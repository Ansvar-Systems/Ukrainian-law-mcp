{
  "id": "ua-law-116-95",
  "type": "statute",
  "title": "Закон України (116/95-ВР)",
  "title_en": "",
  "short_name": "116/95-ВР",
  "status": "in_force",
  "issued_date": "1995-04-04",
  "url": "https://zakon.rada.gov.ua/laws/show/116/95-ВР",
  "description": "Official legislative act of Ukraine ingested from the Verkhovna Rada legal portal.",
  "provisions": [
    {
      "provision_ref": "art1",
      "section": "1",
      "title": "Стаття 1. Статус та завдання комітетів Верховної Ради України",
      "content": "1. Комітет Верховної Ради України (далі - комітет) - орган Верховної Ради України, який утворюється з числа народних депутатів України для здійснення за окремими напрямами законопроектної роботи, підготовки і попереднього розгляду питань, віднесених до повноважень Верховної Ради України, виконання контрольних функцій.\n2. Комітет відповідальний перед Верховною Радою України і підзвітний їй.\n3. Діяльність комітетів координує Голова Верховної Ради України згідно з Конституцією України та в порядку, встановленому Регламентом Верховної Ради України ."
    },
    {
      "provision_ref": "art2",
      "section": "2",
      "title": "Стаття 2. Нормативно-правова основа діяльності комітетів",
      "content": "1. Організація, повноваження та порядок діяльності комітетів Верховної Ради України визначаються Конституцією України , цим Законом, Законом України \"Про статус народного депутата України\" , іншими законами України, Регламентом Верховної Ради України та постановами Верховної Ради України."
    },
    {
      "provision_ref": "art3",
      "section": "3",
      "title": "Стаття 3. Принципи діяльності комітетів",
      "content": "1. Комітети будують свою роботу на принципах:\nверховенства права;\nзаконності;\nгласності;\nїх рівноправності;\nдоцільності;\nфункціональності;\nплановості;\nнаукової обґрунтованості;\nколегіальності;\nвільного обговорення і вирішення питань."
    },
    {
      "provision_ref": "art4",
      "section": "4",
      "title": "Стаття 4. Відносини комітетів Верховної Ради України з державними органами, органами місцевого самоврядування, підприємствами, установами та організаціями, їх посадовими особами",
      "content": "1. Комітети Верховної Ради України при здійсненні повноважень взаємодіють з іншими державними органами, органами місцевого самоврядування, підприємствами, установами та організаціями, їх посадовими особами, які зобов'язані сприяти комітетам Верховної Ради України у здійсненні покладених на них повноважень, реагувати відповідно до закону на їх звернення та рекомендації."
    },
    {
      "provision_ref": "art5",
      "section": "5",
      "title": "Стаття 5. Кількість, склад та предмети відання комітетів",
      "content": "1. Верховна Рада України затверджує кількість комітетів, їх назви та предмети відання. Кількість комітетів, їх назви та предмети відання можуть бути змінені за рішенням Верховної Ради України нового скликання до вирішення питання про формування персонального складу комітетів.\n2. Мінімальна та максимальна кількість осіб, які можуть входити до складу одного комітету, визначається постановою Верховної Ради України. До складу комітету Верховної Ради України, до предмета відання якого віднесено питання забезпечення контрольних функцій Верховної Ради України за діяльністю органів спеціального призначення з правоохоронними функціями, правоохоронних органів спеціального призначення та розвідувальних органів, входить непарна кількість осіб.\n3. Рішення про внесення змін до складу комітетів Верховної Ради України приймається Верховною Радою України з урахуванням мінімальної та максимальної кількості осіб, які можуть входити до складу одного комітету, встановленої відповідно до частини другої цієї статті.\n4. Верховна Рада України може утворити новий або ліквідувати раніше створений комітет, змінити назву комітету чи предмет його відання. При утворенні нового комітету одночасно приймається рішення про його предмет відання та персональний склад із одночасним внесенням змін до рішення Верховної Ради України про кількісний склад комітетів.\n5. Порядок підготовки і розгляду Верховною Радою України питань про утворення, ліквідацію комітетів, зміну їх назв чи предметів відання, обрання, зміни їх керівництва та персонального складу визначається на основі Конституції України цим Законом та Регламентом Верховної Ради України ."
    },
    {
      "provision_ref": "art6",
      "section": "6",
      "title": "Стаття 6. Персональний склад комітетів",
      "content": "1. Персональний склад комітетів формується Верховною Радою України нового скликання шляхом обрання голів, перших заступників, заступників голів, секретарів та членів комітетів.\n2. Обрання народних депутатів України до складу комітетів здійснюється на основі пропозицій депутатських фракцій, внесених з дотриманням квот, визначених Регламентом Верховної Ради України . Якщо кількість членів депутатської фракції у Верховній Раді України дорівнює кількості комітетів або є більшою ніж кількість комітетів, депутатські фракції направляють не менш ніж по одному представнику до кожного комітету Верховної Ради України.\n3. Персональний склад усіх комітетів Верховної Ради України нового скликання визначається одночасно шляхом прийняття відповідної постанови Верховної Ради України.\n4. Голови комітетів, перші заступники, заступники та секретарі комітетів не можуть бути одночасно керівниками депутатських фракцій.\n5. Голова комітету, його перший заступник та секретар комітету не можуть бути членами однієї фракції.\n6. До складу комітетів не можуть бути обрані Голова Верховної Ради України, Перший заступник та заступник Голови Верховної Ради України."
    },
    {
      "provision_ref": "art7",
      "section": "7",
      "title": "Стаття 7. Зміни персонального складу комітетів",
      "content": "1. Персональний склад комітету може бути змінений внаслідок:\n1) обрання нового члена комітету;\n2) відкликання члена комітету;\n3) обрання чи відкликання голови комітету, першого заступника, заступника голови, секретаря комітету;\n4) дострокового припинення повноважень народного депутата України, який входив до складу комітету.\n2. Обрання нового члена комітету, відкликання члена комітету, обрання чи відкликання голови комітету, першого заступника, заступника голови, секретаря комітету здійснюються шляхом прийняття постанови Верховної Ради України.\n3. Голова, перший заступник голови, заступник голови, секретар комітету можуть бути у будь-який час за рішенням Верховної Ради України відкликані зі своїх посад:\n1) за їх власною заявою;\n2) у зв'язку з їх незадовільною роботою на посаді;\n3) внаслідок інших обставин, що унеможливлюють виконання ними своїх обов'язків.\n4. Заява про відкликання має бути погоджена з відповідною фракцією, за квотою якої народний депутат України був обраний на посаду. Пропозиція про відкликання з підстав, передбачених пунктами 2 і 3 частини третьої цієї статті, може бути внесена Головою Верховної Ради України або відповідним комітетом. Рішення комітету щодо внесення пропозиції про відкликання голови, першого заступника голови, заступника голови, секретаря комітету приймається на засіданні комітету.\n5. Після відкликання народного депутата України з посади голови, першого заступника голови, заступника голови чи секретаря комітету він залишається членом цього комітету, якщо Верховною Радою України не прийнято іншого рішення.\n6. Дострокове припинення повноважень народного депутата України має наслідком його виключення зі складу відповідного комітету без прийняття про це окремого рішення Верховної Ради України.\n7. Рішення Верховної Ради України щодо зміни складу комітетів приймаються з урахуванням принципу пропорційного представництва в комітетах депутатських фракцій і визначених відповідно до принципу квот згідно з Регламентом Верховної Ради України .\n8. Порядок підготовки, розгляду Верховною Радою України і прийняття рішення з питань, пов'язаних зі зміною персонального складу комітетів, визначається Регламентом Верховної Ради України ."
    },
    {
      "provision_ref": "art8",
      "section": "8",
      "title": "Стаття 8. Особливості ліквідації комітетів",
      "content": "1. У разі якщо кількісний склад комітету стає меншим від мінімального кількісного складу, встановленого Верховною Радою України відповідно до статті 5 цього Закону, Голова Верховної Ради України за поданням комітету, до відання якого відноситься питання організації роботи Верховної Ради України, повідомляє про це на пленарному засіданні і пропонує депутатським фракціям, які не використали визначені для них квоти представництва в цьому комітеті, запропонувати Верховній Раді України кандидатури народних депутатів України для обрання до складу комітету. Якщо протягом місяця з дня повідомлення Голови Верховної Ради України кількісний склад комітету не збільшився згідно з вимогами, встановленими цим Законом та Регламентом Верховної Ради України , комітет, до предмета відання якого відноситься питання організації роботи Верховної Ради України, після консультацій з керівниками депутатських фракцій у Верховній Раді України може внести на розгляд Верховної Ради України пропозицію про ліквідацію такого комітету.\n2. Прийняття Верховною Радою України рішення про ліквідацію комітету у випадках, передбачених частиною першою цієї статті і пунктом 4 частини шостої статті 43 цього Закону, має наслідком припинення повноважень першого заступника голови, заступника голови та всіх членів відповідного комітету з дня прийняття такого рішення, а голови та секретаря комітету - через місяць з дня прийняття такого рішення.\n3. Одночасно з прийняттям рішення про ліквідацію комітету Верховною Радою України має бути прийнято рішення про обрання народних депутатів України, які входили до складу ліквідованого комітету, до складу інших комітетів Верховної Ради України в порядку, встановленому частиною другою статті 6 цього Закону.\n4. Голова та секретар комітету, щодо якого прийнято рішення Верховної Ради України про його ліквідацію, протягом місяця з дня прийняття такого рішення продовжують виконання своїх обов'язків для проведення заходів, передбачених частиною п'ятою цієї статті.\n5. Голова та секретар комітету, щодо якого прийнято рішення Верховної Ради України про його ліквідацію, протягом місяця з дня прийняття такого рішення забезпечують:\n1) підготовку матеріалів з питань, які готувалися до розгляду в комітеті, до передачі іншим комітетам Верховної Ради України відповідно до предметів їх відання;\n2) підготовку та подання на ім'я Голови Верховної Ради України письмового звіту про розглянуті комітетом питання та про стан розгляду питань, які були передані до комітету і розгляд яких у комітеті не завершений;\n3) передачу до відповідних служб Апарату Верховної Ради України належно оформлених матеріалів та документів, які підлягають архівному зберіганню."
    },
    {
      "provision_ref": "art9",
      "section": "9",
      "title": "Стаття 9. Висвітлення діяльності комітетів",
      "content": "1. Комітети інформують громадськість про свою діяльність, зокрема, шляхом оприлюднення плану роботи, розкладу засідань комітетів, порядків денних засідань комітетів, проектів актів та прийнятих комітетами актів, протоколів, стенограм засідань комітетів та слухань у комітетах, відеозапису відкритих засідань комітетів на своїх веб-сторінках на офіційному веб-сайті Верховної Ради України.\nПорядки денні засідань комітетів та проекти актів, заплановані для розгляду на такому засіданні, оприлюднюються не пізніше ніж за двадцять чотири години до початку засідання комітету, акти комітетів, прийняті за результатами підготовки законопроектів до розгляду в першому читанні, оприлюднюються не пізніше п’яти робочих днів з дати завершення засідання комітету.\nКомітети забезпечують пряму трансляцію відкритих засідань комітетів на своїх веб-сторінках на офіційному веб-сайті Верховної Ради України у глобальній інформаційній мережі Інтернет.\nВідеозаписи відповідних трансляцій розміщуються на відповідних веб-сторінках комітету на офіційному веб-сайті Верховної Ради України не пізніше ніж протягом двадцяти чотирьох годин з часу завершення засідання комітету і залишаються безстроково у вільному доступі.\nЗасідання та інші заходи комітетів, які проводяться відкрито, мають право відвідувати журналісти, працівники медіа, представники громадських організацій.\nДля журналістів, працівників медіа, акредитованих при Верховній Раді України, додаткова акредитація для відвідування засідань комітетів не проводиться.\n2. Інформація про поточну діяльність комітетів та прийняті ними рішення розміщуються на офіційному веб-сайті Верховної Ради України в глобальній інформаційній мережі Інтернет, у газеті \"Голос України\", інших медіа.\n3. Комітети мають право поширювати у встановленому порядку інформацію про свою діяльність через свої веб-сторінки на офіційному веб-сайті Верховної Ради України у глобальній інформаційній мережі Інтернет, парламентському телеканалі \"Рада\" та через інші медіа.\n4. Комітети мають право за допомогою відповідних структурних підрозділів Апарату Верховної Ради України проводити прес-конференції з питань, віднесених до предметів їх відання."
    },
    {
      "provision_ref": "art10",
      "section": "10",
      "title": "Стаття 10. Забезпечення роботи комітетів",
      "content": "1. Організаційне, правове, наукове, інформаційне, документальне та матеріально-технічне забезпечення діяльності комітетів здійснюється Апаратом Верховної Ради України."
    },
    {
      "provision_ref": "art11",
      "section": "11",
      "title": "Стаття 11. Функції комітетів Верховної Ради України",
      "content": "1. Комітети Верховної Ради України здійснюють такі функції:\n1) законопроектну;\n2) організаційну;\n3) контрольну."
    },
    {
      "provision_ref": "art12",
      "section": "12",
      "title": "Стаття 12. Законопроектна функція комітетів",
      "content": "1. Законопроектна функція комітетів полягає в:\n1) розробці проектів законів, інших актів Верховної Ради України;\n2) попередньому розгляді та підготовці висновків і пропозицій щодо законопроектів, внесених суб'єктами законодавчої ініціативи на розгляд Верховної Ради України;\n3) доопрацюванні за дорученням Верховної Ради України окремих законопроектів за наслідками розгляду їх у першому та наступних читаннях (за винятком прийнятих Верховною Радою України актів у цілому);\n4) попередньому розгляді та підготовці висновків і пропозицій щодо проектів загальнодержавних програм економічного, науково-технічного, соціального, національно-культурного розвитку, охорони довкілля, а також наданні згоди на обов'язковість чи денонсацію міжнародних договорів України;\n5) узагальненні зауважень і пропозицій, що надійшли до законопроектів;\n6) внесенні пропозицій щодо перспективного планування законопроектної роботи."
    },
    {
      "provision_ref": "art13",
      "section": "13",
      "title": "Стаття 13. Організаційна функція комітетів",
      "content": "1. Організаційна функція комітетів полягає в:\n1) плануванні своєї роботи;\n2) проведенні збору та аналізу інформації з питань, що належать до повноважень комітетів, організації слухань із цих питань, у тому числі на засіданнях Верховної Ради України;\n3) попередньому обговоренні відповідно до предметів їх відання кандидатур посадових осіб, яких згідно з Конституцією України обирає, призначає, затверджує Верховна Рада України або надає згоду на їхнє призначення, підготовці до розгляду Верховною Радою України відповідних висновків щодо цих кандидатур;\n4) підготовці питань на розгляд Верховної Ради України відповідно до предметів їх відання;\n5) участі у формуванні порядку денного пленарних засідань Верховної Ради України;\n6) прийнятті рішень, наданні висновків, рекомендацій, роз'яснень;\n7) розгляді звернень, що надійшли до комітету в установленому порядку;\n8) участі відповідно до предметів їх відання в міжпарламентській діяльності, взаємодії з міжнародними організаціями;\n9) підготовці письмових звітів про підсумки своєї діяльності;\n10) забезпеченні висвітлення своєї діяльності в медіа."
    },
    {
      "provision_ref": "art14",
      "section": "14",
      "title": "Стаття 14. Контрольна функція комітетів",
      "content": "1. Контрольна функція комітетів полягає в:\n1) аналізі практики застосування законодавчих актів у діяльності державних органів, їх посадових осіб з питань, віднесених до предметів відання комітетів, підготовці та поданні відповідних висновків та рекомендацій на розгляд Верховної Ради України;\n2) участі за дорученням Верховної Ради України у проведенні \"години запитань до Уряду\";\n3) контролі за виконанням Державного бюджету України в частині, що віднесена до предметів їх відання, для забезпечення доцільності, економності та ефективності використання державних коштів у порядку, встановленому законом;\n4) організації та підготовці за дорученням Верховної Ради України парламентських слухань;\n5) організації та підготовці слухань у комітетах;\n6) підготовці та поданні на розгляд Верховної Ради України запитів до Президента України від комітету відповідно до положень пункту 34 частини першої статті 85 Конституції України ;\n7) взаємодії з Рахунковою палатою;\n8) взаємодії з Уповноваженим Верховної Ради України з прав людини;\n9) направленні матеріалів для відповідного реагування в межах, установлених законом, органам Верховної Ради України, державним органам, їх посадовим особам;\n10) розгляді на своїх засіданнях або під час слухань у комітеті звітів, доповідей та інформації державних органів та посадових осіб, які у передбачених законом випадках подаються до Верховної Ради України, здійсненні попередньої підготовки питань щодо розгляду на пленарному засіданні Верховної Ради України таких звітів, доповідей та інформації;\n11) здійсненні комітетом Верховної Ради України, до предмета відання якого віднесено питання забезпечення контрольних функцій Верховної Ради України за діяльністю органів спеціального призначення з правоохоронними функціями, правоохоронних органів спеціального призначення та розвідувальних органів, передбачених цим Законом заходів з метою гарантування неухильного і безумовного дотримання цими органами вимог Конституції України щодо забезпечення національної безпеки, недопущення їх використання для узурпації влади, порушення прав і свобод людини і громадянина.\nГлава 1\n\nПрава і обов'язки комітетів Верховної Ради України при здійсненні законопроектної функції"
    },
    {
      "provision_ref": "art15",
      "section": "15",
      "title": "Стаття 15. Права комітетів при здійсненні ними законопроектної функції",
      "content": "1. Комітет при здійсненні законопроектної функції має право:\n1) розробляти з власної ініціативи проекти законів та інших актів Верховної Ради України з питань, що віднесені до предметів відання комітетів, з наступним внесенням їх на розгляд Верховної Ради України членами комітету за його рішенням;\n2) визначати завдання щодо розробки законопроектів чи їх структурних частин з питань, віднесених до предмета їх відання;\n3) опубліковувати за своїм рішенням у медіа проекти законів, розроблені відповідно до пункту 1 цієї статті, до внесення їх на розгляд Верховної Ради України;\n4) вносити пропозиції і поправки під час розгляду на своєму засіданні проекту закону чи іншого акта Верховної Ради України;\n5) створювати робочі групи і призначати їх керівників із числа членів комітету для підготовки проектів актів Верховної Ради України, питань, що обговорюються на засіданнях комітетів, проектів рішень, рекомендацій, висновків комітетів;\n6) включати до складу робочої групи членів комітету, інших народних депутатів України, співробітників науково-дослідних інститутів і навчальних закладів, авторів проектів законодавчих актів та інших фахівців за їх згодою;\n7) залучати до роботи в робочих групах фахівців на контрактній основі з оплатою за рахунок коштів, передбачених у кошторисі видатків на здійснення повноважень Верховної Ради України;\n8) залучати до роботи в робочих групах посадових та службових осіб державних органів та органів місцевого самоврядування за згодою керівника відповідного органу;\n9) звертатися до державних органів, органів місцевого самоврядування, наукових установ і організацій, об'єднань громадян з проханням висловити пропозиції щодо проектів законів;\n10) ініціювати укладання в межах коштів, передбачених у кошторисі видатків на здійснення повноважень Верховної Ради України, договорів з науковими установами, навчальними закладами та спеціалістами на науково-інформаційний пошук, розробку, доопрацювання та експертизу проектів законів."
    },
    {
      "provision_ref": "art16",
      "section": "16",
      "title": "Стаття 16. Обов'язки комітетів при здійсненні законопроектної функції",
      "content": "1. Комітети при здійсненні законопроектної функції зобов'язані:\n1) організовувати розробку проектів законів та інших актів за дорученням Верховної Ради України;\n2) розглядати в порядку і строки, встановлені Регламентом Верховної Ради України , проекти актів Верховної Ради України та подавати їх на розгляд Верховної Ради України;\n3) готувати висновки щодо проектів актів Верховної Ради України, внесених суб'єктами права законодавчої ініціативи;\n4) розглядати та узагальнювати висновки інших комітетів та готувати їх на розгляд Верховної Ради України в разі, якщо комітет визначено згідно з Регламентом Верховної Ради України головним з опрацювання відповідного проекту акта Верховної Ради України;\n5) доопрацьовувати проекти актів Верховної Ради України за дорученням Верховної Ради України за результатами розгляду їх у першому та наступних читаннях (за винятком прийнятих Верховною Радою України актів у цілому);\n6) розглядати та приймати рішення щодо кожної пропозиції, яка надійшла від суб'єктів законодавчої ініціативи при доопрацюванні комітетом проектів законів та інших актів;\n7) здійснювати аналіз практики застосування законодавчих актів, віднесених до предмета відання комітету, готувати пропозиції щодо їх систематизації, кодифікації;\n8) попередньо розглядати та готувати висновки щодо надання згоди на обов'язковість чи денонсацію міжнародних договорів;\n9) попередньо розглядати та готувати висновки щодо проектів загальнодержавних програм економічного, науково-технічного, соціального, національно-культурного розвитку, охорони довкілля, звітів про виконання цих програм;\n10) узагальнювати зауваження і пропозиції, що надійшли в ході всенародного обговорення проектів законів;\n11) вивчати громадську думку, розглядати звернення громадян, об'єднань громадян, результати всеукраїнського референдуму, будь-які пропозиції, що свідчать про потребу в прийнятті нових законодавчих актів або у внесенні змін до законодавчих актів, і, в разі необхідності, готувати відповідні проекти актів та вносити їх на розгляд Верховної Ради України;\n12) подавати на розгляд Верховної Ради України висновки, рекомендації, проекти актів Верховної Ради України, оформлені відповідно до вимог, установлених цим Законом, Регламентом Верховної Ради України .\nГлава 2\n\nПрава і обов'язки комітетів Верховної Ради України при здійсненні організаційної функції"
    },
    {
      "provision_ref": "art17",
      "section": "17",
      "title": "Стаття 17. Права комітетів на отримання інформації",
      "content": "1. Комітети мають право на отримання, вивчення, дослідження інформації з питань, що належать до предметів їх відання.\n2. Комітети мають право в установленому законом порядку отримувати від державних органів, органів місцевого самоврядування, підприємств, установ і організацій, їх посадових осіб необхідні матеріали і документи для забезпечення діяльності комітетів відповідно до предметів їх відання.\n3. Комітети мають право звертатися з питань, віднесених до предметів їх відання, до Голови Верховної Ради України, Кабінету Міністрів України, органів Верховної Ради України, державних органів, органів місцевого самоврядування, підприємств, установ та організацій незалежно від форм власності. Звернення від комітетів розглядаються в порядку, передбаченому Законом України \"Про статус народного депутата України\" для депутатських звернень.\n4. Комітети мають право на отримання інформації, що надається Верховній Раді України при розгляді питань, віднесених до її повноважень."
    },
    {
      "provision_ref": "art18",
      "section": "18",
      "title": "Стаття 18. Участь комітетів у призначенні, звільненні, затвердженні та наданні згоди на призначення посадових осіб",
      "content": "1. Для підготовки і попереднього розгляду питання про призначення Верховною Радою України за поданням Президента України Прем'єр-міністра України, Міністра оборони України, Міністра закордонних справ України, призначення за поданням Прем'єр-міністра України інших членів Кабінету Міністрів України, звільнення зазначених осіб з посад, вирішення питання про відставку Прем'єр-міністра України, членів Кабінету Міністрів України комітети мають право на отримання відповідної інформації згідно із законом.\n2. Для підготовки і попереднього розгляду питання про призначення та звільнення з посади Верховною Радою України за поданням Президента України Голови Служби безпеки України, за поданням Прем'єр-міністра України Голови Антимонопольного комітету України, Голови Державного комітету телебачення та радіомовлення України, Голови Фонду державного майна України, звільнення зазначених осіб з посад комітети мають право на отримання відповідної інформації згідно із законом.\n3. Комітет, до предмета відання якого віднесено питання щодо призначення на посаду Уповноваженого Верховної Ради України з прав людини, подає Верховній Раді України висновки щодо кожної кандидатури на посаду Уповноваженого Верховної Ради України з прав людини, стосовно відповідності її вимогам, передбаченим Законом України \"Про Уповноваженого Верховної Ради України з прав людини\" , та про відсутність причин, які перешкоджали б зайняттю нею цієї посади.\n4. Комітет, до предмета відання якого віднесено питання організації роботи Верховної Ради України, здійснює підготовку на розгляд Верховної Ради України питання щодо надання нею згоди на притягнення до кримінальної відповідальності Уповноваженого Верховної Ради України з прав людини чи застосування заходів адміністративного стягнення, що накладаються в судовому порядку, на затримання, арешт, обшук та особистий огляд.\n5. Підготовка і попередній розгляд питання про призначення Верховною Радою України на посаду та звільнення з посади Голови та інших членів Рахункової палати, половини складу Ради Національного банку України, половини складу Національної ради України з питань телебачення і радіомовлення, про обрання і звільнення Верховною Радою України членів Вищої ради правосуддя здійснюється в комітетах відповідно до предметів їх відання у порядку, встановленому законом та Регламентом Верховної Ради України .\n6. Підготовка і попередній розгляд Верховною Радою України питання про призначення на посаду та звільнення з посади за поданням Президента України Голови Національного банку України, членів Центральної виборчої комісії здійснюється в комітетах відповідно до предметів їх відання у порядку, встановленому законом та Регламентом Верховної Ради України .\n7. Підготовка і попередній розгляд Верховною Радою України питання про надання згоди на призначення на посаду та звільнення з посади Президентом України Генерального прокурора, висловлення недовіри Генеральному прокурору, що має наслідком його відставку з посади, здійснюється в комітетах відповідно до предметів їх відання у порядку, встановленому законом та Регламентом Верховної Ради України .\n8. При призначенні суддів Конституційного Суду України Верховною Радою України комітет, до предмета відання якого відноситься це питання, надає Верховній Раді України свої висновки щодо кожної кандидатури на посаду судді Конституційного Суду України, внесеної у встановленому законом порядку.\n10. Комітет, до предмета відання якого належать питання розвитку паливно-енергетичного комплексу, вугільної, газової, нафтової, нафтопереробної промисловості, електроенергетики та житлово-комунальних послуг, подає на розгляд Кабінету Міністрів України кандидатури членів Конкурсної комісії з добору кандидатів на посади членів Національної комісії, що здійснює державне регулювання у сферах енергетики та комунальних послуг, відповідно до статті 8 Закону України \"Про Національну комісію, що здійснює державне регулювання у сферах енергетики та комунальних послуг\".\n11. Комітет, до предмета відання якого належать питання електронних комунікацій, радіочастотного спектра та надання послуг поштового зв’язку, подає на розгляд Кабінету Міністрів України кандидатури членів конкурсної комісії з добору кандидатів на посади членів Національної комісії, що здійснює державне регулювання у сферах електронних комунікацій, радіочастотного спектра та надання послуг поштового зв’язку, відповідно до статті 8 Закону України \"Про Національну комісію, що здійснює державне регулювання у сферах електронних комунікацій, радіочастотного спектра та надання послуг поштового зв’язку\".\n12. Комітет, до предмета відання якого належить питання ринків капіталу, вносить на розгляд Верховної Ради України кандидатури двох осіб, які входять до складу Бюджетної ради Національної комісії з цінних паперів та фондового ринку, та визначає одну особу, яка делегується до складу Консультаційно-експертної ради при Національній комісії з цінних паперів та фондового ринку, відповідно до Закону України \"Про державне регулювання ринків капіталу та організованих товарних ринків\"."
    },
    {
      "provision_ref": "art19",
      "section": "19",
      "title": "Стаття 19. Участь комітетів у призначенні всеукраїнського референдуму з питань зміни території України, виборів Президента України, позачергових виборів до Верховної Ради Автономної Республіки Крим, чергових та позачергових виборів до органів місцевого самоврядування",
      "content": "1. Комітети, до предмета відання яких віднесені питання зміни території України, призначення виборів Президента України, позачергових виборів до Верховної Ради Автономної Республіки Крим, чергових та позачергових виборів до органів місцевого самоврядування, готують висновки з цього питання та інші матеріали відповідно до закону та Регламенту Верховної Ради України ."
    },
    {
      "provision_ref": "art20",
      "section": "20",
      "title": "Стаття 20. Участь комітетів у формуванні порядку денного пленарних засідань Верховної Ради України",
      "content": "1. Комітети вносять пропозиції щодо порядку денного пленарних засідань Верховної Ради України з питань, віднесених до предметів їх відання, визначають доповідачів (співдоповідачів), які виступають на пленарних засіданнях з доповідями (співдоповідями), у порядку, встановленому Регламентом Верховної Ради України ."
    },
    {
      "provision_ref": "art21",
      "section": "21",
      "title": "Стаття 21. Надання комітетами відповідей на депутатські запити, висновків, роз'яснень",
      "content": "1. Відповідь на депутатський запит, що надійшов до комітету, надається в порядку, встановленому Законом України \"Про статус народного депутата України\" .\n2. Комітети за дорученням Верховної Ради України, Голови Верховної Ради України, а також з питань, віднесених до предметів їх відання, готують висновки щодо пропозицій, поданих до комітету в установленому законом порядку.\n3. Комітети з питань, віднесених до предметів їх відання, мають право надавати роз'яснення щодо застосування положень законів України. Такі роз'яснення не мають статусу офіційного тлумачення."
    },
    {
      "provision_ref": "art22",
      "section": "22",
      "title": "Стаття 22. Розгляд звернень у комітетах",
      "content": "1. Звернення, що надходять до комітетів, розглядаються головою комітету або за його дорученням першим заступником, заступником, головами підкомітетів чи іншими членами комітету в порядку та терміни, визначені законом."
    },
    {
      "provision_ref": "art23",
      "section": "23",
      "title": "Стаття 23. Участь комітетів у міжпарламентській діяльності, взаємодія з міжнародними організаціями",
      "content": "1. За погодженням з Головою Верховної Ради України комітети взаємодіють з відповідними органами парламентів іноземних держав, представництвами міжнародних організацій, беруть участь у заходах міжнародних організацій з питань, віднесених до предметів відання комітетів.\n2. Комітети можуть вносити пропозиції Голові Верховної Ради України про включення членів комітетів та/або працівників секретаріатів комітетів до складу офіційних парламентських делегацій.\nГлава 3\n\nПрава і обов'язки комітетів Верховної Ради України при здійсненні контрольної функції"
    },
    {
      "provision_ref": "art24",
      "section": "24",
      "title": "Стаття 24. Аналіз комітетами практики застосування законодавчих актів у діяльності державних органів, органів місцевого самоврядування, їх посадових осіб з питань, віднесених до предметів їх відання",
      "content": "1. Комітети з питань, віднесених до предметів їх відання, здійснюють аналіз практики застосування державними органами, органами місцевого самоврядування, їх посадовими особами Конституції та законів України, аналіз відповідності закону прийнятих ними підзаконних нормативно-правових актів, своєчасності їх прийняття. За наслідками такого аналізу комітет вносить державним органам, органам місцевого самоврядування, їх посадовим особам рекомендації щодо приведення у відповідність із законом підзаконного нормативно-правового акта.\n2. Рекомендації комітетів підлягають обов'язковому розгляду державними органами, органами місцевого самоврядування, їх посадовими особами, об'єднаннями громадян, підприємствами, установами і організаціями. Про результати розгляду та вжиті заходи має бути повідомлено комітетам у встановлений законом строк, якщо відповідними рекомендаціями не встановлено більш пізній строк."
    },
    {
      "provision_ref": "art25",
      "section": "25",
      "title": "Стаття 25. Участь комітетів у підготовці питань на розгляд Верховної Ради України у зв'язку з виконанням нею контрольних повноважень відповідно до Конституції України",
      "content": "1. Комітети мають право ухвалювати висновки і рекомендації, а також право виступу представника від комітету на пленарному засіданні при розгляді Верховною Радою України питання щодо:\n1) Програми діяльності Кабінету Міністрів України, звіту про хід і результати її виконання, звітів про виконання загальнодержавних програм економічного, науково-технічного, соціального, національно-культурного розвитку, охорони довкілля;\n2) відповідальності Кабінету Міністрів України та прийняття резолюції недовіри Кабінету Міністрів України;\n3) затвердження рішень про надання Україною позик і економічної допомоги іноземним державам та міжнародним організаціям, а також про одержання Україною від іноземних держав, банків і міжнародних фінансових організацій позик, не передбачених Державним бюджетом України, здійснення контролю за їх використанням;\n4) щорічної доповіді Уповноваженого Верховної Ради України з прав людини про стан дотримання та захисту прав і свобод людини в Україні та спеціальних доповідей Уповноваженого Верховної Ради України з прав людини;\n5) висловлення недовіри Генеральному прокурору, що має наслідком його відставку з посади;\n6) дострокового припинення повноважень Верховної Ради Автономної Республіки Крим;\n7) звітів, доповідей та інформації державних органів та посадових осіб, які у передбачених законом випадках подаються до Верховної Ради України."
    },
    {
      "provision_ref": "art25-1",
      "section": "25-1",
      "title": "Стаття 25-1. Участь комітетів у розгляді Верховною Радою України звіту Кабінету Міністрів України про хід і результати виконання схваленої Програми діяльності Кабінету Міністрів України",
      "content": "1. У межах повноважень, визначених цим Законом, комітети контролюють хід виконання Програми діяльності Кабінету Міністрів України.\n2. Під час підготовки до розгляду Верховною Радою України звіту Кабінету Міністрів України про хід і результати виконання схваленої Програми діяльності Кабінету Міністрів України (далі - звіт Кабінету Міністрів України) комітети розглядають на своїх засіданнях звіт Кабінету Міністрів України.\nЗа результатами розгляду звіту Кабінету Міністрів України комітет приймає рекомендації. Такі рекомендації надсилаються комітету, визначеному головним з попереднього розгляду звіту Кабінету Міністрів України.\n3. Під час розгляду звіту Кабінету Міністрів України, підготовки рекомендацій Кабінету Міністрів України комітети використовують інформацію, отриману ними під час реалізації контрольної функції, у тому числі при здійсненні аналізу практики застосування законодавчих актів, від Уповноваженого Верховної Ради України з прав людини, Рахункової палати, інших державних органів, органів місцевого самоврядування, їх посадових осіб, громадських об’єднань і громадян."
    },
    {
      "provision_ref": "art25-2",
      "section": "25-2",
      "title": "Стаття 25-2. Участь комітетів у розгляді звітів, доповідей та іншої інформації державних органів та посадових осіб",
      "content": "1. Комітети мають право:\n1) ініціювати перед Верховною Радою України питання про розгляд на пленарному засіданні звітів, доповідей та іншої інформації, поданих до Верховної Ради України державними органами та посадовими особами;\n2) у межах повноважень, визначених цим Законом, під час розгляду звітів, доповідей та іншої інформації державних органів та посадових осіб запрошувати на свої засідання осіб, участь яких є необхідною для розгляду цього питання;\n3) проводити відкриті для громадськості слухання у комітетах звітів, доповідей та іншої інформації державних органів та посадових осіб, поданих до Верховної Ради України (крім інформації з обмеженим доступом).\n2. Комітети зобов’язані:\n1) розглядати на своїх засіданнях або під час слухань у комітеті звіти, доповіді та іншу інформацію державних органів та посадових осіб, які у передбачених законом випадках подаються до Верховної Ради України;\n2) здійснювати попередню підготовку питань щодо розгляду на пленарному засіданні Верховної Ради України звітів, доповідей та іншої інформації державних органів та посадових осіб, які у передбачених законом випадках подаються до Верховної Ради України, у порядку і строки, встановлені Регламентом Верховної Ради України ."
    },
    {
      "provision_ref": "art26",
      "section": "26",
      "title": "Стаття 26. Участь комітетів у проведенні \"години запитань до Уряду\" у Верховній Раді України",
      "content": "1. Комітети беруть участь у підготовці та проведенні \"години запитань до Уряду\" у Верховній Раді України у порядку, передбаченому Регламентом Верховної Ради України ."
    },
    {
      "provision_ref": "art27",
      "section": "27",
      "title": "Стаття 27. Контрольна діяльність комітетів у бюджетному процесі",
      "content": "1. Комітети у бюджетному процесі:\n1) мають право на внесення пропозицій щодо бюджетної політики з урахуванням Бюджетної декларації;\n2) попередньо розглядають проект закону про Державний бюджет України на відповідний бюджетний період та не пізніше 1 жовтня року, що передує плановому, подають свої пропозиції щодо цього законопроекту до профільного комітету;\n3) мають право на виступ свого представника в обговоренні питання при розгляді проекту закону про Державний бюджет України в першому читанні;\n4) попередньо розглядають питання про виконання Державного бюджету України (включаючи висновки і пропозиції Рахункової палати щодо результатів контролю за дотриманням бюджетного законодавства) у частині, що віднесена до компетенції комітетів."
    },
    {
      "provision_ref": "art28",
      "section": "28",
      "title": "Стаття 28. Участь комітетів у проведенні парламентських слухань у Верховній Раді України",
      "content": "1. Комітети при підготовці і проведенні парламентських слухань у Верховній Раді України:\n1) мають право за своїм рішенням ініціювати їх проведення у Верховній Раді України з метою вивчення питань, що становлять суспільний інтерес та потребують законодавчого врегулювання, стану виконання Кабінетом Міністрів України Конституції України , законів України, постанов Верховної Ради України в межах повноважень, визначених Конституцією України та цим Законом;\n2) реалізують рішення комітету про їх проведення шляхом внесення народними депутатами України - членами комітету проекту постанови Верховної Ради України, підготовленого з дотриманням вимог Регламенту Верховної Ради України ;\n3) на виконання постанови Верховної Ради України про проведення парламентських слухань комітети, відповідальні за їх проведення, готують пропозиції щодо списку запрошених осіб, регламенту та черговості виступів учасників парламентських слухань і вносять їх для погодження з Головою Верховної Ради України не пізніше ніж за три дні до проведення парламентських слухань;\n4) готують висновки на аналітичні та довідкові матеріали, подані до Верховної Ради України Кабінетом Міністрів України, іншими державними органами, органами місцевого самоврядування, для розповсюдження серед народних депутатів України зазначених матеріалів не пізніше ніж за п'ять днів до проведення парламентських слухань;\n5) готують проекти постанов Верховної Ради України щодо схвалення відповідних рекомендацій за результатами парламентських слухань;\n6) організовують стенографування парламентських слухань, а в разі необхідності - видання їх матеріалів."
    },
    {
      "provision_ref": "art29",
      "section": "29",
      "title": "Стаття 29. Проведення слухань у комітетах",
      "content": "1. Комітети при підготовці і проведенні слухань у комітетах:\n1) мають право ініціювати пропозиції про проведення слухань, проводити їх за дорученням Верховної Ради України або згідно з планами роботи комітетів;\n2) мають право проводити слухання з метою обговорення проектів найбільш важливих законодавчих актів, з'ясування ефективності реалізації прийнятих законів та інших актів Верховної Ради України з питань, віднесених до предметів їх відання, отримання всебічної інформації щодо питань, які розглядаються комітетом, їх детального вивчення та обговорення, а також залучення широких кіл громадськості до участі у визначенні політики держави, розбудови демократичного суспільства;\n3) мають право використовувати інформацію, отриману під час слухань, при прийнятті рішень, наданні висновків, рекомендацій комітетом з питань, віднесених до предмета відання комітету, та розповсюджувати її серед народних депутатів України.\n2. Слухання в комітетах проводяться в сесійний період у дні тижня, що відводяться для роботи в комітетах.\n3. Комітети приймають рішення про тему, день та час проведення слухань, як правило, не пізніше ніж за тридцять днів до їх проведення.\n4. У рішенні комітету про проведення слухання визначаються особи, відповідальні за організацію підготовки та проведення слухань, доповідачі з питань, що розглядатимуться, та порядок їх висвітлення в медіа.\n5. Комітети повідомляють учасників слухань про дату слухань, місце їх проведення та питання, що вносяться на обговорення, не пізніш як за тиждень до початку їх проведення.\n6. Слухання в комітетах можуть проводитися за взаємною згодою комітетів на їх спільному засіданні, якщо питання, що пропонується для слухання, стосується предмета відання кількох комітетів.\n7. Комітети, що проводять слухання, визначають приміщення для їх проведення, список запрошених осіб, регламент та черговість виступів учасників слухань.\n8. Комітети, що проводять слухання, не пізніше ніж за три дні до їх проведення, надають членам комітету аналітичні та довідкові матеріали з питань, що розглядатимуться. Інші учасники слухань у комітеті, як правило, отримують відповідні матеріали під час реєстрації.\n9. Комітети, що проводять слухання, мають право прийняти рішення про їх проведення в закритому режимі, якщо інформація, яка буде використана при проведенні слухань, містить державну чи іншу охоронювану законом таємницю.\n10. Комітети, у разі необхідності, запрошують на слухання Першого віце-прем'єр-міністра України, віце-прем'єр-міністрів України, міністрів України, керівників державних органів, органів місцевого самоврядування, представників об'єднань громадян, а також окремих громадян.\n11. На письмове попереднє запрошення комітету особи, зазначені в частині десятій цієї статті, інші посадові особи зобов'язані прибути на слухання та дати роз'яснення щодо питань, які розглядаються комітетом.\n12. Під час проведення слухань кожен член комітету має право ставити запитання доповідачам та одержувати на них відповіді.\n13. Слухання не можуть бути припинені, поки всі бажаючі члени комітету не скористаються правом на виступ.\n14. Слухання проводяться, як правило, у межах одного робочого дня. Комітет може прийняти рішення про продовження слухань.\n15. Пропозиції про проведення слухань з питань, які вже були предметом обговорення на слуханнях в комітеті, можуть бути внесені не раніше ніж через півроку після проведення попередніх слухань."
    },
    {
      "provision_ref": "art30",
      "section": "30",
      "title": "Стаття 30. Направлення від комітетів запитів до Президента України",
      "content": "1. Комітет може прийняти рішення про депутатський запит до Президента України і подати цей запит до Верховної Ради України для направлення в порядку, встановленому пунктом 34 частини першої статті 85 Конституції України та статтею 15 Закону України \"Про статус народного депутата України\" ."
    },
    {
      "provision_ref": "art31",
      "section": "31",
      "title": "Стаття 31. Взаємодія комітетів з Рахунковою палатою",
      "content": "1. Комітети у відносинах з Рахунковою палатою розглядають надіслані рішення Рахункової палати за результатами здійснення заходів державного зовнішнього фінансового контролю (аудиту) та за підсумками такого розгляду можуть розробляти пропозиції щодо удосконалення законодавчих актів України.\n2. Профільні комітети обов’язково розглядають на своїх засіданнях за участю представників Рахункової палати, відповідних органів влади та інших запрошених осіб такі питання:\nрішення Рахункової палати за результатами здійснення заходів державного зовнішнього фінансового контролю (аудиту), якщо Рахунковою палатою рекомендовано розгляд таких рішень на засіданнях відповідних комітетів;\nінформацію Рахункової палати про неналежне виконання або невиконання наданих нею рекомендацій (пропозицій) за результатами здійснення заходів державного зовнішнього фінансового контролю (аудиту).\nВідповідні комітети у двомісячний строк забезпечують розгляд таких питань з онлайн-трансляцією в мережі Інтернет (крім питань, що містять інформацію з обмеженим доступом), а також можуть ініціювати їх розгляд на пленарному засіданні Верховної Ради України."
    },
    {
      "provision_ref": "art32",
      "section": "32",
      "title": "Стаття 32. Взаємодія комітетів з Уповноваженим Верховної Ради України з прав людини",
      "content": "1. Члени комітету мають право на звернення до Уповноваженого Верховної Ради України з прав людини на підставі відомостей про порушення прав і свобод людини і громадянина з питань, віднесених до предмета відання комітету, органами державної влади, органами місцевого самоврядування та їх посадовими і службовими особами.\n2. Комітети мають право проводити аналіз щорічної та спеціальної доповідей у Верховній Раді України Уповноваженого Верховної Ради України з прав людини та вносити пропозиції до проекту постанови Верховної Ради України за цими доповідями.\n3. Комітети співпрацюють з Уповноваженим Верховної Ради України з прав людини і надають йому відповідну допомогу в разі його звернення в порядку, встановленому законом."
    },
    {
      "provision_ref": "art33",
      "section": "33",
      "title": "Стаття 33. Реагування комітетів на порушення законності",
      "content": "1. У разі встановлення комітетом порушення прав, свобод і інтересів людини та громадянина, інтересів держави, територіальної громади, що охороняються законом, комітет направляє такі матеріали для відповідного реагування в межах, встановлених законом, органам Верховної Ради України, державним органам чи органам місцевого самоврядування."
    },
    {
      "provision_ref": "art33-1",
      "section": "33-1",
      "title": "Стаття 33-1. Здійснення комітетами передбачених законами погоджень і консультацій",
      "content": "1. Комітети з питань, віднесених до предметів їх відання, здійснюють погодження і консультації щодо призначення на посади та звільнення з посад керівників відповідних державних органів, що віднесені до предметів відання комітетів, та здійснюють інші погодження і консультації у випадках, передбачених законами.\nПроцедура погодження і консультацій визначається спільним рішенням комітету і відповідного державного органу."
    },
    {
      "provision_ref": "art33-2",
      "section": "33-2",
      "title": "Стаття 33-2. Повноваження та особливості формування персонального складу комітету Верховної Ради України, до предмета відання якого віднесено питання забезпечення контрольних функцій Верховної Ради України за діяльністю органів спеціального призначення з правоохоронними функціями, правоохоронних органів спеціального призначення та розвідувальних органів",
      "content": "1. Комітет Верховної Ради України, до предмета відання якого віднесено питання забезпечення контрольних функцій Верховної Ради України за діяльністю органів спеціального призначення з правоохоронними функціями, правоохоронних органів спеціального призначення та розвідувальних органів, крім визначених цим Законом прав та обов’язків комітетів Верховної Ради України:\nздійснює збір та аналіз інформації з питань, що належать до предмета його відання, а також питань, що стосуються національної та державної безпеки, а також інших надзвичайних подій, що можуть на них впливати;\nотримує від органів спеціального призначення з правоохоронними функціями, правоохоронних органів, правоохоронних органів спеціального призначення, органів, що реалізують державну політику у сфері цивільного захисту, захисту населення і територій від надзвичайних ситуацій та запобігання їх виникненню, та розвідувальних органів на постійній основі інформацію стосовно загроз, що можуть впливати на національну та державну безпеку;\nотримує інформацію від органів спеціального призначення з правоохоронними функціями, правоохоронних органів спеціального призначення та розвідувальних органів щодо надзвичайних подій, які сталися за участю співробітників таких органів;\nпроводить закриті засідання з питань, віднесених до предмета відання комітету, та заслуховує на таких засіданнях керівників органів спеціального призначення з правоохоронними функціями, правоохоронних органів спеціального призначення та розвідувальних органів та інших визначених комітетом осіб;\nорганізовує та здійснює підготовку за дорученням Верховної Ради України парламентських слухань з питань, віднесених до предмета його відання;\nбере участь у підготовці документів стратегічного планування у сферах діяльності органів спеціального призначення з правоохоронними функціями, правоохоронних органів спеціального призначення та розвідувальних органів;\nзаслуховує інформацію про виконання органами спеціального призначення з правоохоронними функціями, правоохоронними органами спеціального призначення та розвідувальними органами покладених на них завдань;\nрозглядає звернення з питань, що віднесені до предмета його віддання, у тому числі щодо рішень та дій органів спеціального призначення з правоохоронними функціями, правоохоронних органів спеціального призначення та розвідувальних органів;\nрозглядає звіт за результатами здійснення Рахунковою палатою заходів державного зовнішнього фінансового контролю (аудиту) за використанням коштів Державного бюджету України органами спеціального призначення з правоохоронними функціями, правоохоронними органами спеціального призначення та розвідувальними органами, а також за дотриманням ними законодавства під час здійснення операцій з бюджетними коштами;\nвивчає обставини і факти, що наведені у матеріалах медіа і несуть загрозу національній безпеці;\nініціює створення у встановленому законом порядку тимчасових слідчих комісій Верховної Ради України з питань, віднесених до предмета його відання;\nпроводить попереднє обговорення кандидатур посадових осіб органів спеціального призначення з правоохоронними функціями, правоохоронних органів спеціального призначення та розвідувальних органів, яких згідно з Конституцією України обирає, призначає, затверджує Верховна Рада України або надає згоду на їхнє призначення;\nоприлюднює звіти про результати своєї діяльності, без зазначення в них інформації, що належить до таємної.\n2. Комітет більшістю голосів від затвердженого Верховною Радою України складу комітету може приймати рішення щодо:\nвнесення керівникам органів спеціального призначення з правоохоронними функціями, правоохоронних органів спеціального призначення та розвідувальних органів обов’язкових для розгляду письмових рекомендацій;\nписьмового звернення до органів спеціального призначення з правоохоронними функціями, правоохоронних органів спеціального призначення та розвідувальних органів із вимогою про проведення перевірки та/або службового розслідування стосовно події або факту, що належать до предмета відання комітету;\nзапрошення на закрите засідання комітету керівників та інших посадових осіб органів спеціального призначення з правоохоронними функціями, правоохоронних органів спеціального призначення та розвідувальних органів для обговорення ініційованих комітетом перевірок або службових розслідувань;\nнадання уповноваженим особам письмових пропозицій щодо відсторонення від виконання посадових (службових) обов’язків конкретної посадової особи на час службового розслідування або досудового розслідування в разі оголошення такій особі підозри у вчиненні злочину, а також якщо така посадова особа без поважних причин не з’явилася на запрошення комітету для надання роз’яснень згідно з абзацом четвертим цієї частини;\nініціювання питань про притягнення до дисциплінарної відповідальності керівників органів спеціального призначення з правоохоронними функціями, правоохоронних органів спеціального призначення та розвідувальних органів, їх перших заступників, заступників та керівників регіональних органів (органів військової контррозвідки) за результатами проведених на вимогу комітету перевірок та/або службових розслідувань.\n3. Народні депутати України - члени зазначеного у частині першій цієї статті комітету Верховної Ради України з метою реалізації своїх повноважень (обов’язків), пов’язаних із здійсненням нагляду за органами спеціального призначення з правоохоронними функціями, правоохоронними органами спеціального призначення та розвідувальними органами, можуть безперешкодно відвідувати органи спеціального призначення з правоохоронними функціями, правоохоронні органи спеціального призначення та розвідувальні органи.\n4. Народні депутати України, працівники секретаріату зазначеного у частині першій цієї статті комітету Верховної Ради України реалізують свої повноваження (обов’язки), пов’язані із забезпеченням парламентського контролю за органами спеціального призначення з правоохоронними функціями, правоохоронними органами спеціального призначення та розвідувальними органами, виключно після проходження ними спеціальної перевірки та отримання допуску і доступу до державної таємниці, доступу до розвідувальної таємниці у порядку, визначеному законодавством.\nВимоги, яким повинен відповідати член комітету та працівник секретаріату комітету, а також порядок організації та проходження ними передбаченої абзацом першим цієї частини перевірки, періодичність такої перевірки та порядок оскарження її результатів визначаються Верховною Радою України. Під час передбаченої абзацом першим цієї частини перевірки зазначені особи також проходять перевірку у зв’язку з допуском їх до державної таємниці, що здійснюється відповідно до законодавства про охорону державної таємниці.\nВідмова від оформлення документів для проходження передбаченої абзацом першим цієї частини перевірки, непроходження такої перевірки з інших причин, у тому числі в разі виявленої за результатами такої перевірки невідповідності особи вимогам, яким повинен відповідати член комітету або працівник секретаріату комітету, а так само відмова у наданні допуску та доступу до державної таємниці унеможливлюють виконання відповідним народним депутатом України, працівником секретаріату комітету повноважень (обов’язків), пов’язаних із забезпеченням парламентського контролю за органами спеціального призначення з правоохоронними функціями, правоохоронними органами спеціального призначення та розвідувальними органами.\nЯкщо під час здійснення перевірки у зв’язку з допуском до державної таємниці уповноваженим державним органом у сфері забезпечення охорони державної таємниці буде виявлено, у тому числі на основі отриманої від розвідувальних органів інформації, передбачені законодавством підстави для відмови особам, зазначеним у абзаці першому цієї частини, у наданні допуску та доступу до державної таємниці, таким особам відмовляється в наданні допуску та доступу до державної таємниці, може бути відмовлено у наданні доступу до розвідувальної таємниці.\nПрийняте за результатами спеціальної перевірки рішення може бути оскаржено народним депутатом України до комітету Верховної Ради України, до питань відання якого віднесено організацію роботи Верховної Ради України, Регламент та питання депутатської етики."
    },
    {
      "provision_ref": "art34",
      "section": "34",
      "title": "Стаття 34. Голова та заступник голови комітету",
      "content": "1. Голова комітету організовує роботу комітету.\n2. Голова комітету:\n1) вносить пропозиції на засідання комітету щодо розподілу обов'язків між першим заступником, заступником (заступниками) голови комітету;\n2) забезпечує складання плану роботи комітету;\n3) забезпечує виконання плану-графіка робіт над законопроектами та проектами інших актів Верховної Ради України, щодо яких комітет визначено головним;\n4) головує на засіданнях комітету;\n5) організовує повідомлення членів комітету про проведення засідання комітету та його порядок денний;\n6) запрошує в разі необхідності фахівців для участі в роботі комітету та робочих груп;\n7) підписує акти, прийняті комітетом, та протоколи засідань комітету;\n8) представляє комітет у відносинах з Головою та заступниками Голови Верховної Ради України, іншими комітетами Верховної Ради України, державними органами та органами місцевого самоврядування, об'єднаннями громадян, а також з відповідними органами парламентів іноземних держав та міжнародними організаціями;\n9) організовує виконання рішень комітету та інформує членів комітету про хід їх виконання;\n10) організовує підготовку звіту про роботу комітету;\n11) доповідає Верховній Раді України про роботу комітету, інформує Погоджувальну раду депутатських фракцій Верховної Ради України про позицію комітету щодо питань, розглянутих на його засіданнях;\n12) організовує взаємодію роботи комітету з підрозділами Апарату Верховної Ради України;\n13) дає доручення з організаційних питань першому заступнику, заступнику (заступникам) голови комітету, головам підкомітетів, секретарю комітету;\n14) забезпечує загальне керівництво секретаріатом комітету;\n15) інформує членів комітету про офіційні документи, листи, що надійшли до комітету, а також робить інші повідомлення, які стосуються діяльності комітету;\n16) інформує щомісячно відповідні фракції у Верховній Раді України про відсутність їх членів на засіданнях комітету без поважних причин;\n17) веде прийом громадян за дорученням Голови Верховної Ради України відповідно до встановленого графіка;\n18) здійснює інші повноваження, передбачені цим Законом, Регламентом Верховної Ради України , рішеннями Верховної Ради України та розпорядженнями Голови Верховної Ради України.\n3. Голова комітету наприкінці терміну скликання Верховної Ради України забезпечує підготовку і передачу Голові Верховної Ради України:\n1) супровідних записок з даними про виконану роботу та стан підготовки щодо кожного законопроекту;\n2) переліку законопроектів, з яких комітет було визначено головним і розгляд яких не було завершено;\n3) документів щодо внесених законопроектів і прийнятих законів.\n4. У комітеті, який налічує у своєму складі не більше десяти осіб, обирається один заступник голови комітету, у комітеті, який налічує від одинадцяти до двадцяти осіб, - перший заступник і заступник голови комітету, а в комітеті з чисельністю від двадцяти однієї особи і більше - перший заступник і два заступники голови комітету. Відхилення від цих вимог допускається при формуванні складу комітетів відповідно до статті 16 Регламенту Верховної Ради України у межах коштів, передбачених кошторисом Верховної Ради України."
    },
    {
      "provision_ref": "art35",
      "section": "35",
      "title": "Стаття 35. Розподіл обов'язків між першим заступником, заступником (заступниками) голів комітетів",
      "content": "1. Розподіл обов'язків між першим заступником і заступником (заступниками) голови комітету затверджується на засіданні комітету за пропозицією голови комітету з прийняттям відповідного рішення.\n2. У разі відсутності голови комітету з поважних причин, а так само в період, коли посада голови комітету є вакантною, обов'язки голови комітету виконує відповідно його перший заступник, заступник."
    },
    {
      "provision_ref": "art36",
      "section": "36",
      "title": "Стаття 36. Повноваження секретаря комітету",
      "content": "1. Секретар комітету:\n1) бере участь у складанні проекту плану роботи комітету;\n2) бере участь у складанні плану-графіка робіт над законопроектами та розкладу засідань комітету;\n3) контролює ведення діловодства секретаріатом комітету, підписує протоколи засідань комітету;\n4) організовує підготовку засідань та інших заходів, що проводяться комітетом, явку їх учасників та надання їм необхідних матеріалів;\n5) веде облік засідань комітету та присутніх на засіданнях;\n6) контролює виконання рішень комітету та забезпечення членів комітету, запрошених осіб необхідними документами і матеріалами;\n7) контролює виконання планів роботи комітету;\n8) бере участь у підготовці письмових звітів про роботу комітету та матеріалів, передбачених частиною третьою статті 34 цього Закону."
    },
    {
      "provision_ref": "art37",
      "section": "37",
      "title": "Стаття 37. Створення підкомітетів, обрання голів підкомітетів",
      "content": "1. Для забезпечення основних напрямів своєї діяльності комітет створює із свого складу підкомітети.\n2. Підкомітет створюється у складі не менш як трьох членів комітету. Члени комітету можуть входити до складу кількох підкомітетів.\n3. Голова підкомітету обирається на засіданні комітету відкритим голосуванням більшістю голосів від затвердженого Верховною Радою України кількісного складу комітету.\n4. Предмети відання підкомітетів, їх перелік та кількісний склад визначаються комітетом."
    },
    {
      "provision_ref": "art38",
      "section": "38",
      "title": "Стаття 38. Порядок діяльності підкомітетів",
      "content": "1. Підкомітет розглядає проекти актів Верховної Ради України і питання, передані йому на розгляд чи віднесені до його відання, на своїх засіданнях, звітує комітету щодо них.\n2. Засідання підкомітетів проводяться в такому ж порядку, що і засідання комітетів, із особливостями, встановленими цією статтею.\n3. Підкомітет не може без згоди голови комітету проводити засідання одночасно із засіданням комітету.\n4. Голова підкомітету зобов'язаний скласти графік засідань підкомітету на кожний наступний місяць і погодити його з головою комітету, а також здійснювати підготовку засідань підкомітету.\n5. Усі члени комітету незалежно від того, чи є вони членами підкомітетів, можуть відвідувати засідання будь-якого підкомітету з правом дорадчого голосу та висловлювати свою позицію з питань, що обговорюються."
    },
    {
      "provision_ref": "art39",
      "section": "39",
      "title": "Стаття 39. Права та обов'язки членів комітетів",
      "content": "1. Члени комітетів мають рівні права та обов'язки.\n2. Члени комітетів мають право:\n1) вносити пропозиції про розгляд на засіданнях комітетів будь-якого питання, що належить до їх відання, а також брати участь в обговоренні рішень, висновків, рекомендацій, у прийнятті їх чи ухваленні. Пропозиція члена комітету на його вимогу повинна бути проголосована на засіданні комітету;\n2) викладати у письмовій формі свою окрему думку як додаток до рішення, рекомендації чи висновку комітету;\n3) брати участь у підготовці проектів актів Верховної Ради України.\n3. Члени комітетів зобов'язані:\n1) брати участь у роботі комітетів та їх підкомітетів;\n2) бути присутніми на засіданнях комітетів та їх підкомітетів, до складу яких вони входять;\n3) дотримуватися порядку на засіданнях комітетів, підкомітетів, робочих груп, слуханнях у комітетах;\n4) виконувати доручення, передбачені рішеннями, рекомендаціями комітету."
    },
    {
      "provision_ref": "art40",
      "section": "40",
      "title": "Стаття 40. Відрядження членів комітетів",
      "content": "1. Члени комітету з дозволу голови комітету можуть виїжджати у відрядження для вирішення питань, віднесених до предмета відання комітету.\n2. Відрядження члена комітету здійснюється на підставі його письмової заяви, поданої на ім'я Голови Верховної Ради України, погодженої з головою комітету, або за рішенням комітету. Голова комітету вносить подання Голові Верховної Ради України про відрядження члена (членів) комітету відповідно до рішення комітету. Рішення про відрядження членів комітету приймається Головою Верховної Ради України у формі розпорядження.\n3. Про результати відрядження члени комітету складають звіт на ім'я голови комітету.\n4. Голови комітетів можуть виїжджати у відрядження з дозволу Голови Верховної Ради України або його заступників. Звіт про свої відрядження вони подають на ім'я Голови Верховної Ради України.\n5. Кожний народний депутат України має право ознайомитися із звітом за результатами відрядження члена комітету в Апараті Верховної Ради України."
    },
    {
      "provision_ref": "art41",
      "section": "41",
      "title": "Стаття 41. Планування роботи комітетів",
      "content": "1. Комітети планують свою роботу на кожну чергову сесію Верховної Ради України.\n2. Плани роботи комітету затверджуються рішенням комітету до початку чергової сесії Верховної Ради України, на яку формується план.\n3. У планах роботи комітетів визначаються заходи, терміни, відповідальні за їх виконання члени комітету та працівники секретаріату комітету, залучені до підготовки та виконання заходів, передбачених планом."
    },
    {
      "provision_ref": "art42",
      "section": "42",
      "title": "Стаття 42. Форми роботи комітетів",
      "content": "1. Формами роботи комітетів є засідання, слухання в комітетах.\n2. Засідання комітетів можуть бути відкритими або закритими.\n3. Зазначені у частині другій цієї статті засідання комітетів можуть бути виїзними чи спільними з іншими комітетами.\n4. Комітети можуть організовувати \"круглі столи\", конференції та інші заходи, проведення яких не суперечить законодавству України.\n5. Засідання та інші заходи комітетів можуть проводитися у режимі відеоконференції."
    },
    {
      "provision_ref": "art43",
      "section": "43",
      "title": "Стаття 43. Скликання засідань комітетів",
      "content": "1. Засідання комітету скликає голова комітету на підставі затвердженого комітетом плану роботи, доручення Верховної Ради України чи її Голови або за власною ініціативою.\n2. Голова комітету зобов'язаний скликати засідання комітету, якщо на цьому наполягає не менше третини членів комітету. У разі якщо голова комітету на вимогу його членів не скликає засідання, вони можуть зібратися самостійно і за наявності кворуму обрати ad hoc головуючого для ведення цього засідання.\n3. Розклад засідань комітету не менш як на двотижневий термін складається головою комітету з урахуванням календарного плану роботи Верховної Ради України, доручень Верховної Ради України, Голови Верховної Ради України, стану підготовки питань до розгляду і затверджується на засіданні комітету.\n4. Про зміни до розкладу засідань комітету голова комітету повідомляє його членів не пізніш як за чотири дні до засідання в період між пленарними засіданнями Верховної Ради України і не пізніш як за двадцять чотири години в період, коли проводяться пленарні засідання.\n5. У порядку денному відкритого засідання комітету зазначається адреса електронної пошти для можливості реалізації права на відвідування таких засідань журналістами, працівниками медіа, представниками громадських організацій. Право журналістів, працівників медіа, представників громадських організацій на дистанційне відвідування відкритих засідань комітету, які проводяться у режимі відеоконференції, за їхнім зверненням забезпечується комітетами шляхом надання відповідного гіперпосилання та даних для авторизованого доступу не менше ніж за одну годину до початку засідання комітету. Додатково до порядку денного засідання комітету можуть бути включені питання, що стосуються організації роботи його підкомітетів, робочих груп, та інші питання, що не потребують попередньої підготовки, якщо на цьому наполягає не менше половини присутніх на його засіданні членів комітету.\n6. Якщо три заплановані засідання комітету не відбулися, за рішенням комітету, до предмета відання якого відноситься питання організації роботи Верховної Ради України, відповідно до Конституції України , цього Закону та Регламенту Верховної Ради України вноситься проект постанови Верховної Ради України про звіт голови комітету щодо роботи комітету, засідання якого не відбулися. За наслідками обговорення цього питання Верховна Рада України може прийняти:\n1) рішення про відкликання голови комітету;\n2) рішення про відкликання першого заступника (заступника) голови комітету;\n3) рішення про зміну предмета відання комітету;\n4) рішення про ліквідацію комітету;\n5) інше рішення, передбачене Регламентом Верховної Ради України ."
    },
    {
      "provision_ref": "art44",
      "section": "44",
      "title": "Стаття 44. Порядок проведення засідань комітетів",
      "content": "1. Засідання комітету є повноважним, якщо на ньому присутні більше половини від затвердженого Верховною Радою України складу його членів, крім випадків, зазначених у Регламенті Верховної Ради України .\n2. Засідання комітетів проводяться відкрито і гласно, крім випадків, коли за рішенням комітету проводиться закрите засідання. На відкритих засіданнях комітетів присутні на засіданнях особи мають право здійснювати звукозапис, кіно-, фото- і відеозйомку, трансляцію засідань по радіо і телебаченню, онлайн-трансляцію в мережі Інтернет та/або інших мережах передачі даних у спосіб, що не заважає проведенню засідань комітетів.\nПро здійснення звукозапису, кіно-, фото- і відеозйомки, трансляції засідання по радіо і телебаченню, онлайн-трансляції в мережі Інтернет чи інших мережах передачі даних присутні на засіданні особи повідомляють перед початком проведення засідання головуючого, який оголошує про це перед розглядом питань порядку денного засідання.\nУ разі порушення особами, присутніми на засіданні, порядку проведення засідання чи перешкоджання проведенню засідання комітету за рішенням комітету такі особи можуть бути видалені з приміщення, де проводиться засідання комітету.\n3. Голосування на засіданні комітету здійснюється членами комітету особисто і відкрито. В установлених законом випадках проводиться таємне голосування шляхом подачі бюлетенів. Підрахунок результатів під час відкритого голосування здійснюється секретарем комітету, а в разі його відсутності - визначеним головуючим на засіданні членом комітету. Результати голосування заносяться до протоколу засідання комітету із зазначенням кількості голосів \"за\", \"проти\", \"утримались\". За пропозицією, підтриманою не менш як третиною присутніх на засіданні членів комітету, до протоколу засідання комітету заносяться поіменні результати голосування.\n4. За результатами розгляду питань на засіданнях комітетів більшістю голосів присутніх, за винятком випадків, передбачених цим Законом, приймаються акти, зазначені в частині першій статті 49 цього Закону.\n5. Прийняті комітетом акти можуть бути переглянуті, якщо за це проголосує більшість від затвердженого Верховною Радою України складу членів комітету. Перегляд актів комітету у випадках, коли рішення з відповідного питання уже прийнято Верховною Радою України, не допускається.\n6. Процедурні питання роботи комітетів, не передбачені цим Законом, регулюються Регламентом Верховної Ради України ."
    },
    {
      "provision_ref": "art45",
      "section": "45",
      "title": "Стаття 45. Особливості проведення спільного засідання комітетів",
      "content": "1. Спільні засідання комітетів скликаються за ініціативою відповідних комітетів або за дорученням Верховної Ради України.\n2. Спільні засідання комітетів веде один із голів цих комітетів за взаємною згодою. За дорученням Верховної Ради України або Голови Верховної Ради України спільні засідання комітетів можуть вести відповідно Голова Верховної Ради України або його заступники.\n3. Голосування з обговорюваних на спільному засіданні комітетів питань проводяться окремо кожним комітетом.\n4. Акти, прийняті на спільному засіданні комітетів, підписуються головами та секретарями відповідних комітетів."
    },
    {
      "provision_ref": "art46",
      "section": "46",
      "title": "Стаття 46. Особливості проведення закритого засідання комітетів",
      "content": "1. На закритому засіданні, крім членів комітету, за рішенням комітету можуть бути присутніми запрошені особи та працівники секретаріату комітету.\n2. Присутні на закритому засіданні комітету попереджаються про нерозповсюдження інформації з обмеженим доступом, отриманої на ньому, та про відповідальність згідно із законом."
    },
    {
      "provision_ref": "art47",
      "section": "47",
      "title": "Стаття 47. Участь членів комітетів у засіданнях комітетів",
      "content": "1. Члени комітету зобов'язані особисто брати участь у засіданні комітету.\n2. Члени комітету зобов'язані завчасно повідомити про неможливість бути присутніми на засіданні комітету керівництво комітету. Підставами для відсутності членів комітету на засіданні комітету є поважні причини, визначені частиною третьою статті 26 Регламенту Верховної Ради України.\n3. Про відсутність членів комітетів на засіданнях комітетів без поважних причин щомісячно подається інформація відповідним фракціям у Верховній Раді України."
    },
    {
      "provision_ref": "art48",
      "section": "48",
      "title": "Стаття 48. Участь у засіданнях комітетів запрошених осіб",
      "content": "1. Комітети мають право запрошувати на своє засідання Першого віце-прем'єр-міністра України, віце-прем'єр-міністрів України, міністрів, керівників інших державних органів, органів місцевого самоврядування, підприємств, установ, організацій, об'єднань громадян, а також їх посадових і службових осіб, отримувати від них необхідні для розгляду питань порядку денного роз'яснення.\n2. Комітети мають право вносити на розгляд Верховної Ради України пропозиції про присутність осіб, зазначених у частині першій цієї статті, на засіданні Верховної Ради України під час розгляду питань, віднесених до предметів їх відання.\n3. Для розгляду на засіданнях комітетів питань, віднесених до предметів їх відання, можуть бути запрошені автори та ініціатори внесених законопроектів, науковці, консультанти і експерти, фахівці-практики та інші особи.\n4. Комітети зобов'язані не пізніш як за три дні до дня проведення засідання повідомити в письмовій формі керівників державних органів, органів місцевого самоврядування, підприємств, установ і організацій, об'єднань громадян, присутність представників яких на засіданні визнана необхідною, а також авторів законопроектів про час і місце засідання та перелік питань, що розглядатимуться на ньому.\n5. У повідомленнях особам, запрошеним на засідання комітету, зазначається, з яких питань вони запрошуються.\n6. У засіданнях комітету, визначеного головним з підготовки і попереднього розгляду законопроекту, мають право брати участь особи, які є авторами законопроекту, що розглядається, та запрошені суб’єкти лобіювання.\nКомітет, визначений головним з підготовки і попереднього розгляду законопроекту, запрошує на свої засідання з розгляду законопроекту суб’єктів лобіювання, які подали аналітичні матеріали до такого законопроекту відповідно до частини восьмої статті 93 Регламенту Верховної Ради України.\nСуб’єкти лобіювання, які беруть участь у засіданні комітету, мають право виступу щодо законопроектів, до яких вони подали аналітичні матеріали, з дозволу та у порядку, встановленому головуючим на засіданні комітету.\nЧлени комітету мають право ставити запитання суб’єктам лобіювання щодо кожного законопроекту, до якого вони подали аналітичні матеріали, після закінчення їхніх виступів."
    },
    {
      "provision_ref": "art49",
      "section": "49",
      "title": "Стаття 49. Акти, що приймаються комітетами",
      "content": "1. За результатами розгляду питань на засіданнях комітетів приймаються:\n1) рішення - з організаційних питань;\n2) висновки - у випадках, передбачених законом чи Регламентом Верховної Ради України ;\n3) рекомендації - щодо контрольної діяльності комітетів; щодо осіб, які пропонуються для обрання, призначення, надання згоди на призначення чи звільнення Верховною Радою України; щодо результатів слухань у комітетах."
    },
    {
      "provision_ref": "art50",
      "section": "50",
      "title": "Стаття 50. Оформлення рішень, висновків та рекомендацій комітетів",
      "content": "1. У рішеннях, висновках та рекомендаціях комітетів зазначається питання, з якого вони прийняті, дата його розгляду і номер протоколу засідання.\n2. Рішення, висновки та рекомендації комітетів складаються із мотивувальної та резолютивної частин.\n3. У мотивувальній частині рішень, висновків, рекомендацій зазначається:\n1) за чиїм дорученням або ініціативою було розглянуто питання;\n2) суб'єкти права законодавчої ініціативи, реєстраційний номер, дата внесення законопроекту - при розгляді проектів актів Верховної Ради України;\n3) наявність висновків державних органів, органів місцевого самоврядування, експертних висновків, висновків інших комітетів Верховної Ради України тощо;\n4) перелік інших документів, що вплинули на результати розгляду питання;\n5) обґрунтування і мотиви прийнятого рішення, висновку, рекомендації.\n4. Резолютивна частина рішень, висновків, рекомендацій має містити:\n1) за результатами розгляду проектів законів та інших актів - позицію комітету щодо включення до порядку денного пленарного засідання та щодо подальшого прийняття рішення Верховною Радою України стосовно проекту закону чи іншого акта відповідно до вимог Регламенту Верховної Ради України ;\n2) за результатами розгляду питання стосовно осіб, обрання, призначення, надання згоди на призначення чи звільнення з посад яких здійснюється Верховною Радою України, - позицію комітету по кожній кандидатурі на цю посаду.\n5. У рекомендаціях комітетів щодо контролю за діяльністю державних органів, органів місцевого самоврядування, їх посадових і службових осіб зазначаються:\n1) положення законодавчих актів України, які були порушені або неналежно виконані відповідним органом чи посадовою, службовою особою, із зазначенням фактів, які це підтверджують;\n2) сформульована позитивна чи негативна оцінка роботи державного органу, органу місцевого самоврядування чи посадової, службової особи;\n3) заходи, які необхідно здійснити для усунення виявлених комітетом порушень законодавчих актів, пропозиції щодо притягнення винних осіб до відповідальності за зазначені порушення."
    },
    {
      "provision_ref": "art51",
      "section": "51",
      "title": "Стаття 51. Оформлення протоколів засідань комітетів",
      "content": "1. На кожному засіданні комітету ведеться протокол і стенограма засідання.\n2. У протоколі засідання комітету зазначаються:\n1) номер протоколу, дата, час і місце проведення засідання;\n2) прізвище головуючого на засіданні, список членів комітету, присутніх на засіданні та відсутніх членів комітету із зазначенням причин їх відсутності, список запрошених осіб із зазначенням їх участі в засіданні;\n3) порядок денний засідання;\n4) розглянуті питання порядку денного, список членів комітету, а також запрошених осіб, які виступили на засіданні;\n5) назви документів, розглянутих на засіданні комітету або поширених серед членів комітету;\n6) результати голосування з питань порядку денного;\n7) прийняті рішення, висновки, ухвалені рекомендації.\n3. До протоколу додаються стенограма засідання, прийняті комітетом акти, а також матеріали, що розглядалися під час заслуховування кожного питання, і викладена в письмовій формі окрема думка членів комітету, які голосували \"проти\" або утрималися від голосування, якщо вона була надана в письмовій формі членом комітету.\n4. Протокол засідання комітету підписують головуючий на засіданні та секретар комітету.\n5. Протоколи і стенограми засідань комітетів зберігаються у встановленому порядку і за зверненням народного депутата України надаються для ознайомлення, якщо законом, Регламентом Верховної Ради України або постановою Верховної Ради України не встановлено іншого порядку ознайомлення з документами комітетів. Протокол і стенограма кожного засідання комітету, крім закритих засідань, розміщуються на веб-сторінці відповідного комітету на офіційному веб-сайті Верховної Ради України у глобальній інформаційній мережі Інтернет не пізніше наступного робочого дня після підписання протоколу засідання і зберігаються безстроково у вільному доступі.\n6. Протокол і стенограма засідання комітету є офіційними документами, що підтверджують процес обговорення і прийняття рішення, висновку, рекомендації комітету."
    },
    {
      "provision_ref": "art52",
      "section": "52",
      "title": "Стаття 52. Оформлення слухань у комітетах",
      "content": "1. Слухання в комітетах протоколюються і стенографуються.\n2. За результатами слухань комітет приймає рекомендації."
    },
    {
      "provision_ref": "art53",
      "section": "53",
      "title": "Стаття 53. Звіти про роботу комітетів",
      "content": "1. Комітет звітує про свою роботу Верховній Раді України у випадках, передбачених цим Законом та Регламентом Верховної Ради України .\n2. Наприкінці кожної сесії Верховної Ради України комітет розглядає питання про виконання плану роботи комітету та іншу діяльність у період цієї сесії і затверджує шляхом прийняття рішення письмовий звіт про підсумки своєї роботи."
    },
    {
      "provision_ref": "art54",
      "section": "54",
      "title": "Стаття 54. Правовий статус секретаріатів комітетів",
      "content": "1. Секретаріат комітету Верховної Ради України є структурним підрозділом Апарату Верховної Ради України, який підпорядковується комітету і Керівнику Апарату Верховної Ради України.\n2. Секретаріати комітетів здійснюють організаційно-інформаційне, консультативно-правове, методичне забезпечення діяльності комітетів, організацію проведення засідань комітетів, слухань у комітетах, роботи підкомітетів комітетів та діяльності членів комітету, що пов'язана з вирішенням питань, віднесених до предметів відання комітетів.\n3. Структура і чисельність працівників секретаріатів комітетів за поданням комітетів установлюються розпорядженням Голови Верховної Ради України в межах затвердженої Верховною Ради України чисельності Апарату Верховної Ради України.\n4. Відповідно до предметів відання комітетів, чисельності членів комітетів та кількості підкомітетів у структурі секретаріатів комітетів можуть утворюватися відділи та служби.\n5. Витрати на утримання секретаріатів комітетів визначаються в межах кошторису видатків на здійснення повноважень Верховної Ради України.\n6. У разі ліквідації комітету працівникам секретаріату цього комітету надаються гарантії, передбачені законом.\n7. Припинення повноважень народних депутатів України - членів комітетів у зв'язку із закінченням терміну повноважень Верховної Ради України не є підставою для розірвання трудових договорів з працівниками секретаріатів комітетів.\n8. Зміна голови комітету або складу комітету не може бути підставою для звільнення керівника секретаріату комітету, його заступника (заступників), інших працівників секретаріату комітету."
    },
    {
      "provision_ref": "art55",
      "section": "55",
      "title": "Стаття 55. Структура секретаріатів комітетів",
      "content": "1. Секретаріати комітетів очолюють керівники секретаріатів, які призначаються на посаду та звільняються з посади розпорядженням Голови Верховної Ради України за поданням комітетів та за погодженням з Керівником Апарату Верховної Ради України.\n2. Керівники секретаріатів комітетів організовують діяльність секретаріатів комітетів.\n3. Керівник секретаріату комітету має заступника (заступників), які призначаються на посаду та звільняються з посади розпорядженням Голови Верховної Ради України за поданням комітету та за погодженням з Керівником Апарату Верховної Ради України.\n4. Керівники відділів та служб (у разі їх утворення), інші працівники секретаріату комітету призначаються на посади та звільняються з посад Керівником Апарату Верховної Ради України за поданням комітету.\n5. Пропозиції щодо кандидатур заступника (заступників) керівника секретаріату комітету, керівників відділів та служб, а також працівників секретаріату комітету вносяться керівником секретаріату комітету на розгляд комітету з дотриманням вимог Закону України \"Про державну службу\" ."
    },
    {
      "provision_ref": "art56",
      "section": "56",
      "title": "Стаття 56. Права, обов'язки працівників секретаріатів комітетів",
      "content": "1. Права, обов'язки працівників секретаріатів комітетів визначаються Законом України \"Про державну службу\", цим та іншими законами України."
    },
    {
      "provision_ref": "art57",
      "section": "57",
      "title": "Стаття 57. Відповідальність за невиконання вимог цього Закону",
      "content": "1. Посадові особи державних органів, органів місцевого самоврядування, підприємств, установ, організацій та об'єднань громадян за нез'явлення на засідання комітету без поважних причин, надання недостовірної, неповної інформації, відмову надати інформацію або за навмисне її приховування, створення штучних перешкод у роботі комітетів несуть відповідальність у встановленому законом порядку, крім випадків, передбачених законом.\n2. За несвоєчасний розгляд рекомендацій комітетів та несвоєчасне повідомлення їм про вжиті заходи посадові особи державних органів, органів місцевого самоврядування, підприємств, установ, організацій та об'єднань громадян несуть відповідальність у встановленому законом порядку.\n1. Цей Закон набирає чинності з дня його опублікування, за винятком:\nчастини першої статті 18 , що набирає чинності з дня набуття повноважень Верховною Радою України, обраною у березні 2006 року;\nчастини першої статті 51 щодо ведення стенограми засідання комітету, що набирає чинності з 1 січня 2007 року.\n2. Встановити, що до 1 січня 2007 року стенограма засідання комітету ведеться за окремим рішенням комітету.\n3. Вважати таким, що втратив чинність, додаток № 2 до Постанови Верховної Ради України від 11 грудня 2003 року № 1385-IV \"Про затвердження положень про проведення парламентських слухань у Верховній Раді України та слухань у комітетах Верховної Ради України\" (Відомості Верховної Ради України, 2004 р., № 13, ст. 183).\n4. Установити, що на період дії воєнного стану в Україні, введеного Указом Президента України \"Про введення воєнного стану в Україні\" від 24 лютого 2022 року № 64/2022 , затвердженого Законом України \"Про затвердження Указу Президента України \"Про введення воєнного стану в Україні\" від 24 лютого 2022 року № 2102-IX , та протягом 30 днів після його припинення чи скасування організація роботи комітетів може здійснюватися на основі положень цього Закону з такими особливостями:\n1) плани роботи, розклади засідань та порядки денні засідань комітетів повідомляються народним депутатам України - членам відповідних комітетів секретаріатами комітетів через єдину автоматизовану систему роботи з документами у Верховній Раді України (далі - єдина автоматизована система);\n2) комітети здійснюють свою роботу у формі засідань, які можуть проводитися у режимі відеоконференції, за попередньою згодою більшості від затвердженого Верховною Радою України кількісного складу комітету, надісланою голові такого комітету з використанням єдиної автоматизованої системи та накладенням кваліфікованого електронного підпису. Згода на проведення засідання комітету у режимі відеоконференції надається кожним народним депутатом України окремо шляхом надсилання персонального листа на адресу голови комітету.\nКомітети забезпечують трансляцію відкритих засідань або розміщення їх відеозаписів на власних веб-сторінках на офіційному веб-сайті Верховної Ради України не пізніше ніж протягом двадцяти чотирьох годин з часу завершення засідання комітету.\nПраво журналістів, працівників медіа, представників громадських організацій на дистанційне відвідування відкритих засідань комітету, які проводяться у режимі відеоконференції, за їхнім зверненням забезпечується комітетами шляхом надання відповідного гіперпосилання та даних для авторизованого доступу не менше ніж за одну годину до початку засідання комітету;\n3) порядок денний засідання комітету, що проводиться у режимі відеоконференції, та заплановані для розгляду на такому засіданні проекти актів надсилаються членам відповідного комітету секретаріатом такого комітету невідкладно, але не пізніш як за двадцять чотири години до початку засідання, з використанням єдиної автоматизованої системи та у такий самий строк розміщуються на власній веб-сторінці комітету на офіційному веб-сайті Верховної Ради України. У порядку денному відкритого засідання комітету зазначається адреса електронної пошти для можливості реалізації права на відвідування таких засідань журналістами, працівниками медіа, представниками громадських організацій;\n4) засідання комітету, що проводиться у режимі відеоконференції, вважається повноважним за умови віддаленого (за допомогою службового планшета) приєднання до участі у такому засіданні більше половини від затвердженого Верховною Радою України складу членів такого комітету;\n5) голосування на засіданні комітету, що проводиться у режимі відеоконференції, здійснюється членами комітету особисто і відкрито шляхом підняття рук та висловлення своєї позиції \"за\", \"проти\" чи \"утримався\";\n6) підрахунок голосів під час голосування на засіданні комітету, що проводиться у режимі відеоконференції, здійснюється секретарем відповідного комітету, а у разі неможливості взяти участь у такому засіданні секретарем комітету підрахунок голосів здійснюється головуючим на засіданні або іншим, визначеним ним членом комітету;\n7) акти комітетів, протоколи і стенограми їх засідань розміщуються на відповідних веб-сторінках комітетів на офіційному веб-сайті Верховної Ради України. На засіданні комітету, що проводиться у режимі відеоконференції, ведеться протокол, стенограма і відеозапис засідання. Відеозапис відкритого засідання комітету розміщується не пізніше ніж протягом двадцяти чотирьох годин з часу завершення засідання комітету. Відеозапис закритого засідання комітету не оприлюднюється.\n5. Стаття 33 -2 цього Закону набирає чинності з дня прийняття Верховною Радою України першого рішення про формування персонального складу комітету Верховної Ради України, до предмета відання якого віднесено питання забезпечення контрольних функцій Верховної Ради України за діяльністю органів спеціального призначення з правоохоронними функціями, правоохоронних органів спеціального призначення та розвідувальних органів.\nЛ.КУЧМА"
    }
  ],
  "definitions": []
}