{
  "id": "ua-law-3041-12",
  "type": "statute",
  "title": "Про тваринний світ",
  "title_en": "",
  "short_name": "3041-12",
  "status": "in_force",
  "issued_date": "1993-03-03",
  "url": "https://zakon.rada.gov.ua/laws/show/3041-12",
  "description": "Official legislative act of Ukraine ingested from the Verkhovna Rada legal portal.",
  "provisions": [
    {
      "provision_ref": "art3",
      "section": "3",
      "title": "Стаття 3. Об'єкти тваринного світу",
      "content": "Об'єктами тваринного світу є:\nхордові, в тому числі хребетні (ссавці, птахи, плазуни,\nземноводні, риби та інші) і безхребетні (членистоногі, молюски,\nголкошкірі та інші) тварини в усьому їх видовому і популяційному\nрізноманітті та на всіх стадіях розвитку (ембріони, яйця, лялечки\nтощо), що перебувають у стані природної волі;\nчастини диких тварин (роги, шкіра тощо);\nпродукти життєдіяльності диких тварин (мед, віск тощо);\nзалишки викопних тварин;\nнори, хатки, лігва, мурашники, боброві загати та інше житло і\nспоруди тварин.\nОб'єкти тваринного світу, а також місця токування, линяння,\nгніздових колоній птахів, постійних чи тимчасових скупчень тварин,\nінші території, що є середовищем перебування об'єктів тваринного\nсвіту, підлягають охороні.\nСтаття 4. Об'єкти тваринного світу як природний ресурс\nзагальнодержавного значення\nДикі тварини, що перебувають в стані природної волі, а також\nінші об'єкти тваринного світу, що перебувають в межах\nтериторіальних і внутрішніх морських вод, континентального шельфу\nта виключної (морської) економічної зони, водойм, що знаходяться\nна території більш ніж однієї області, державних мисливських\nугідь, територій природно-заповідного фонду України і лісів\nдержавного значення, належать до природних ресурсів\nзагальнодержавного значення.\nСтаття 5. Суб'єкт права загальнодержавної власності на\nтваринний світ\nСуб'єктом права загальнодержавної власності на тваринний світ\nє держава в особі Верховної Ради України.\nВерховна Рада України може делегувати свої окремі\nповноваження власника тваринного світу органам державної\nвиконавчої влади в галузі охорони, використання і відтворення\nтваринного світу.\nСтаття 6. Право колективної та приватної власності на окремі\nоб'єкти тваринного світу\nДикі тварини та інші об'єкти тваринного світу, вилучені із\nстану природної волі або природного середовища, розведені\n(отримані) у неволі чи напіввільних умовах або набуті іншим\nдозволеним законодавством шляхом, можуть перебувати у колективній\nабо приватній власності.\nЗаконність набуття у колективну або приватну власність\nоб'єктів тваринного світу (крім добутих в порядку загального\nвикористання) повинна бути підтверджена відповідними документами.\nФорма документа та перелік видів тварин, що можуть перебувати\nна праві колективної чи приватної власності, визначаються\nМіністерством охорони навколишнього природного середовища та\nядерної безпеки України за погодженням із заінтересованими\nдержавними органами, які видають ці документи.\nУ передбаченому законодавчими актами порядку права власників\nоб'єктів тваринного світу можуть бути обмежені в інтересах охорони\nцих об'єктів.\nНе можуть передаватися у колективну та приватну власність\nоб'єкти тваринного світу, що становлять особливу природоохоронну,\nнаукову та естетичну цінність, а також види тварин, занесені до\nЧервоної книги України (крім випадків, коли ці тварини отримані\nшляхом розведення в неволі або у передбаченому законодавством\nпорядку придбані у власність за межами України).\nСтаття 7. Основні вимоги та принципи охорони, раціонального\nвикористання і відтворення тваринного світу\nПід час проведення заходів щодо охорони, раціонального\nвикористання і відтворення тваринного світу, а також під час\nздійснення будь-якої діяльності, яка може вплинути на середовище\nперебування тварин та стан тваринного світу, повинно\nзабезпечуватися додержання таких основних вимог і принципів:\nзбереження умов існування видового і популяційного\nрізноманіття тваринного світу в стані природної волі;\nнедопустимість погіршення середовища перебування, шляхів\nміграції та умов розмноження диких тварин;\nзбереження цілісності природних угруповань тварин;\nдодержання науково обгрунтованих нормативів і лімітів\nвикористання об'єктів тваринного світу, забезпечення\nневиснажливого використання диких тварин та їх відтворення;\nраціональне використання корисних властивостей і продуктів\nжиттєдіяльності диких тварин;\nплатність за спеціальне використання об'єктів тваринного\nсвіту;\nрегулювання чисельності тварин з метою охорони здоров'я\nнаселення і відвернення заподіяння шкоди природі та народному\nгосподарству;\nврахування висновків екологічної експертизи щодо\nнародногосподарських об'єктів, які можуть впливати на стан\nтваринного світу.\nСтаття 8. Державне управління у галузі охорони і\nвикористання тваринного світу\nДержавне управління у галузі охорони, використання і\nвідтворення тваринного світу здійснюють Кабінет Міністрів України,\nУряд Республіки Крим, місцеві державні адміністрації, а також\nМіністерство охорони навколишнього природного середовища та\nядерної безпеки України, його органи на місцях та інші спеціально\nуповноважені на це державні органи.\nСтаття 9. Права та обов'язки громадян у галузі охорони,\nвикористання і відтворення тваринного світу\nКожний громадянин України має право:\nна загальне і спеціальне використання тваринного світу;\nмати у колективній або приватній власності окремі об'єкти\nтваринного світу;\nна компенсацію шкоди, завданої дикими тваринами, відповідно\nдо законодавства України.\nГромадяни України зобов'язані:\nохороняти тваринний світ і середовище перебування диких\nтварин;\nсприяти відтворенню відновлюваних об'єктів тваринного світу;\nвикористовувати об'єкти тваринного світу відповідно до вимог\nцього Закону.\nГромадяни України мають й інші права та обов'язки,\nпередбачені Законом України \"Про охорону навколишнього природного\nсередовища\" ( 1264-12 ), іншими актами законодавства.\nР о з д і л II\n\nВИКОРИСТАННЯ ТВАРИННОГО СВІТУ"
    },
    {
      "provision_ref": "art10",
      "section": "10",
      "title": "Стаття 10. Форми використання об'єктів тваринного світу",
      "content": "Використання об'єктів тваринного світу здійснюється на праві\nвласності і праві користування."
    },
    {
      "provision_ref": "art11",
      "section": "11",
      "title": "Стаття 11. Загальне використання тваринного світу",
      "content": "Громадянам гарантується право загального використання\nтваринного світу для задоволення життєво необхідних потреб\n(естетичних, оздоровчих, рекреаційних тощо) безплатно.\nЗагальне використання здійснюється без вилучення об'єктів\nтваринного світу з природного середовища (за винятком\nлюбительського і спортивного рибальства у водоймах загального\nкористування).\nУ порядку загального використання тваринного світу\nздійснюється користування корисними властивостями життєдіяльності\nтварин - природних санітарів середовища, запилювачів рослин та\nінших, використання об'єктів тваринного світу у наукових,\nкультурно-освітніх, виховних, естетичних та інших цілях,\nпередбачених законодавством України.\nПід час здійснення загального використання тваринного світу\nзабороняється знищення тварин, руйнування їх житла та інших споруд\n(нор, хаток, лігва, гнізд, мурашників, бобрових загат і таке\nінше), порушення середовища перебування тварин і погіршення умов\nїх розмноження."
    },
    {
      "provision_ref": "art12",
      "section": "12",
      "title": "Стаття 12. Спеціальне використання тваринного світу",
      "content": "До спеціального використання належать усі види користування\nтваринним світом (за винятком любительського і спортивного\nрибальства у водоймах загального користування), що здійснюються з\nїх вилученням (добуванням, збиранням і таке інше) з природного\nсередовища.\nСпеціальне використання тваринного світу в порядку ведення\nмисливського і рибного господарства здійснюється з наданням\nпідприємствам, установам, організаціям і громадянам права\nкористування мисливськими угіддями та рибогосподарськими\nводоймами.\nСпеціальне використання тваринного світу здійснюється лише за\nспеціальними дозволами, що видаються в порядку, який визначається\nКабінетом Міністрів України.\nЦя вимога поширюється також на власників чи користувачів\nземельними ділянками, на яких перебувають (знаходяться) об'єкти\nтваринного світу."
    },
    {
      "provision_ref": "art13",
      "section": "13",
      "title": "Стаття 13. Види використання об'єктів тваринного світу",
      "content": "За умови додержання вимог цього Закону, інших актів\nзаконодавства України можуть здійснюватися такі види використання\nоб'єктів тваринного світу:\nмисливство;\nрибальство, включаючи добування водних безхребетних тварин і\nморських ссавців;\nвикористання об'єктів тваринного світу в наукових,\nкультурно-освітніх, виховних та естетичних цілях;\nвикористання корисних властивостей життєдіяльності тварин -\nприродних санітарів середовища, запилювачів рослин та інших;\nвикористання тварин з метою отримання продуктів їх\nжиттєдіяльності;\nдобування диких тварин з метою утримання і розведення в\nневолі чи напіввільних умовах для комерційних та інших цілей.\nЗаконодавством України можуть бути передбачені й інші види\nвикористання об'єктів тваринного світу."
    },
    {
      "provision_ref": "art14",
      "section": "14",
      "title": "Стаття 14. Мисливство",
      "content": "Мисливством вважається добування диких звірів і птахів, що\nперебувають у стані природної волі в межах мисливських угідь з\nметою задоволення матеріальних, рекреаційних та інших потреб\nгромадян і народного господарства.\nМисливство здійснюється шляхом промислового добування та\nлюбительського і спортивного полювання на мисливських звірів і\nптахів.\nЗ метою організації та ведення мисливського господарства\nюридичним і фізичним особам надаються у користування спеціально\nвизначені для цього мисливські угіддя."
    },
    {
      "provision_ref": "art15",
      "section": "15",
      "title": "Стаття 15. Надання у користування мисливських угідь",
      "content": "Мисливські угіддя для ведення мисливського господарства\nнадаються у користування Верховною Радою Республіки Крим та\nобласними Радами народних депутатів за поданням спеціально\nуповноважених державних органів у галузі ведення мисливського\nгосподарства і за погодженням з місцевими Радами народних\nдепутатів, органами Міністерства охорони навколишнього природного\nсередовища та ядерної безпеки України та власниками або\nкористувачами земельних ділянок.\nСпеціально уповноваженим державним органом у галузі ведення\nмисливського господарства є Міністерство лісового господарства\nУкраїни та його органи на місцях.\nНадання у користування, в тому числі в оренду, мисливських\nугідь здійснюється на строк не менше 15 років.\nКористувачі мисливських угідь мають переважне право на\nпоновлення строку користування.\nПорядок ведення мисливського господарства встановлюється\nКабінетом Міністрів України."
    },
    {
      "provision_ref": "art16",
      "section": "16",
      "title": "Стаття 16. Полювання",
      "content": "Полювання в межах мисливських угідь здійснюється громадянами,\nякі досягли 18-річного віку й одержали у встановленому порядку\nдозволи на добування мисливських тварин.\nПорядок здійснення полювання визначається Кабінетом Міністрів\nУкраїни."
    },
    {
      "provision_ref": "art17",
      "section": "17",
      "title": "Стаття 17. Рибальство",
      "content": "Рибальством вважається промислове добування риби, водних\nбезхребетних і морських ссавців, а також любительське і спортивне\nрибальство та добування водних безхребетних у рибогосподарських\nводоймах.\nПравила й об'єкти рибальства, порядок надання у користування\nрибогосподарських водойм, а також вимоги щодо ведення рибного\nгосподарства визначаються в порядку, що встановлюється Кабінетом\nМіністрів України.\nСпеціально уповноваженими державними органами у галузі\nведення рибного господарства і рибної промисловості є Державний\nкомітет України з рибного господарства і рибної промисловості та\nйого органи на місцях.\nСтаття 18. Ведення промислового рибальства та промислу\nводних безхребетних і морських ссавців\nУ порядку спеціального використання об'єктів тваринного світу\nпідприємствам, установам, організаціям і громадянам надається\nправо ведення промислового рибальства та промислу водних\nбезхребетних і морських ссавців на промислових ділянках\nрибогосподарських водойм, до яких належать всі поверхневі,\nтериторіальні та внутрішні морські води, які використовуються\n(можуть використовуватися) для промислового добування риби та\nінших об'єктів водного промислу або мають значення для відтворення\nїх запасів, а також у виключній (морській) економічній зоні та на\nконтинентальному шельфі України.\nПідприємства, установи, організації та громадяни зобов'язані\nвиконувати вимоги, передбачені статтею 26 цього Закону, а також\nздійснювати за погодженням з органами Міністерства охорони\nнавколишнього природного середовища та ядерної безпеки України та\nДержавного комітету України з рибного господарства і рибної\nпромисловості рибоохоронні та меліоративно-технічні заходи, що\nзабезпечують поліпшення стану водойм і умов відтворення риби та\nінших водних організмів, проводити роботу щодо штучного\nвідтворення цінних видів риби, а також утримувати в належному\nсанітарному стані берегові ділянки в місцях рибальства."
    },
    {
      "provision_ref": "art19",
      "section": "19",
      "title": "Стаття 19. Любительське і спортивне рибальство",
      "content": "У порядку загального використання об'єктів тваринного світу\nгромадянам дозволяється безплатне любительське і спортивне\nрибальство та добування водних безхребетних для особистого\nспоживання у визначених для цих цілей водоймах загального\nкористування і за умови додержання встановлених правил рибальства\nі водокористування.\nВ інших випадках любительське і спортивне рибальство та\nдобування водних безхребетних здійснюється на праві спеціального\nвикористання об'єктів тваринного світу у порядку, встановленому\nКабінетом Міністрів України.\nСтаття 20. Використання об'єктів тваринного світу у наукових,\nкультурно-освітніх, виховних та естетичних цілях\nВикористання об'єктів тваринного світу, які перебувають у\nстані природної волі, у наукових, культурно-освітніх, виховних та\nестетичних цілях здійснюється підприємствами, установами,\nорганізаціями та громадянами безплатно і без відповідних\nдозволів, якщо при цьому об'єкти тваринного світу не вилучаються\n(в тому числі тимчасово) із природного середовища, тваринам та\nсередовищу їх перебування не завдається шкоди, не порушуються\nправа власників та користувачів природних ресурсів.\nВикористання об'єктів тваринного світу, які перебувають у\nстані неволі чи напіввільних умовах, для наукових,\nкультурно-освітніх, виховних і естетичних цілей може здійснюватися\nза плату без вилучення тварин із середовища їх перебування.\nВилучення об'єктів тваринного світу у наукових,\nкультурно-освітніх, виховних та естетичних цілях із природного\nсередовища допускається тільки за спеціальними дозволами, що\nвидаються згідно з правилами, що встановлюються Міністерством\nохорони навколишнього природного середовища та ядерної безпеки\nУкраїни.\nУ разі необхідності Міністерство охорони навколишнього\nприродного середовища та ядерної безпеки України та його органи\nна місцях можуть встановлювати обмеження, а також постійну чи\nтимчасову заборону використання об'єктів тваринного світу або\nвилучення об'єктів тваринного світу у наукових,\nкультурно-освітніх, виховних та естетичних цілях.\nПідприємства, установи, організації та громадяни, які в\nзазначених цілях вилучають об'єкти тваринного світу з природного\nсередовища, зобов'язані забезпечувати комплексне використання їх і\nзбереження для подальших наукових досліджень добутого зоологічного\nматеріалу.\nСтаття 21. Використання корисних властивостей\nжиттєдіяльності тварин\nВикористання корисних властивостей життєдіяльності\nтварин - природних санітарів середовища, запилювачів рослин та\nінших допускається тільки без їх вилучення та знищення,\nпогіршення середовища їх перебування і без заподіяння тваринам\nіншої шкоди.\nСтаття 22. Використання тварин з метою одержання\nпродуктів їх життєдіяльності\nВикористання тварин з метою одержання продуктів їх\nжиттєдіяльності (меду і воску диких бджіл тощо) допускається\nтільки без вилучення та знищення тварин і без погіршення\nсередовища їх перебування.\nВикористання тварин з метою одержання продуктів їх\nжиттєдіяльності здійснюється за правилами, що встановлюються\nМіністерством охорони навколишнього природного середовища та\nядерної безпеки України.\nСтаття 23. Добування диких тварин з метою утримання і\nрозведення у неволі чи напіввільних умовах\nПідприємствам, установам, організаціям і громадянам\nдозволяється добування (придбання) диких тварин з метою утримання\nі розведення в неволі чи напіввільних умовах для отримання\nпродуктів їх життєдіяльності, у комерційних та інших цілях.\nПравила добування (придбання) диких тварин для зазначених\nцілей встановлюються Міністерством охорони навколишнього\nприродного середовища та ядерної безпеки України.\nТварини (крім занесених до Червоної книги України), вилучені\nз природного середовища за спеціальним дозволом та за визначену у\nвстановленому порядку плату, є власністю підприємств, установ,\nорганізацій та громадян, яким цей дозвіл було видано.\nДикі тварини, що утримуються підприємствами, установами,\nорганізаціями та громадянами в неволі чи напіввільних умовах без\nдозволу на вилучення їх з природного середовища та інших\nдокументів, що засвідчують законність їх набуття, вважаються\nнезаконно набутими.\nПридбання диких тварин у підриємств, установ, організацій та\nгромадян, які не мають дозволу на їх добування або документів\nпро придбання, забороняється.\nПерелік диких тварин, яких дозволено підприємствам,\nустановам, організаціям та громадянам утримувати і розводити в\nневолі чи напіввільних умовах, а також вимоги щодо умов утримання\nцих тварин, їх охорони та використання встановлюються\nМіністерством охорони навколишнього природного середовища та\nядерної безпеки України."
    },
    {
      "provision_ref": "art24",
      "section": "24",
      "title": "Стаття 24. Регулювання чисельності тварин",
      "content": "З метою охорони здоров'я і безпеки населення, запобігання\nзахворюванням сільськогосподарських та інших свійських тварин,\nвідвернення заподіяння шкоди навколишньому природному середовищу і\nнародному господарству проводяться заходи, спрямовані на\nрегулювання чисельності окремих видів диких тварин.\nЦі заходи повинні здійснюватися способами, які б не допускали\nзаподіяння шкоди іншим видам тварин і забезпечували збереження\nсередовища перебування тварин.\nВиди диких тварин, чисельність яких підлягає регулюванню,\nпорядок проведення відповідних заходів визначаються органами\nМіністерства охорони навколишнього природного середовища та\nядерної безпеки України з урахуванням висновків наукових\nорганізацій та заінтересованих державних органів."
    },
    {
      "provision_ref": "art25",
      "section": "25",
      "title": "Стаття 25. Права користувачів об'єктами тваринного світу",
      "content": "Користувачі мають право:\nу встановленому порядку здійснювати спеціальне використання\nоб'єктів тваринного світу;\nвласності на добуті в законному порядку об'єкти тваринного\nсвіту і доходи від їх реалізації;\nоскаржувати у встановленому порядку рішення державних органів\nі посадових осіб, що порушують їх права на використання об'єктів\nтваринного світу.\nПідприємства, установи, організації та громадяни, які\nздійснюють ведення мисливського і рибного господарства, мають\nтакож право брати участь у вирішенні питань охорони і використання\nоб'єктів тваринного світу, що знаходяться на території\nзакріплених за ними мисливських угідь та рибогосподарських водойм.\nПідприємства, установи, організації та громадяни користуються\nй іншими правами щодо використання об'єктів тваринного світу,\nпередбаченими законодавством України.\nПрава підприємств, установ, організацій та громадян щодо\nвикористання об'єктів тваринного світу можуть бути обмежені\nзаконодавчими актами України."
    },
    {
      "provision_ref": "art26",
      "section": "26",
      "title": "Стаття 26. Обов'язки користувачів об'єктами тваринного світу",
      "content": "Користувачі зобов'язані:\nдодержувати встановлених правил, норм, лімітів і строків\nвикористання об'єктів тваринного світу;\nвикористовувати тваринний світ способами, що не допускають\nпорушення цілісності природних угруповань і забезпечують\nзбереження тварин, яких не дозволено використовувати;\nбезперешкодно допускати до перевірки всіх об'єктів, де\nутримуються, перероблюються та реалізуються об'єкти тваринного\nсвіту, представників органів, що здійснюють державний контроль за\nохороною і використанням тваринного світу, своєчасно виконувати їх\nзаконні вимоги та розпорядження.\nКористувачі зобов'язані своєчасно вносити плату за\nвикористання об'єктів тваринного світу.\nПідприємства, установи, організації та громадяни, які\nздійснюють ведення мисливського та рибного господарства, крім\nцього, зобов'язані:\nраціонально використовувати об'єкти тваринного світу, не\nдопускати погіршення екологічного стану середовища перебування\nтварин внаслідок власної діяльності, застосовувати природоохоронні\nтехнології під час здійснення виробничих процесів;\nпроводити первинний облік чисельності і використання диких\nтварин, вивчати їх стан та характеристики угідь, де перебувають\nоб'єкти тваринного світу, і у встановленому порядку подавати цю\nінформацію органам, що здійснюють державний облік тварин та облік\nїх використання, ведення державного кадастру і моніторингу\nтваринного світу;\nпроводити комплексні заходи, спрямовані на відтворення, в\nтому числі штучне, диких тварин, збереження і поліпшення\nсередовища їх перебування;\nздійснювати заходи щодо виконання загальнодержавних,\nрегіональних і місцевих екологічних програм з питань охорони\nтваринного світу;\nнегайно інформувати природоохоронні органи, ветеринарні,\nсанітарно-епідеміологічні служби про виявлення захворювань тварин,\nпогіршення стану середовища їх перебування, виникнення загрози\nзнищення та випадки загибелі тварин, здійснювати комплексні заходи\nщодо профілактики і боротьби з захворюваннями.\nВ межах закріпленої території здійснювати охорону об'єктів\nтваринного світу, дотримувати режиму охорони видів тварин,\nзанесених до Червоної книги України і до переліків видів тварин,\nякі підлягають особливій охороні на території Республіки Крим та\nобластей;\nсамостійно припиняти використання об'єктів тваринного світу в\nразі погіршення їх стану та умов існування, зниження відтворюючої\nздатності та виникнення загрози знищення тварин, негайно вживати\nзаходів до усунення негативного впливу на тварин і середовище їх\nперебування.\nПідприємства, установи, організації та громадяни, які\nвикористовують об'єкти тваринного світу, зобов'язані виконувати й\nінші обов'язки щодо охорони і використання тваринного світу\nвідповідно до законодавства України.\nСтаття 27. Плата за спеціальне використання об'єктів\nтваринного світу\nСпеціальне використання об'єктів тваринного світу\nздійснюється за плату.\nРозмір плати встановлюється залежно від виду, мети та обсягів\nвикористання об'єктів тваринного світу, розповсюдженості та\nцінності, з урахуванням місцеположення, якості, біотичної\nпродуктивності території та інших екологічних, а також економічних\nфакторів.\nПорядок визначення плати та пільги щодо платежів за\nспеціальне використання об'єктів тваринного світу встановлюються\nКабінетом Міністрів України.\nСтаття 28. Умови і підстави припинення права спеціального\nвикористання об'єктів тваринного світу\nПраво спеціального використання об'єктів тваринного світу\nприпиняється в разі:\nзакінчення строку, на який було надано дозвіл на\nвикористання;\nвідпадання потреби у використанні або добровільної відмови\nвід нього;\nприпинення діяльності підприємств, установ, організацій та\nгромадян, які використовували об'єкти тваринного світу;\nпорушення порядку спеціального використання об'єктів\nтваринного світу.\nПраво використання об'єктів тваринного світу може бути також\nприпинено в разі систематичного невиконання підприємствами,\nустановами, організаціями та громадянами встановлених правил, норм\nта інших вимог або договірних обов'язків щодо охорони,\nвикористання і відтворення об'єктів тваринного світу, а також в\nінших випадках, передбачених законодавством України.\nПрипинення права спеціального використання об'єктів\nтваринного світу здійснюється в порядку, визначеному\nзаконодавством України про охорону навколишнього природного\nсередовища, шляхом анулювання спеціального дозволу.\nПрипинення права спеціального використання об'єктів\nтваринного світу не звільняє від зобов'язань щодо відшкодування\nзбитків, заподіяних внаслідок порушення законодавства про охорону\nі використання тваринного світу.\nСтаття 29. Припинення права власності на об'єкти тваринного\nсвіту\nПраво колективної та приватної власності на об'єкти\nтваринного світу припиняється у разі:\nжорстокого поводження з дикими тваринами;\nвстановлення законодавчими актами України заборони щодо\nперебування у колективній або приватній власності окремих об'єктів\nтваринного світу.\nПраво колективної та приватної власності на об'єкти\nтваринного світу припиняється і в інших випадках, передбачених\nзаконодавством України.\nПрипинення права власності на об'єкти тваринного світу у\nвипадках, передбачених абзацом другим частини першої цієї статті,\nпровадиться в судовому порядку за позовами органів контролю в\nгалузі охорони, використання і відтворення тваринного світу або\nпрокурора.\nСтаття 30. Гарантії та захист прав власників і користувачів\nоб'єктами тваринного світу\nЗбитки, заподіяні власникам і користувачам об'єктами\nтваринного світу, підлягають відшкодуванню в порядку,\nпередбаченому законодавством України.\nУ разі припинення права спеціального використання об'єктів\nтваринного світу з підстав, не передбачених статтею 28 цього\nЗакону, підприємствам, установам, організаціям та громадянам, яким\nбуло надано це право, надається рівноцінна можливість здійснення\nсвого права.\nР о з д і л III\n\nОХОРОНА ТВАРИННОГО СВІТУ"
    },
    {
      "provision_ref": "art31",
      "section": "31",
      "title": "Стаття 31. Зміст охорони тваринного світу",
      "content": "Охорона тваринного світу включає систему правових,\nорганізаційних, економічних, матеріально-технічних, освітніх та\nінших заходів, спрямованих на збереження, відтворення і\nраціональне використання об'єктів тваринного світу.\nОхорона тваринного світу передбачає комплексний підхід до\nвивчення стану, розробки і здійснення заходів щодо охорони та\nполіпшення всієї екологічної системи, в якій перебуває і складовою\nчастиною якої є тваринний світ."
    },
    {
      "provision_ref": "art32",
      "section": "32",
      "title": "Стаття 32. Забезпечення охорони тваринного світу",
      "content": "Охорона тваринного світу забезпечується шляхом:\nвстановлення правил та норм охорони, раціонального\nвикористання і відтворення об'єктів тваринного світу;\nвстановлення заборони та обмежень у використанні об'єктів\nтваринного світу;\nохорони від самовільного використання та інших порушень\nдіючого порядку використання об'єктів тваринного світу;\nохорони середовища перебування, умов розмноження і шляхів\nміграції тварин;\nзапобігання загибелі тварин під час здійснення виробничих\nпроцесів;\nстворення заповідників, заказників і виділення інших\nприродних територій та об'єктів, що підлягають особливій охороні;\nвстановлення особливого режиму охорони видів тварин,\nзанесених до Червоної книги України і до переліків видів тварин,\nякі підлягають особливій охороні на території Республіки Крим та\nобластей;\nрозведення в неволі рідкісних і таких, що перебувають під\nзагрозою зникнення, видів тварин, створення центрів та \"банків\"\nдля збереження генетичного матеріалу;\nвстановлення науково обгрунтованих нормативів і лімітів\nвикористання об'єктів тваринного світу та вимог щодо засобів їх\nдобування;\nобмеження вилучення тварин із природного середовища для\nзоологічних колекцій;\nподання допомоги тваринам у разі захворювання, загрози їх\nзагибелі під час стихійного лиха і внаслідок надзвичайних\nекологічних ситуацій;\nорганізації наукових досліджень, спрямованих на обгрунтування\nзаходів щодо охорони тваринного світу;\nвиховання громадян у дусі гуманного ставлення до тварин;\nпропаганди важливості охорони тваринного світу засобами\nмасової інформації;\nздійснення державного контролю у галузі охорони і\nвикористання тваринного світу;\nпроведення заходів екологічної безпеки;\nстворення системи державного обліку, кадастру та моніторингу\nтваринного світу;\nврахування питань охорони тваринного світу під час\nвстановлення екологічних нормативів;\nобмеження вивезення за кордон об'єктів тваринного світу;\nстимулювання діяльності, спрямованої на охорону, раціональне\nвикористання і відтворення тваринного світу;\nпроведення інших заходів і встановлення інших вимог щодо\nохорони об'єктів тваринного світу.\nСтаття 33. Встановлення заборони та обмежень у використанні\nоб'єктів тваринного світу\nЗ метою збереження і відтворення тварин здійснення окремих\nвидів використання об'єктів тваринного світу, а також вилучення із\nприродного середовища тварин може бути обмежено або повністю\nзаборонено на певній території чи на певні строки в порядку,\nпередбаченому цим Законом та іншими актами законодавства України.\nДобування диких тварин (звірів, птахів, плазунів,\nземноводних, риб, молюсків та інших) з метою, не передбаченою в\nстаттях 16, 17, 20, 23, 24, не допускається.\nСтаття 34. Охорона середовища перебування, умов розмноження,\nшляхів міграції тварин\nПідприємства, установи, організації та громадяни при\nздійсненні будь-якої діяльності, що впливає або може впливати на\nстан тваринного світу, зобов'язані забезпечувати охорону\nсередовища перебування, умов розмноження і шляхів міграції тварин.\nПри розміщенні, проектуванні та забудові населених пунктів,\nпідприємств, споруд та інших об'єктів, удосконаленні існуючих і\nвпровадженні нових технологічних процесів, введенні в\nгосподарський обіг цілинних земель, заболочених, прибережних і\nзайнятих чагарниками територій, меліорації земель, здійсненні\nлісових користувань і лісогосподарських заходів, проведенні\nгеологорозвідувальних робіт, видобуванні корисних копалин,\nвизначенні місць випасання і прогону сільськогосподарських тварин,\nрозробці туристських маршрутів та організації місць відпочинку\nнаселення повинні передбачатися і здійснюватися заходи щодо\nзбереження середовища перебування та умов розмноження тварин,\nзабезпечення недоторканності ділянок, що становлять особливу\nзооекологічну цінність.\nПри розміщенні, проектуванні і будівництві залізничних,\nшосейних, трубопровідних та інших транспортних магістралей, ліній\nелектропередачі і зв'язку, а також каналів, гребель та інших\nгідротехнічних споруд повинні розроблятися і здійснюватися заходи,\nякі забезпечували б збереження шляхів міграції тварин.\nВведення в експлуатацію об'єктів і застосування технологій\nбез забезпечення їх засобами захисту тварин та середовища їх\nперебування забороняється.\nПроведення вибухових та інших робіт, які є джерелом\nпідвищеного шуму, в місцях розмноження тварин обмежується\nзаконодавством.\nВипалювання сухої рослинності або її залишків допускається\nлише в разі господарської необхідності за погодженням з органами\nМіністерства охорони навколишнього природного середовища та\nядерної безпеки України.\nЗ метою збереження і поліпшення екологічного стану окремих\nтериторій, що мають особливу цінність як середовище перебування\nрідкісних і таких, що перебувають під загрозою зникнення, та\nцінних видів тварин, Міністерство охорони навколишнього природного\nсередовища та ядерної безпеки України може розробляти і\nзапроваджувати більш суворі екологічні нормативи, ніж ті, що\nвстановлені для всієї території України.\nЕксплуатація гідротехнічних та інших споруд на водних\nоб'єктах, встановлення гідрологічного режиму і режиму\nводоспоживання та інша діяльність, що впливає чи може впливати на\nстан середовища перебування диких тварин, повинна здійснюватися з\nурахуванням вимог щодо охорони тваринного світу, інтересів рибного\nі мисливського господарства.\nСтаття 35. Запобігання загибелі тварин під час здійснення\nвиробничих процесів та експлуатації транспортних\nзасобів\nПідприємства, установи, організації та громадяни зобов'язані\nвживати заходів для запобігання загибелі тварин під час здійснення\nвиробничих процесів, у тому числі зберігання, транспортування,\nзастосування небезпечних для тварин препаратів, хімічних речовин\nта сполук, складування, знищення, захоронення промислових і\nпобутових відходів, проведення сільськогосподарських,\nлісогосподарських, лісозаготівельних та інших робіт, а також під\nчас експлуатації електричної мережі та транспортних засобів.\nСтаття 36. Обов'язковість урахування під час проведення\nекологічної експертизи впливу експертованих\nоб'єктів на стан тваринного світу\nПід час проведення екологічної експертизи діючих об'єктів,\nпроектів будівництва та реконструкції (розширення, технічного\nпереозброєння) підприємств, споруд та інших об'єктів, впровадження\nнової техніки, технології, матеріалів і речовин обов'язково\nвраховується їх вплив на стан тваринного світу, середовище\nперебування, шляхи міграції та умови розмноження тварин.\nСтаття 37. Погодження місць будівництва об'єктів,\nвпровадження нової техніки, технології,\nматеріалів і речовин, що впливають або можуть\nвплинути на стан тваринного світу\nМісця будівництва підприємств, споруд та інших об'єктів, а\nтакож впровадження нової техніки, технології, матеріалів і\nречовин, що впливають або можуть вплинути на стан тваринного\nсвіту, погоджуються з органами Міністерства охорони навколишнього\nприродного середовища та ядерної безпеки України та спеціально\nуповноваженими державними органами в галузі ведення мисливського\nі рибного господарства.\nСтаття 38. Охорона об'єктів тваринного світу на територіях\nта об'єктах природно-заповідного фонду України\nПорядок і вимоги щодо охорони та використання об'єктів\nтваринного світу на територіях та об'єктах природно-заповідного\nфонду України встановлюються спеціальними актами законодавства\nУкраїни.\nСтаття 39. Охорона, відтворення і використання рідкісних та\nтаких, що перебувають під загрозою зникнення,\nвидів тварин\nРідкісні і такі, що перебувають під загрозою зникнення в\nприродних умовах на території України, види тварин підлягають\nособливій охороні і заносяться до Червоної книги України.\nПорядок і вимоги щодо охорони, відтворення і використання цих\nвидів тварин визначаються Положенням про Червону книгу України,\nяке затверджується Верховною Радою України.\nВиди тварин, не занесені до Червоної книги України, але є\nрідкісними і такими, що перебувають під загрозою зникнення, за\nрішенням Міністерства охорони навколишнього природного середовища\nта ядерної безпеки України заносяться до переліків видів тварин,\nщо підлягають особливій охороні.\nВизначення видів і встановлення порядку охорони, відтворення\nі використання тварин, занесених до зазначених переліків,\nздійснюється Міністерством охорони навколишнього природного\nсередовища та ядерної безпеки України з урахуванням висновків\nнаукових організацій.\nПравила добування рідкісних і таких, що перебувають під\nзагрозою зникнення, видів тварин для розведення в спеціально\nстворених умовах, а також у науково-дослідних та інших цілях\nвстановлюються Міністерством охорони навколишнього природного\nсередовища та ядерної безпеки України.\nСтаття 40. Розведення в неволі рідкісних і таких, що\nперебувають під загрозою зникнення, видів тварин\nРозведення в неволі рідкісних і таких, що перебувають під\nзагрозою зникнення, видів тварин може дозволятися з метою їх\nзбереження, охорони і відтворення, якщо цього неможливо досягнути\nв природних умовах, а також у науково-дослідних цілях.\nДозволи на право займатися розведенням у неволі рідкісних і\nтаких, що перебувають під загрозою зникнення, видів тварин видає\nМіністерство охорони навколишнього природного середовища та\nядерної безпеки України.\nДля забезпечення збереження генетичного фонду рідкісних і\nтаких, що перебувають під загрозою зникнення, видів тварин наукові\nустанови й організації проводять дослідження штучного розведення\nтварин, створюють центри та \"банки\" зберігання необхідного для\nцього генетичного матеріалу."
    },
    {
      "provision_ref": "art41",
      "section": "41",
      "title": "Стаття 41. Зоологічні колекції",
      "content": "Створення і поповнення зоологічних колекцій (живих колекцій\nзоопарків, зоосадів, океанаріумів тощо, а також у вигляді колекцій\nопудал, препаратів, частин і залишків тварин) шляхом вилучення\nтварин з природного середовища провадиться підприємствами,\nустановами, організаціями та громадянами лише за дозволами, що\nвидаються Міністерством охорони навколишнього природного\nсередовища та ядерної безпеки України.\nЗоологічні колекції, що становлять наукову,\nкультурно-освітню, навчально-виховну або естетичну цінність,\nпідлягають державному облікові.\nСтворення, поповнення, зберігання, використання, відчуження\nта державний облік зоологічних колекцій, торгівля ними, а також\nввезення в Україну, пересилання і вивезення за її межі\nздійснюються за правилами, що встановлюються Міністерством охорони\nнавколишнього природного середовища та ядерної безпеки України.\nСтаття 42. Подання допомоги тваринам у разі їх захворювання\nабо загрози загибелі під час стихійного лиха та\nнадзвичайних екологічних ситуацій\nКористувачі об'єктами тваринного світу зобов'язані подавати\nдопомогу диким тваринам в разі виникнення стихійного лиха та\nнадзвичайних екологічних ситуацій, які загрожують існуванню\nтварин, негайно інформувати про це органи Міністерства охорони\nнавколишнього природного середовища та ядерної безпеки України.\nДобування та використання диких тварин, які зазнають лиха,\nзабороняється.\nСтаття 43. Охорона тварин під час застосування засобів\nзахисту рослин, стимуляторів їх росту,\nмінеральних добрив та інших препаратів\nПід час застосування засобів захисту рослин, стимуляторів їх\nросту, мінеральних добрив та інших препаратів, що використовуються\nу народному господарстві, повинні враховуватися вимоги щодо\nохорони тваринного світу і середовища перебування тварин.\nПідприємства, установи, організації та громадяни зобов'язані\nвживати заходів до забезпечення запобігання захворюванню і\nзагибелі тварин під час зберігання, транспортування та\nзастосування зазначених препаратів.\nПравила застосування засобів захисту рослин, стимуляторів їх\nросту, мінеральних добрив та інших препаратів, а також переліки\nзазначених препаратів і речовин, використання яких дозволяється в\nгосподарській діяльності, способи їх застосування погоджуються з\nМіністерством охорони здоров'я України та Міністерством охорони\nнавколишнього природного середовища та ядерної безпеки України.\nСтаття 44. Обмеження або заборона застосування на окремих\nтериторіях засобів захисту рослин, стимуляторів\nїх росту, мінеральних добрив та інших препаратів\nЗ метою запобігання загибелі тварин і погіршенню середовища\nїх перебування Міністерство охорони навколишнього природного\nсередовища та ядерної безпеки України та його органи на місцях\nза погодженням з місцевими державними адміністраціями можуть\nвизначати окремі території, на яких обмежується або забороняється\nзастосування хімічних засобів захисту рослин, стимуляторів їх\nросту, мінеральних добрив та інших препаратів."
    },
    {
      "provision_ref": "art45",
      "section": "45",
      "title": "Стаття 45. Переселення, акліматизація і схрещування тварин",
      "content": "Переселення тварин у нові місця перебування, акліматизація\nнових для фауни України видів тварин, а також заходи щодо\nсхрещування диких тварин допускаються в науково-дослідних і\nгосподарських цілях з урахуванням висновків відповідних наукових\nорганізацій з дозволу органів Міністерства охорони навколишнього\nприродного середовища та ядерної безпеки України за погодженням\nіз спеціально уповноваженими державними органами в галузі ведення\nмисливського і рибного господарства.\nСамовільне переселення, акліматизація і схрещування тварин\nзабороняються.\nПідприємства, установи, організації та громадяни, які\nутримують чи розводять у неволі або напіввільних умовах диких\nтварин, а також свійських тварин, які можуть схрещуватися з дикими\nтваринами або заподіяти їм шкоду, зобов'язані вживати заходів до\nзапобігання виходу цих тварин у природне середовище.\nСтаття 46. Охорона тваринного світу від шкідливого впливу\nпродуктів біотехнології\nСтворення нових штамів мікроорганізмів, біологічно активних\nречовин, виведення генетично змінених організмів, виробництво\nінших продуктів біотехнології здійснюються лише на підставі\nпозитивних висновків державної екологічної експертизи.\nВикористання зазначених організмів і речовин без позитивних\nвисновків екологічної експертизи забороняється.\nСтаття 47. Урахування вимог охорони тваринного світу при\nвстановленні екологічних нормативів\nПід час розробки та встановлення нормативів екологічної\nбезпеки (гранично допустимих концентрацій забруднюючих речовин в\nоб'єктах навколишнього природного середовища, гранично допустимого\nвмісту забруднюючих речовин в кормах, гранично допустимих рівнів\nакустичного, електромагнітного, радіаційного та іншого шкідливого\nвпливу), а також гранично допустимих викидів і скидів у навколишнє\nприродне середовище забруднюючих хімічних речовин, рівнів\nшкідливого впливу фізичних і біологічних факторів повинні\nвраховуватися вимоги щодо охорони тваринного світу та середовища\nперебування тварин.\nЗатвердження нормативів екологічної безпеки та лімітів\nдобування диких тварин здійснюється Міністерством охорони\nнавколишнього природного середовища та ядерної безпеки України.\nСтаття 48. Ввезення в Україну і вивезення за її межі\nоб'єктів тваринного світу\nВвезення в Україну і вивезення за її межі об'єктів тваринного\nсвіту здійснюється за правилами, що встановлюються Міністерством\nохорони навколишнього природного середовища та ядерної безпеки\nУкраїни.\nСтаття 49. Обмеження прав власників і користувачів природних\nресурсів в інтересах охорони, раціонального\nвикористання та відтворення тваринного світу\nЗ метою охорони, раціонального використання та відтворення\nтваринного світу права власників і користувачів землі, лісів та\nінших природних ресурсів можуть бути обмежені і на них можуть\nпокладатися відповідні обов'язки згідно з чинним законодавством\nУкраїни.\nР о з д і л IV\n\nМОНІТОРИНГ, ДЕРЖАВНИЙ ОБЛІК І КАДАСТР\nТВАРИННОГО СВІТУ"
    },
    {
      "provision_ref": "art50",
      "section": "50",
      "title": "Стаття 50. Моніторинг тваринного світу",
      "content": "Моніторинг тваринного світу є складовою частиною моніторингу\nнавколишнього природного середовища і здійснюється відповідно до\nЗакону України \"Про охорону навколишнього природного середовища\"\n( 1264-12 ).\nСтаття 51. Державний облік тварин та облік їх добування.\nДержавний кадастр тваринного світу\nДля забезпечення охорони й організації раціонального\nвикористання тваринного світу проводиться державний облік тварин\nта облік обсягів їх добування, а також ведеться державний кадастр\nтваринного світу, який містить систематизовану сукупність\nвідомостей про географічне розповсюдження видів (груп видів)\nтварин, їх чисельність і стан, характеристики середовища їх\nперебування і сучасного господарського використання та інші\nнеобхідні дані.\nПорядок ведення обліку тварин та обсягу їх добування\nвстановлюється Міністерством охорони навколишнього природного\nсередовища та ядерної безпеки України.\nПорядок ведення державного кадастру тваринного світу\nвизначається Кабінетом Міністрів України.\nР о з д і л V\n\nКОНТРОЛЬ У ГАЛУЗІ ОХОРОНИ, ВИКОРИСТАННЯ І\nВІДТВОРЕННЯ ТВАРИННОГО СВІТУ\nСтаття 52. Державний контроль у галузі охорони,\nвикористання і відтворення тваринного світу\nДержавний контроль у галузі охорони, використання і\nвідтворення тваринного світу здійснюється Кабінетом Міністрів\nУкраїни, Міністерством охорони навколишнього природного\nсередовища та ядерної безпеки України та його органами на місцях,\nмісцевими органами державної виконавчої влади, іншими державними\nорганами, а також органами місцевого самоврядування відповідно до\nзаконодавства України.\nПорядок здійснення державного контролю за охороною,\nвикористанням і відтворенням тваринного світу визначається цим\nЗаконом та іншими актами законодавства України.\nСтаття 53. Громадський контроль у галузі охорони,\nвикористання і відтворення тваринного світу\nГромадський контроль у галузі охорони, використання і\nвідтворення тваринного світу здійснюється громадськими\nінспекторами охорони навколишнього природного середовища.\nПовноваження громадських інспекторів у галузі контролю за\nохороною, використанням і відтворенням тваринного світу\nвизначаються відповідно до положення, що затверджується\nМіністерством охорони навколишнього природного середовища та\nядерної безпеки України.\nСтаття 54. Компетенція спеціально уповноважених державних\nорганів щодо контролю за охороною, використанням\nі відтворенням тваринного світу\nМіністерство охорони навколишнього природного середовища та\nядерної безпеки України і його органи на місцях мають право:\nкоординувати роботу інших спеціально уповноважених органів\nдержавної виконавчої влади в галузі охорони, використання і\nвідтворення тваринного світу та здійснювати контроль за діяльністю\nпідприємств, установ, організацій і громадян у галузі охорони,\nвикористання і відтворення об'єктів тваринного світу;\nконтролювати додержання встановленого порядку обліку тварин\nта обліку їх використання;\nвимагати від фізичних та юридичних осіб усунення порушень\nзаконодавства у галузі охорони, використання і відтворення\nоб'єктів тваринного світу;\nприпиняти у встановленому порядку використання об'єктів\nтваринного світу, яке ведеться з порушенням законодавства;\nу встановленому порядку зупиняти тимчасово роботи, під час\nпроведення яких порушуються правила, норми та інші вимоги щодо\nохорони і використання тваринного світу, середовища перебування,\nумов розмноження і шляхів міграції тварин, до усунення порушень;\nприпиняти незаконні дії або анулювати дозволи та\nвстановлювати обмеження на добування, всі види використання,\nутримання, реалізацію, вивезення з України і ввезення на її\nтериторію диких тварин;\nздійснювати контроль за торгівлею мисливськими трофеями і\nвиготовленням виробів з них;\nподавати позови про відшкодування збитків і втрат, заподіяних\nпідприємствами, установами, організаціями та громадянами внаслідок\nпорушення законодавства про охорону, використання і відтворення\nоб'єктів тваринного світу.\nОргани Міністерства охорони навколишнього природного\nсередовища та ядерної безпеки України мають й інші права\nвідповідно до законодавства України.\nСтаття 55. Права посадових осіб органів державного\nконтролю та управління, а також\nпідприємств, установ і організацій, що\nздійснюють охорону, використання і\nвідтворення тваринного світу\nПосадові особи спеціально уповноважених державних органів\nконтролю та управління в галузі охорони, використання і\nвідтворення тваринного світу відповідно до законодавства мають\nправо:\nдавати обов'язкові до виконання вказівки (приписи) про\nусунення порушень у галузі охорони, використання і відтворення\nтваринного світу;\nперевіряти документи на право використання об'єктів\nтваринного світу, зупиняти транспортні (плавучі) засоби та\nпроводити огляд речей, транспортних засобів і суден, знарядь\nполювання і рибальства, добутої продукції та інших предметів;\nдоставляти осіб, що порушують законодавство у галузі\nохорони, використання і відтворення тваринного світу, в органи\nвнутрішніх справ, місцеві органи влади;\nвилучати у осіб, що порушують законодавство в галузі охорони\nі використання тваринного світу, знаряддя добування тварин (в тому\nчислі рибних запасів), плавучі і транспортні засоби, обладнання та\nпредмети, що були знаряддям правопорушення, незаконно добуту\nпродукцію, а також відповідні документи;\nпроводити фотографування, звукозапис, кіно- і відеозйомку як\nдопоміжний засіб для попередження і розкриття порушень\nзаконодавства в галузі охорони, використання і відтворення\nтваринного світу;\nвикликати громадян та посадових осіб для дачі усних або\nписьмових пояснень у зв'язку з порушенням ними законодавства в\nгалузі охорони, використання і відтворення тваринного світу;\nскладати протоколи та розглядати справи про адміністративні\nправопорушення в галузі охорони, використання і відтворення\nоб'єктів тваринного світу.\nПосадові особи підприємств, установ та організацій, що\nздійснюють охорону, використання і відтворення тваринного світу,\nвідповідно до законодавства мають право:\nперевіряти документи на право використання об'єктів\nтваринного світу, зупиняти транспортні, у тому числі плавучі,\nзасоби та проводити огляд речей, транспортних, в тому числі\nплавучих, засобів, знарядь полювання і рибальства та добутої\nпродукції;\nдоставляти осіб, що порушують законодавство у галузі охорони,\nвикористання і відтворення тваринного світу, в міліцію та органи\nмісцевого самоврядування;\nскладати протоколи про правопорушення в галузі охорони,\nвикористання і відтворення тваринного світу.\n( Статтю 55 доповнено частиною другою згідно із Законом N 81/96-ВР\nвід 06.03.96 )\nДля здійснення державного контролю за охороною, використанням\nі відтворенням тваринного світу у Міністерстві охорони\nнавколишнього природного середовища та ядерної безпеки України та\nйого органах на місцях можуть створюватися спеціальні підрозділи.\nПід час виконання службових обов'язків державні інспектори\nспеціальних підрозділів мають право на носіння форми\nвстановленого зразка, а також табельної зброї та інших\nспеціальних засобів відповідно до законодавства України.\nДержавні інспектори спеціальних підрозділів підлягають\nобов'язковому спеціальному страхуванню. Держава гарантує їм\nсоціальний захист.\nПорядок та умови страхування державних інспекторів\nспеціальних підрозділів та їх соціального захисту встановлюються\nКабінетом Міністрів України.\n( Стаття 55 із змінами, внесеними згідно із Законом N 81/96-ВР від\n06.03.96 )\nСтаття 56. Правовий захист працівників, які здійснюють\nохорону і контроль у галузі охорони, використання\nі відтворення тваринного світу\nПрацівникам підприємств, установ та організацій, які\nздійснюють охорону і контроль у галузі охорони, використання і\nвідтворення тваринного світу, гарантується правовий захист їх\nчесті, гідності, здоров'я та життя відповідно до законодавства\nУкраїни.\nСтаття 57. Стимулювання в галузі охорони, використання і\nвідтворення тваринного світу\nПорядок стимулювання працівників спеціально уповноважених\nдержавних органів та громадських інспекторів у галузі\nохорони, використання і відтворення тваринного світу\nвстановлюється Кабінетом Міністрів України.\nР о з д і л VI\n\nВІДПОВІДАЛЬНІСТЬ ЗА ПОРУШЕННЯ ЗАКОНОДАВСТВА\nПРО ОХОРОНУ, ВИКОРИСТАННЯ І ВІДТВОРЕННЯ\nТВАРИННОГО СВІТУ\nСтаття 58. Відповідальність за порушення законодавства\nУкраїни в галузі охорони, використання і\nвідтворення тваринного світу\nПорушення законодавства України в галузі охорони,\nвикористання і відтворення тваринного світу тягне за собою\nдисциплінарну, адміністративну, цивільно-правову і кримінальну\nвідповідальність.\nВідповідальність за порушення законодавства в галузі охорони,\nвикористання і відтворення тваринного світу несуть особи, винні в:\nпорушенні порядку надання об'єктів тваринного світу в\nкористування;\nнезаконному вилученні об'єктів тваринного світу з природного\nсередовища;\nсамовільному спеціальному використанні об'єктів тваринного\nсвіту;\nперевищенні лімітів і порушенні інших вимог використання\nоб'єктів тваринного світу;\nневиконанні вимог державної екологічної експертизи;\nпорушенні вимог щодо охорони середовища перебування, умов\nрозмноження і шляхів міграції тварин, самовільному випалюванні\nсухої рослинності або її залишків;\nпорушенні правил зберігання, транспортування, застосування\nзасобів захисту рослин, стимуляторів їх росту, мінеральних добрив\nта інших речовин (препаратів);\nпорушенні правил створення, поповнення, зберігання,\nвикористання та державного обліку зоологічних колекцій, торгівлі\nними, а також встановленого порядку пересилання, ввезення в\nУкраїну і вивезення за її межі;\nсамовільному або з порушенням встановленого порядку\nпереселенні, акліматизації та схрещуванні тварин, а також\nвиведенні і використанні генетично змінених організмів;\nжорстокому поводженні з тваринами;\nприховуванні та перекрученні інформації про стан і\nчисельність об'єктів тваринного світу та їх використання;\nневжитті заходів щодо запобігання загибелі тварин, погіршенню\nсередовища їх перебування та ліквідації негативного впливу на\nтваринний світ;\nпорушенні порядку придбання, реалізації, пересилання і\nвивезення за межі України, ввезення на її територію диких тварин\nта інших об'єктів тваринного світу;\nневиконанні вимог щодо охорони видів тварин, занесених до\nЧервоної книги України або до переліків видів тварин, що\nпідлягають особливій охороні;\nвиготовленні, зберіганні, реалізації та застосуванні\nзаборонених знарядь добування тварин;\nневиконанні розпоряджень органів, що здійснюють охорону і\nдержавний контроль у галузі охорони, використання і відтворення\nтваринного світу.\nЗаконодавством України може бути встановлено відповідальність\nі за інші порушення законодавства в галузі охорони, використання і\nвідтворення тваринного світу.\nПідприємства, установи, організації та громадяни зобов'язані\nвідшкодувати шкоду, заподіяну ними внаслідок порушення\nзаконодавства в галузі охорони, використання і відтворення\nтваринного світу, в порядку та розмірах, встановлених\nзаконодавством України.\nНезаконно добуті (зібрані) об'єкти тваринного світу,\nвиготовлена з них продукція, знаряддя правопорушення підлягають\nконфіскації у встановленому законодавством України порядку.\nДикі тварини й інші об'єкти тваринного світу, що ввезені в\nУкраїну або вивозяться за межі її території з порушенням діючих\nправил і міжнародних угод, підлягають безоплатному вилученню і\nреалізуються згідно з правилами, встановленими Міністерством\nохорони навколишнього природного середовища та ядерної безпеки\nУкраїни.\nУ разі вилучення незаконно добутих живих тварин повинні бути\nвжиті заходи до їх збереження, і при можливості - повернення у\nприродне середовище.\nР о з д і л VII\n\nМІЖНАРОДНІ ВІДНОСИНИ УКРАЇНИ В ГАЛУЗІ\nОХОРОНИ ТВАРИННОГО СВІТУ"
    },
    {
      "provision_ref": "art59",
      "section": "59",
      "title": "Стаття 59. Міжнародні договори",
      "content": "Якщо міжнародним договором, укладеним і належним чином\nратифікованим Україною, встановлені інші правила, ніж ті, що\nмістяться в цьому Законі, то застосовуються правила міжнародного\nдоговору.\nУкраїна бере участь у міжнародному співробітництві з питань\nохорони та раціонального використання тваринного світу."
    }
  ],
  "definitions": []
}