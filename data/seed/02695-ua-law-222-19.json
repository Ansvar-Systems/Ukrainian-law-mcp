{
  "id": "ua-law-222-19",
  "type": "statute",
  "title": "Закон України (222-19)",
  "title_en": "",
  "short_name": "222-19",
  "status": "in_force",
  "issued_date": "2015-03-02",
  "url": "https://zakon.rada.gov.ua/laws/show/222-19",
  "description": "Official legislative act of Ukraine ingested from the Verkhovna Rada legal portal.",
  "provisions": [
    {
      "provision_ref": "art1",
      "section": "1",
      "title": "Стаття 1. Визначення термінів",
      "content": "1. У цьому Законі терміни вживаються в такому значенні:\n1 -1 ) видача ліцензії - надання суб’єкту господарювання права на провадження виду господарської діяльності або частини виду господарської діяльності, що підлягає ліцензуванню, шляхом прийняття органом ліцензування рішення про видачу ліцензії, про що робиться запис у ліцензійному реєстрі;\n1 -2 ) припинення дії ліцензії повністю або частково - позбавлення суб’єкта господарювання права на провадження виду господарської діяльності або частини виду господарської діяльності, на який йому видано ліцензію, шляхом прийняття органом ліцензування рішення про припинення дії ліцензії повністю або частково, про що робиться запис у ліцензійному реєстрі;\n1 -3 ) зупинення дії ліцензії повністю або частково - тимчасове припинення суб’єкту господарювання права на провадження виду господарської діяльності або частини виду господарської діяльності, на який йому видано ліцензію, шляхом прийняття органом ліцензування рішення про зупинення дії ліцензії повністю або частково, про що робиться запис у ліцензійному реєстрі;\n1 -4 ) відновлення дії ліцензії повністю або частково - поновлення суб’єкту господарювання права на провадження виду господарської діяльності або частини виду господарської діяльності, на який йому видано ліцензію, шляхом прийняття органом ліцензування рішення про відновлення дії ліцензії повністю або частково, про що робиться запис у ліцензійному реєстрі;\n2) здобувач ліцензії - суб’єкт господарювання, який звернувся в установленому законодавством порядку до органу ліцензування із заявою про отримання ліцензії на провадження виду господарської діяльності або частини виду господарської діяльності, що підлягає ліцензуванню;\n3) ліцензіат - суб’єкт господарювання, який має ліцензію;\n4) ліцензійні умови - нормативно-правовий акт Кабінету Міністрів України, іншого уповноваженого законом органу державної влади, положення якого встановлюють вичерпний перелік вимог до провадження господарської діяльності, що підлягає ліцензуванню, обов’язкових для виконання ліцензіатом, та вичерпний перелік документів, що додаються до заяви про отримання ліцензії;\n5) ліцензія - право суб’єкта господарювання на провадження виду господарської діяльності або частини виду господарської діяльності, що підлягає ліцензуванню;\n6) ліцензування - засіб державного регулювання провадження видів господарської діяльності, спрямований на забезпечення безпеки та захисту економічних і соціальних інтересів держави, суспільства, прав та законних інтересів, життя і здоров’я людини, екологічної безпеки та охорони навколишнього природного середовища;\n7) орган ліцензування - державний орган, уповноважений законом або Кабінетом Міністрів України на здійснення ліцензування господарської діяльності;\n8) матеріально-технічна база - сукупність засобів та/або місць провадження виду господарської діяльності, які дають можливість провадити господарську діяльність, що підлягає ліцензуванню;\n9) місце провадження виду господарської діяльності - місце (об’єкт, приміщення, будівля, земельна ділянка та/або територія), на якому (у межах якого) суб’єкт господарювання провадить господарську діяльність або яке використовується в його провадженні (може збігатися з місцезнаходженням суб’єкта господарювання);\n10) ліцензійна справа - єдиний набір документів в електронній формі на електронних носіях інформації (або в електронній формі на електронних носіях інформації, у тому числі відсканованих, якщо заявник подав заяву та документи на паперових носіях) стосовно відповідного здобувача ліцензії чи ліцензіата, які подані ним, що надходять до органу ліцензування від органів державної влади, юридичних осіб, фізичних осіб - підприємців або фізичних осіб чи прийняті органом ліцензування в результаті реалізації своїх повноважень відповідно до цього Закону;\n11) ліцензійний реєстр - автоматизована система збору, накопичення та обробки даних про суб’єктів господарювання, які в установленому законом порядку звернулися до органу ліцензування із заявою про отримання ліцензії, провадять діяльність на підставі ліцензії, дія ліцензії яких зупинена, дія ліцензії яких припинена;\n12) недостовірні дані - інформація, надана органу ліцензування здобувачем ліцензії або ліцензіатом у підтвердних документах, що не відповідає фактичному стану здобувача ліцензії або ліцензіата на момент подання таких документів. Не вважаються недостовірними дані, підстава наведення яких суб’єктом господарювання не могла бути для нього завідомо неналежною;\n13) особливості ліцензування - застосування до порядку ліцензування господарської діяльності вимог, передбачених спеціальними законами, інших, ніж вимоги, визначені цим Законом."
    },
    {
      "provision_ref": "art2",
      "section": "2",
      "title": "Стаття 2. Сфера дії Закону та повноваження органів державної влади у сфері ліцензування",
      "content": "1. Цей Закон регулює суспільні відносини у сфері ліцензування видів господарської діяльності, визначає виключний перелік видів господарської діяльності, що підлягають ліцензуванню, встановлює уніфікований порядок їх ліцензування, нагляд і контроль у сфері ліцензування, відповідальність за порушення законодавства у сфері ліцензування видів господарської діяльності.\nВідносини щодо прийняття, набрання чинності, оскарження в адміністративному порядку, виконання, припинення дії адміністративних актів у сфері ліцензування регулюються Законом України \"Про адміністративну процедуру\" з урахуванням особливостей, визначених цим Законом.\n2. Дія цього Закону не поширюється на ліцензування таких видів господарської діяльності:\n1) банківська діяльність, діяльність з надання фінансових послуг та діяльність із здійснення операцій з готівкою, ліцензування яких здійснює Національний банк України відповідно до закону;\n2) діяльність у сфері медіа, що здійснюється відповідно до Закону України \"Про медіа\";\n3) виробництво і торгівля спиртом етиловим, спиртовими дистилятами, біоетанолом, алкогольними напоями, тютюновими виробами, рідинами, що використовуються в електронних сигаретах, пальним, зберігання пального, вирощування тютюну, ферментація тютюнової сировини, що здійснюються відповідно до Закону України \"Про державне регулювання виробництва і обігу спирту етилового, спиртових дистилятів, біоетанолу, алкогольних напоїв, тютюнових виробів, тютюнової сировини, рідин, що використовуються в електронних сигаретах, та пального;\n4) діяльність у сфері електроенергетики, що здійснюється відповідно до законів України \"Про ринок електричної енергії\" , \"Про Національну комісію, що здійснює державне регулювання у сферах енергетики та комунальних послуг\" ;\n5) діяльність на ринку природного газу, що здійснюється відповідно до законів України \"Про ринок природного газу\" , \"Про Національну комісію, що здійснює державне регулювання у сферах енергетики та комунальних послуг\" ;\n6) транспортування нафти, нафтопродуктів магістральними трубопроводами, що здійснюється відповідно до Закону України \"Про Національну комісію, що здійснює державне регулювання у сферах енергетики та комунальних послуг\";\n7) централізоване водопостачання та централізоване водовідведення, ліцензування яких здійснює Національна комісія, що здійснює державне регулювання у сферах енергетики та комунальних послуг, відповідно до законів України \"Про питну воду та питне водопостачання\", \"Про Національну комісію, що здійснює державне регулювання у сферах енергетики та комунальних послуг\" ;\n8) виробництво теплової енергії, транспортування теплової енергії магістральними і місцевими (розподільними) тепловими мережами, постачання теплової енергії, ліцензування якої здійснює Національна комісія, що здійснює державне регулювання у сферах енергетики та комунальних послуг, відповідно до Закону України \"Про Національну комісію, що здійснює державне регулювання у сферах енергетики та комунальних послуг\";\n9) діяльність у сфері використання ядерної енергії, що здійснюється відповідно до Закону України \"Про дозвільну діяльність у сфері використання ядерної енергії\";\n10) професійна діяльність на ринках капіталу та організованих товарних ринках, ліцензування якої здійснює Національна комісія з цінних паперів та фондового ринку відповідно до законів України \"Про державне регулювання ринків капіталу та організованих товарних ринків\", \"Про ринки капіталу та організовані товарні ринки\" ;\n11) діяльність на ринку азартних ігор, що здійснюється відповідно до Закону України \"Про державне регулювання діяльності щодо організації та проведення азартних ігор\".\n4. Суб’єкт господарювання може здійснювати види господарської діяльності, що підлягають ліцензуванню, з дня внесення відомостей до ліцензійного реєстру щодо рішення органу ліцензування про видачу йому ліцензії.\n5. Господарська діяльність на підставі ліцензії, виданої органом ліцензування, провадиться на всій території України, крім випадків, встановлених законом.\n6. Формування та реалізацію державної політики у сфері ліцензування у встановленому цим Законом порядку здійснюють:\nКабінет Міністрів України або інший орган державної влади у випадках, встановлених законом, - шляхом прийняття нормативно-правових актів у сфері ліцензування;\nспеціально уповноважений орган з питань ліцензування;\nоргани ліцензування."
    },
    {
      "provision_ref": "art3",
      "section": "3",
      "title": "Стаття 3. Принципи державної політики у сфері ліцензування",
      "content": "1. Державна політика у сфері ліцензування ґрунтується на:\n1) принципі єдиної державної системи ліцензування, що реалізується шляхом:\nвстановлення єдиного переліку видів господарської діяльності, що підлягають ліцензуванню, виключно цим Законом;\nвизначення вичерпного переліку документів, що додаються до заяви про отримання ліцензії, виходячи з мінімальної кількості таких документів, достатніх лише для підтвердження виконання вимог відповідних ліцензійних умов;\nвизначення Кабінетом Міністрів України органів ліцензування, крім державних органів, які визначені органами ліцензування законом, видів господарської діяльності, визначених статтею 7 цього Закону;\n2) принципі екстериторіальності, згідно з яким дія ліцензії поширюється на всю територію України, незалежно від органу ліцензування, який її видав, крім випадків, встановлених законом;\n3) принципі дотримання законності шляхом того, що:\nзапровадження ліцензування виду господарської діяльності здійснюється виключно законом шляхом внесення змін до статті 7 цього Закону;\nвиди господарської діяльності, не зазначені у статті 7 цього Закону, ліцензуванню не підлягають;\nвиключно законами визначаються підстави для видачі ліцензії, залишення заяви про отримання ліцензії без руху, без розгляду, закриття провадження, відмови у видачі ліцензії, переоформлення ліцензії, розширення провадження виду господарської діяльності ліцензіатом, зупинення, відновлення дії ліцензії повністю або частково, припинення дії ліцензії повністю або частково і строки прийняття та набрання чинності рішеннями органів ліцензування;\nвстановлюються конкретні строки здійснення кожної дії органу ліцензування, спеціально уповноваженого органу з питань ліцензування;\nвимоги ліцензійних умов мають бути однозначними, прозорими та виключати можливість їх суб’єктивного застосування органами ліцензування чи ліцензіатами;\nповноваження спеціально уповноваженого органу з питань ліцензування, Експертно-апеляційної ради з питань ліцензування поширюються на сферу ліцензування всіх видів господарської діяльності, визначаються виключно цим Законом і не можуть бути обмежені іншими законами;\nзапроваджується відповідальність посадових осіб органів ліцензування і спеціально уповноваженого органу з питань ліцензування та суб’єктів господарювання за порушення вимог нормативно-правових актів, що регулюють сферу ліцензування;\nзабороняється вимагання органами ліцензування надання документів з державних паперових або електронних інформаційних ресурсів;\n4) принципі пріоритетності захисту прав, законних інтересів, життя і здоров’я людини, навколишнього природного середовища, захисту обмежених ресурсів держави та забезпечення безпеки держави, що передбачає:\nліцензування застосовується лише до такого виду господарської діяльності, провадження якого становить загрозу порушення прав, законних інтересів громадян, життю чи здоров’ю людини, навколишньому природному середовищу та/або безпеці держави, і лише у разі недостатності інших засобів державного регулювання;\nзапобігання проявам корупції;\nу разі внесення змін до нормативно-правових актів у сфері ліцензування, передбачається достатній для реалізації цих змін строк, але не менш як два місяці;\n5) принципі рівності прав суб’єктів господарювання, що передбачає:\nвільний вибір суб’єктом господарювання провадження встановленого законом виду господарської діяльності, що підлягає ліцензуванню, і території своєї діяльності;\nзабезпечення при отриманні ліцензії рівності прав суб’єктів господарювання незалежно від організаційно-правової форми чи форми власності, якщо інше не встановлено законом;\nвстановлення єдиних вимог ліцензійних умов шляхом визначення їх відповідності рівням ризику від провадження відповідного виду господарської діяльності;\nуникнення необґрунтованих обтяжень чи зайвих адміністративних процедур;\nзаборону використання ліцензування видів господарської діяльності для обмеження конкуренції;\n6) принципі відкритості процесу ліцензування, що забезпечується шляхом:\nвнесення відомостей про ліцензування видів господарської діяльності суб’єктів господарювання до ліцензійних реєстрів;\nсвоєчасного оприлюднення результатів ліцензійної діяльності органами ліцензування на своїх офіційних веб-сайтах та проектів нормативно-правових актів - у порядку, передбаченому Законом України \"Про доступ до публічної інформації\";\nзабезпечення доступності інформації у сфері ліцензування відповідно до закону;\nзалучення на паритетних засадах представників профільних громадських організацій, суб’єктів господарювання та/або їх об’єднань до процесу прийняття рішень Експертно-апеляційною радою з питань ліцензування.\n2. Принципи державної політики у сфері ліцензування поширюються на порядок ліцензування всіх видів господарської діяльності, що підлягають ліцензуванню.\nЛіцензування видів господарської діяльності, що не відповідає наведеним у цій статті принципам державної політики, забороняється."
    },
    {
      "provision_ref": "art4",
      "section": "4",
      "title": "Стаття 4. Спеціально уповноважений орган з питань ліцензування",
      "content": "1. Спеціально уповноважений орган з питань ліцензування:\n1) розробляє пропозиції щодо вдосконалення законодавства у сфері ліцензування;\n2) узагальнює практику застосування нормативно-правових актів з питань ліцензування;\n3) погоджує проекти нормативно-правових актів у сфері ліцензування (у тому числі проекти ліцензійних умов);\n4) здійснює методичне керівництво, інформаційне забезпечення діяльності органів ліцензування та визначає форму щорічного ліцензійного звіту і щорічного звіту про виявлення провадження господарської діяльності, що підлягає ліцензуванню, без отримання ліцензії або у період зупинення дії ліцензії;\n5) здійснює нагляд за додержанням органами державної влади, державними колегіальними органами законодавства у сфері ліцензування;\n6) утворює Експертно-апеляційну раду з питань ліцензування та забезпечує її діяльність;\n7) має право для цілей забезпечення діяльності Експертно-апеляційної ради з питань ліцензування отримувати від органу ліцензування копії документів, які стосуються прийнятого ним рішення, що оскаржується до спеціально уповноваженого органу з питань ліцензування, та залучати на громадських засадах державних службовців, науковців та інших фахівців (за згодою) для одержання консультацій та проведення експертизи документів у сфері ліцензування, а також запитувати і отримувати іншу інформацію чи матеріали, що стосуються повноважень такої ради;\n8) видає розпорядження відповідно до повноважень, визначених цим Законом;\n11) одержує інформацію з питань ліцензування та контролю за наявністю ліцензій у суб’єктів господарювання від органів ліцензування, органів, посадові особи яких відповідно до Кодексу України про адміністративні правопорушення складають протоколи про адміністративні правопорушення щодо виявлення провадження господарської діяльності, що підлягає ліцензуванню, без отримання ліцензії або у період зупинення дії ліцензії, зокрема щорічний ліцензійний звіт та щорічний звіт про виявлення провадження господарської діяльності, що підлягає ліцензуванню, без отримання ліцензії або у період зупинення дії ліцензії;\n12) має безоплатний доступ до даних Єдиного державного реєстру юридичних осіб, фізичних осіб - підприємців та громадських формувань у порядку, встановленому Міністерством юстиції України;\n13) веде у порядку , визначеному Кабінетом Міністрів України, Реєстр розгляду скарг здобувачів ліцензій, ліцензіатів на рішення, дії (бездіяльність) органів ліцензування щодо порушення законодавства у сфері ліцензування;\n14) надає на підставі рішення Експертно-апеляційної ради з питань ліцензування погодження на проведення позапланової перевірки додержання ліцензіатом вимог ліцензійних умов з підстав, передбачених пунктами 2 , 4 і 5 частини третьої статті 19 цього Закону.\n15) надає роз’яснення положень законодавства з питань ліцензування у сфері господарської діяльності;\n16) складає протоколи про адміністративні правопорушення;\n17) порушує питання щодо відповідальності посадових осіб органів ліцензування, які прийняли рішення, щодо якого Експертно-апеляційною радою з питань ліцензування виявлено порушення законодавства у сфері ліцензування за результатом розгляду скарги.\n2. Розпорядження спеціально уповноваженого органу з питань ліцензування, прийняті в межах його повноважень, є обов’язковими до виконання органами ліцензування, юридичними особами всіх форм власності, а також фізичними особами - підприємцями.\nРозпорядження спеціально уповноваженого органу з питань ліцензування може бути оскаржено до суду.\n3. Положення частини другої цієї статті не застосовуються до органів ліцензування, що здійснюють ліцензування відповідно до пунктів 1 , 2 , 4-10 частини другої статті 2 цього Закону."
    },
    {
      "provision_ref": "art5",
      "section": "5",
      "title": "Стаття 5. Експертно-апеляційна рада з питань ліцензування",
      "content": "1. Експертно-апеляційна рада з питань ліцензування є постійно діючим колегіальним органом при спеціально уповноваженому органі з питань ліцензування та діє відповідно до положення, що затверджується спеціально уповноваженим органом з питань ліцензування.\n2. Обов’язками Експертно-апеляційної ради з питань ліцензування є:\n1) розгляд скарг здобувачів ліцензії, ліцензіатів на рішення, дії (бездіяльність) органу ліцензування щодо порушення законодавства у сфері ліцензування;\n2) розгляд звернень органів ліцензування щодо проведення позапланових перевірок додержання ліцензіатами вимог ліцензійних умов на підставах, передбачених пунктами 2 , 4 і 5 частини третьої статті 19 цього Закону.\n3. Експертно-апеляційна рада з питань ліцензування має право:\n1) розглядати пропозиції щодо запровадження ліцензування нового чи скасування чинного виду господарської діяльності (частини (частин) виду господарської діяльності) та запитувати необхідні матеріали для їх розгляду;\n2) розробляти рекомендації стосовно вдосконалення державної політики у сфері ліцензування;\n3) проводити експертизу проектів нормативно-правових актів або пропозицій у сфері ліцензування.\n4. Експертно-апеляційну раду з питань ліцензування очолює голова, який за посадою є керівником спеціально уповноваженого органу з питань ліцензування.\nГолова Експертно-апеляційної ради з питань ліцензування має першого заступника та заступника. У разі відсутності голови його обов’язки виконує перший заступник, а в разі відсутності і першого заступника - заступник голови.\nПерший заступник голови призначається з представників громадськості, науковців, суб’єктів господарювання або їх об’єднань за результатами обрання його членами Експертно-апеляційної ради з питань ліцензування. Заступник голови призначається головою Експертно-апеляційної ради з питань ліцензування з числа державних службовців.\n5. Склад Експертно-апеляційної ради з питань ліцензування формується за пропозиціями громадських організацій, суб’єктів господарювання та їх об’єднань, посадових осіб органів ліцензування та наукових установ і затверджується спеціально уповноваженим органом з питань ліцензування.\nПредставники громадських організацій, суб’єктів господарювання, їх об’єднань та науковців залучаються до складу Експертно-апеляційної ради з питань ліцензування у кількості не менш як п’ятдесят відсотків її складу.\nПредставники органів державної влади, які забезпечують формування, реалізацію державної політики у сфері ліцензування господарської діяльності, та органів ліцензування становлять 50 відсотків складу Експертно-апеляційної ради з питань ліцензування.\n6. Формою роботи Експертно-апеляційної ради з питань ліцензування є засідання, що проводяться за потреби, але не рідше одного разу на місяць, крім випадків, встановлених законом, та є правомочними за присутності не менше, ніж половини членів Експертно-апеляційної ради з питань ліцензування.\n7. У разі надходження до спеціально уповноваженого органу з питань ліцензування скарги на рішення, дії (бездіяльність) органу ліцензування щодо порушення ним законодавства у сфері ліцензування спеціально уповноважений орган з питань ліцензування протягом трьох робочих днів з дня її одержання:\n1) повідомляє листом або за допомогою технічних засобів електронної комунікації здобувача ліцензії чи ліцензіата, а також орган ліцензування про прийняття скарги до розгляду або про залишення скарги без руху, без розгляду, або про закриття провадження відповідно до Закону України \"Про адміністративну процедуру\" та з урахуванням особливостей, визначених цим Законом.\nНе пізніше наступного робочого дня з дня отримання повідомлення про прийняття спеціально уповноваженим органом з питань ліцензування скарги до розгляду орган ліцензування вносить до ліцензійного реєстру дату і номер повідомлення спеціально уповноваженого органу з питань ліцензування про розгляд скарги Експертно-апеляційною радою з питань ліцензування та розміщує інформацію про зупинення дії рішення органу ліцензування, що оскаржується, до видання спеціально уповноваженим органом з питань ліцензування розпорядження на підставі рішення Експертно-апеляційної ради з питань ліцензування;\n2) запрошує відповідного здобувача ліцензії чи ліцензіата та орган ліцензування до участі в засіданні Експертно-апеляційної ради з питань ліцензування;\n3) запитує в органу ліцензування копії документів, що стосуються оскаржуваних рішень (крім відомостей, які містяться у відкритих реєстрах), у межах матеріалів ліцензійної справи ліцензіата;\n4) передає скаргу та інші документи (у міру надходження) до Експертно-апеляційної ради з питань ліцензування.\nУ разі потреби спеціально уповноважений орган з питань ліцензування може запитати в органу ліцензування додаткові документи, що стосуються прийняття органом ліцензування оскаржуваного рішення. З метою оперативного опрацювання відповідні запити можуть передаватися за допомогою технічних засобів електронної комунікації.\nСкарга до спеціально уповноваженого органу з питань ліцензування складається в довільній формі з урахуванням вимог Закону України \"Про адміністративну процедуру\", а також повинна містити відомості про розгляд зазначеного у скарзі питання в суді.\n8. {Абзац перший частини восьмої статті 5 виключено на підставі Закону № 3869-IX від 17.07.2024 }\nЛіцензія, щодо якої орган ліцензування прийняв рішення про припинення дії або зупинення дії і щодо якої Експертно-апеляційною радою з питань ліцензування розглядається скарга на рішення органу ліцензування, є чинною, а суб’єкт господарювання є ліцензіатом відповідно до цього Закону до дня набрання чинності рішенням за результатами розгляду скарги та внесення відомостей до Реєстру розгляду скарг здобувачів ліцензій, ліцензіатів на рішення, дії (бездіяльність) органів ліцензування щодо порушення законодавства у сфері ліцензування за результатами розгляду скарги.\nУ разі прийняття Експертно-апеляційною радою з питань ліцензування рішення про задоволення скарги ліцензіата на рішення органу ліцензування про припинення дії або зупинення дії ліцензії повністю або частково та внесення відомостей про прийняте розпорядження спеціально уповноваженого органу з питань ліцензування за результатом розгляду скарги до Реєстру розгляду скарг здобувачів ліцензій, ліцензіатів на рішення, дії (бездіяльність) органів ліцензування щодо порушення законодавства у сфері ліцензування така ліцензія залишається чинною, а суб’єкт господарювання залишається ліцензіатом відповідно до цього Закону.\nДата і номер розпорядження спеціально уповноваженого органу з питань ліцензування про розгляд скарги вноситься спеціально уповноваженим органом з питань ліцензування до Реєстру розгляду скарг здобувачів ліцензій, ліцензіатів на рішення, дії (бездіяльність) органів ліцензування щодо порушення законодавства у сфері ліцензування не пізніше робочого дня, наступного за днем прийняття такого розпорядження.\nОрган ліцензування зобов’язаний виконати розпорядження спеціально уповноваженого органу з питань ліцензування про розгляд скарги у строк, встановлений у цьому розпорядженні.\nУ разі відхилення скарги ліцензіата на рішення органу ліцензування про припинення дії або зупинення дії ліцензії повністю або частково ліцензія вважається такою, що припинила дію повністю або частково чи строк її дії зупинено повністю або частково з дня внесення спеціально уповноваженим органом з питань ліцензування до Реєстру розгляду скарг здобувачів ліцензії, ліцензіатів на рішення, дії (бездіяльність) органу ліцензування щодо порушення законодавства у сфері ліцензування відомостей про розпорядження спеціально уповноваженого органу з питань ліцензування про розгляд скарги.\n9. Орган ліцензування зобов’язаний протягом п’яти робочих днів з дня одержання запиту подати спеціально уповноваженому органу з питань ліцензування завірені ним запитувані копії (фотокопії) документів, що стосуються оскаржуваного рішення.\nЕкспертно-апеляційна рада з питань ліцензування розглядає скаргу по суті або відкладає її розгляд на наступне засідання Експертно-апеляційної ради з питань ліцензування у разі неподання органом ліцензування запитуваних документів у встановлений строк або з інших підстав з обґрунтуванням причин перенесення такого розгляду.\nВідкладення розгляду скарги допускається не більше двох засідань.\nЕкспертно-апеляційна рада з питань ліцензування приймає рішення про закриття провадження за скаргою на підставі:\nзаяви ліцензіата або здобувача ліцензії про відкликання такої скарги;\nу разі розгляду скарги в суді.\n11. Експертно-апеляційна рада з питань ліцензування при прийнятті рішень керується Конституцією України , законами України, актами Президента України, Кабінету Міністрів України.\nРішення Експертно-апеляційної ради з питань ліцензування приймається двома третинами голосів присутніх членів шляхом особистого голосування і оформлюється протокольним рішенням, що підписується особою, яка головувала на засіданні Експертно-апеляційної ради з питань ліцензування, та секретарем ради, який призначається головою ради з числа її членів.\nЕкспертно-апеляційна рада з питань ліцензування за результатами розгляду скарг, пропозицій приймає рішення:\nзадовольнити скаргу ліцензіата чи здобувача ліцензії на рішення, дії (бездіяльність) органу ліцензування щодо порушення законодавства у сфері ліцензування;\nзалишити скаргу ліцензіата чи здобувача ліцензії без задоволення (відхилити скаргу);\nвідкласти розгляд скарги на наступне засідання Експертно-апеляційної ради з питань ліцензування;\nпогодити або не погодити органу ліцензування проведення позапланової перевірки додержання ліцензіатом вимог ліцензійних умов на підставах, передбачених пунктами 2 , 4 і 5 частини третьої статті 19 цього Закону;\nрекомендувати спеціально уповноваженому органу з питань ліцензування зобов’язати орган ліцензування усунути виявлені Експертно-апеляційною радою з питань ліцензування порушення законодавства у сфері ліцензування;\nрекомендувати спеціально уповноваженому органу з питань ліцензування надати пропозиції щодо внесення змін до законодавства з урахуванням пропозицій, наданих Експертно-апеляційною радою з питань ліцензування;\nрекомендувати спеціально уповноваженому органу з питань ліцензування врахувати при наданні пропозицій щодо внесення змін до законодавства розроблені Експертно-апеляційною радою з питань ліцензування рекомендації стосовно вдосконалення державної політики у сфері ліцензування;\nрекомендувати спеціально уповноваженому органу з питань ліцензування розглянути та врахувати результати проведеної Експертно-апеляційною радою з питань ліцензування експертизи проектів нормативно-правових актів у сфері ліцензування.\nЕкспертно-апеляційна рада з питань ліцензування може приймати рішення про необхідність проведення позапланової перевірки додержання відповідним органом ліцензування законодавства у сфері ліцензування.\nРішення Експертно-апеляційної ради з питань ліцензування є обов’язковими для розгляду спеціально уповноваженим органом з питань ліцензування.\nЗа результатами розгляду рішень Експертно-апеляційної ради з питань ліцензування спеціально уповноважений орган з питань ліцензування:\nвидає протягом п’яти робочих днів з дня ухвалення відповідного рішення Експертно-апеляційною радою з питань ліцензування розпорядження про розгляд скарги (у разі задоволення скарги зобов’язує орган ліцензування скасувати рішення органу ліцензування, яке оскаржується, або вчинити (не вчиняти) певні дії, спрямовані на усунення порушень законодавства у сфері ліцензування), розпорядження про зняття скарги з розгляду;\nнадає протягом трьох робочих днів з дня ухвалення відповідного рішення Експертно-апеляційною радою з питань ліцензування органу ліцензування погодження (або повідомляє про непогодження) на проведення позапланової перевірки додержання ліцензіатом вимог ліцензійних умов на підставах, передбачених пунктами 2, 4 або 5 частини третьої статті 19 цього Закону;\nопрацьовує рекомендації та/або рішення, схвалені Експертно-апеляційною радою з питань ліцензування згідно з повноваженнями.\nРозпорядження спеціально уповноваженого органу з питань ліцензування про розгляд скарги надсилається за допомогою технічних засобів електронної комунікації відповідному органу ліцензування та здобувачеві ліцензії, ліцензіату не пізніше робочого дня, наступного за днем їх прийняття.\nОрган ліцензування, який одержав розпорядження спеціально уповноваженого органу з питань ліцензування про розгляд скарги, зобов’язаний в установлений у розпорядженні строк з дати отримання такого розпорядження подати спеціально уповноваженому органу з питань ліцензування інформацію про виконання вимог такого розпорядження разом із підтвердними документами.\nОрган ліцензування, який одержав погодження спеціально уповноваженого органу з питань ліцензування на проведення позапланової перевірки додержання ліцензіатом вимог ліцензійних умов на підставах, передбачених пунктами 2 , 4 або 5 частини третьої статті 19 цього Закону, зобов’язаний у встановлений у погодженні строк провести позапланову перевірку.\nСтрок дії погодження не може перевищувати 90 календарних днів з моменту його одержання органом ліцензування. Після закінчення строку дії погодження перевірка забороняється.\n12. Доведення доцільності проведення органом ліцензування позапланової перевірки ліцензіата на підставах, передбачених пунктами 4 і 5 частини третьої статті 19 цього Закону, покладається на юридичну, фізичну особу - підприємця або фізичну особу, яка подала відповідне звернення (повідомлення), для чого такі особи або їхні представники запрошуються на засідання Експертно-апеляційної ради з питань ліцензування.\nДоведення доцільності проведення органом ліцензування позапланової перевірки ліцензіата на підставах, передбачених пунктом 2 частини третьої статті 19 цього Закону, покладається на орган ліцензування, представники якого запрошуються на засідання Експертно-апеляційної ради з питань ліцензування.\n13. Інформація про результати діяльності Експертно-апеляційної ради з питань ліцензування оприлюднюється на офіційному веб-сайті спеціально уповноваженого органу з питань ліцензування."
    },
    {
      "provision_ref": "art6",
      "section": "6",
      "title": "Стаття 6. Повноваження органів ліцензування",
      "content": "1. Орган ліцензування видає ліцензії на право здійснення видів господарської діяльності, зазначених у статті 7 цього Закону.\nВиди господарської діяльності, на здійснення яких державний колегіальний орган видає ліцензії, встановлюються цим Законом.\n2. Орган ліцензування для цілей цього Закону за відповідним видом господарської діяльності:\n1) отримує та розглядає заяву з документами, а також повідомлення, подання яких до органу ліцензування передбачено законом, і за результатом їх розгляду приймає рішення про:\nзалишення заяви без розгляду;\nвидачу ліцензії або відмову у видачі ліцензії;\nпереоформлення ліцензії;\nзупинення дії ліцензії повністю або частково;\nвідновлення дії ліцензії повністю або частково;\nприпинення дії ліцензії повністю або частково;\nрозширення провадження виду господарської діяльності ліцензіатом;\nвидачу інших документів, визначених законом, що стосуються повноважень органу ліцензування.\nОрган ліцензування за наявності підстав, передбачених цим Законом, повідомляє про залишення заяви без руху, про відмову у зміні даних, зазначених у заяві, документах та відомостях, що додавалися до заяви про отримання ліцензії, про припинення розгляду заяви про отримання ліцензії або про розширення провадження виду господарської діяльності.\nРішення про видачу, переоформлення, відновлення дії ліцензії повністю або частково, розширення провадження виду господарської діяльності, що підлягає ліцензуванню, набирають чинності з дня доведення таких рішень до відома ліцензіата шляхом внесення запису про них до ліцензійного реєстру;\n2) розробляє проекти ліцензійних умов і змін до них та подає їх в установленому порядку на затвердження Кабінету Міністрів України, якщо інше не встановлене законом;\n3) здійснює контроль за додержанням ліцензіатами вимог ліцензійних умов;\n4) формує та веде ліцензійний реєстр;\n5) формує та веде ліцензійні справи, забезпечує їх зберігання, передачу та одержання в електронній формі;\n6) здійснює інформаційне та методичне супроводження ліцензування;\n7) надає інформацію з ліцензійних справ у порядку, встановленому Законом України \"Про доступ до публічної інформації\";\n8) розміщує на своєму офіційному веб-сайті рішення, прийняті ним відповідно до цього Закону за відповідним видом господарської діяльності, наступного робочого дня після їх прийняття;\n9) складає та подає спеціально уповноваженому органу з питань ліцензування щорічний ліцензійний звіт і щорічний звіт про виявлення провадження господарської діяльності, що підлягає ліцензуванню, без отримання ліцензії або у період зупинення дії ліцензії до 30 січня року, наступного за звітним;\n11) здійснює перевірку документів, що підтверджують відсутність здійснення контролю за діяльністю здобувача ліцензії, ліцензіата, у значенні, наведеному у статті 1 Закону України \"Про захист економічної конкуренції\", та/або торговельних відносин з резидентами держав, що здійснюють збройну агресію проти України, у значенні, наведеному у статті 1 Закону України \"Про оборону України\";\n12) на підставі розпорядження спеціально уповноваженого органу з питань ліцензування або судового рішення приймає рішення щодо скасування прийнятого ним рішення про припинення дії або зупинення дії ліцензії повністю або частково.\n3. Рішення органу ліцензування оформлюються адміністративним актом за підписом керівника органу або його заступника згідно з розподілом повноважень, або іншої уповноваженої особи. Повідомлення органу ліцензування про залишення заяви без руху, про відмову у зміні даних, зазначених у заяві, документах та відомостях, що додавалися до заяви про отримання ліцензії, припинення розгляду заяви про отримання ліцензії або про розширення провадження виду господарської діяльності оформлюються за підписом посадової особи органу ліцензування.\n4. Рішенням органу ліцензування на його територіальні підрозділи можуть бути покладені обов’язки з виконання повноважень органу ліцензування щодо проведення перевірок додержання ліцензіатами вимог ліцензійних умов, складання актів за результатами їх проведення та видачі розпоряджень про усунення порушень ліцензійних умов.\nЗабороняється делегувати повноваження органу ліцензування будь-яким органам, організаціям, суб’єктам господарювання чи особам (у тому числі утвореним органом ліцензування чи які перебувають у сфері управління або підпорядкуванні органу ліцензування).\n5. Орган, що втратив повноваження органу ліцензування, зобов’язаний:\n1) вжити у місячний строк невідкладних заходів з передачі своїх ліцензійних справ, інших інформаційних ресурсів, необхідних для забезпечення виконання вимог цього Закону, відповідному органу, визначеному (уповноваженому) для ліцензування відповідного виду господарської діяльності, а у разі скасування ліцензування відповідного виду діяльності - до архівної установи;\n2) забезпечити передання ліцензійних справ та інших інформаційних ресурсів щодо сфери ліцензування органу ліцензування, який визначений (уповноважений) відповідно законом чи Кабінетом Міністрів України, протягом часу, що забезпечує додержання строків прийняття рішень, вчинення інших дій у сфері ліцензування, передбачених цим Законом, але не більш як за десять робочих днів з дня його визначення (уповноваження) органом ліцензування."
    },
    {
      "provision_ref": "art7",
      "section": "7",
      "title": "Стаття 7. Перелік видів господарської діяльності, що підлягають ліцензуванню",
      "content": "1. Ліцензуванню підлягають такі види господарської діяльності:\n1) банківська діяльність, діяльність з надання фінансових послуг - у випадках, встановлених законом, та діяльність із здійснення операцій з готівкою, що включають інкасацію коштів, перевезення валютних та інших цінностей, оброблення та зберігання готівки;\n1 -1 ) професійна діяльність на ринках капіталу та організованих товарних ринках, яка ліцензується відповідно до Закону України \"Про державне регулювання ринків капіталу та організованих товарних ринків\" та Закону України \"Про ринки капіталу та організовані товарні ринки\";\n4) діяльність у сфері медіа, що ліцензується відповідно до Закону України \"Про медіа\";\n5) діяльність у сфері електроенергетики, яка ліцензується відповідно до законів України \"Про ринок електричної енергії\" , \"Про Національну комісію, що здійснює державне регулювання у сферах енергетики та комунальних послуг\" ;\n5 -1 ) діяльність у сфері використання ядерної енергії, яка ліцензується відповідно до Закону України \"Про дозвільну діяльність у сфері використання ядерної енергії\";\n6) освітня діяльність, яка ліцензується з урахуванням особливостей, визначених спеціальними законами у сфері освіти;\n7) виробництво і торгівля спиртом етиловим, спиртовими дистилятами, біоетанолом, алкогольними напоями, тютюновими виробами, рідинами, що використовуються в електронних сигаретах, пальним, зберігання пального, вирощування тютюну, ферментація тютюнової сировини, що ліцензуються відповідно до Закону України \"Про державне регулювання виробництва і обігу спирту етилового, спиртових дистилятів, біоетанолу, алкогольних напоїв, тютюнових виробів, тютюнової сировини, рідин, що використовуються в електронних сигаретах, та пального\";\n8) надання послуг у галузі криптографічного захисту інформації (крім електронних довірчих послуг та електронної ідентифікації) та технічного захисту інформації, за переліком , що визначається Кабінетом Міністрів України;\n9) будівництво об’єктів, що за класом наслідків (відповідальності) належать до об’єктів з середніми (СС2) та значними (СС3) наслідками, за переліком видів робіт, що визначається Кабінетом Міністрів України, - з урахуванням особливостей, визначених Законом України \"Про регулювання містобудівної діяльності\";\n10) виробництво лікарських засобів, оптова та роздрібна торгівля лікарськими засобами, імпорт лікарських засобів (крім активних фармацевтичних інгредієнтів) - з урахуванням особливостей, визначених Законом України \"Про лікарські засоби\";\n11) виробництво та ремонт вогнепальної зброї невійськового призначення і боєприпасів до неї, холодної зброї, пневматичної зброї калібру понад 4,5 міліметра і швидкістю польоту кулі понад 100 метрів на секунду, торгівля вогнепальною зброєю невійськового призначення та боєприпасами до неї, холодною зброєю, пневматичною зброєю калібру понад 4,5 міліметра і швидкістю польоту кулі понад 100 метрів на секунду; виробництво спеціальних засобів, заряджених речовинами сльозоточивої та дратівної дії, індивідуального захисту, активної оборони та їх продаж;\n12) виробництво вибухових матеріалів промислового призначення за переліком , що визначається Кабінетом Міністрів України;\n13) надання послуг і виконання робіт протипожежного призначення за переліком , що визначається Кабінетом Міністрів України;\n14) {Слова \"виробництво особливо небезпечних хімічних речовин, перелік яких визначається Кабінетом Міністрів України\" виключаються Законом № 2804-IX від 01.12.2022 } виробництво особливо небезпечних хімічних речовин , перелік яких визначається Кабінетом Міністрів України;\n14 -1 ) діяльність з управління небезпечними відходами , яка ліцензується з урахуванням особливостей, визначених Законом України \"Про управління відходами\";\n15) медична практика ;\n16) діяльність банків пуповинної крові , інших тканин і клітин людини згідно з переліком , затвердженим Міністерством охорони здоров’я України;\n17) ветеринарна практика ;\n18) випуск та проведення лотерей з урахуванням особливостей, визначених Законом України \"Про державні лотереї в Україні\";\n18 -1 ) діяльність на ринку азартних ігор, яка ліцензується відповідно до Закону України \"Про державне регулювання діяльності щодо організації та проведення азартних ігор\";\n19) туроператорська діяльність ;\n21) промисловий вилов водних біоресурсів за межами юрисдикції України ;\n22) культивування рослин (крім конопель для промислових цілей, визначених Законом України \"Про наркотичні засоби, психотропні речовини і прекурсори\"), включених до таблиці I Переліку наркотичних засобів, психотропних речовин і прекурсорів, затвердженого Кабінетом Міністрів України, розроблення, виробництво, виготовлення, зберігання, перевезення, придбання, реалізація (відпуск), ввезення на територію України, вивезення з території України, використання, знищення наркотичних засобів, психотропних речовин і прекурсорів, включених до зазначеного Переліку, - з урахуванням особливостей, визначених Законом України \"Про наркотичні засоби, психотропні речовини і прекурсори\", у тому числі щодо строку, на який видається ліцензія на цей вид господарської діяльності;\n23) діяльність, пов’язана з розробленням, виготовленням, постачанням спеціальних технічних засобів для зняття інформації з каналів зв’язку та інших технічних засобів негласного отримання інформації ( критерії належності та перелік технічних засобів негласного отримання інформації визначаються Кабінетом Міністрів України за поданням Служби безпеки України);\n23 -1 ) діяльність, пов’язана з розробленням, виготовленням, постачанням технічних засобів розвідки (критерії належності до технічних засобів розвідки визначаються розвідувальними органами України);\n24) перевезення пасажирів, небезпечних вантажів та небезпечних відходів внутрішнім водним, морським , автомобільним , залізничним та повітряним транспортом, міжнародні перевезення пасажирів та вантажів автомобільним транспортом ;\n25) зовнішньоекономічна діяльність відповідно до статті 16 Закону України \"Про зовнішньоекономічну діяльність\";\n26) транспортування нафти, нафтопродуктів магістральним трубопроводом, яка ліцензується відповідно до Закону України \"Про Національну комісію, що здійснює державне регулювання у сферах енергетики та комунальних послуг\";\n27) діяльність на ринку природного газу, яка ліцензується відповідно до законів України \"Про ринок природного газу\" , \"Про Національну комісію, що здійснює державне регулювання у сферах енергетики та комунальних послуг\" ;\n28) централізоване водопостачання та централізоване водовідведення;\n29) виробництво теплової енергії, транспортування теплової енергії магістральними і місцевими (розподільчими) тепловими мережами та постачання теплової енергії;\n30) охоронна діяльність ;\n33) виробництво ветеринарних препаратів ;\n34) заготівля та тестування донорської крові та компонентів крові незалежно від їх кінцевого призначення, переробка, зберігання, розподіл та реалізація донорської крові та компонентів крові, призначених для трансфузії .\n2. Ліцензування видів господарської діяльності, що відповідно до цієї статті ліцензуються з урахуванням особливостей, визначених законами України у відповідних сферах, здійснюється з дотриманням вимог Закону України \"Про адміністративну процедуру\" та статті 3 цього Закону."
    },
    {
      "provision_ref": "art8",
      "section": "8",
      "title": "Стаття 8. Запровадження, скасування, зміна назви виду господарської діяльності, що підлягає ліцензуванню",
      "content": "1. У разі запровадження ліцензування нового виду господарської діяльності або нової частини виду господарської діяльності, що підлягає ліцензуванню, ліцензійні умови провадження нового виду господарської діяльності або нової частини виду господарської діяльності, що підлягає ліцензуванню, набирають чинності у строк, необхідний для приведення суб’єктом господарювання своєї діяльності у відповідність із вимогами ліцензійних умов, але не менш як через два місяці з дня їх опублікування.\n2. У разі скасування ліцензування виду господарської діяльності або частини виду господарської діяльності орган ліцензування втрачає повноваження органу ліцензування цього виду господарської діяльності або частини виду господарської діяльності, а ліцензії, видані на право здійснення цього виду господарської діяльності або частини виду господарської діяльності, вважаються відкликаними.\nУ разі скасування ліцензування частини виду господарської діяльності ліцензійні умови поширюються на вид господарської діяльності в частині, що підлягає ліцензуванню згідно із цим Законом.\nУ такому разі орган ліцензування втрачає повноваження щодо ліцензування частини виду господарської діяльності, ліцензування якої скасовано, а ліцензії продовжують діяти в частині, що підлягає ліцензуванню згідно із цим Законом.\n3. У разі зміни згідно з цим Законом назви виду господарської діяльності, що підлягає ліцензуванню, яка не призводить до зміни предмета такої діяльності, відповідні ліцензійні умови, прийняті відповідно до цього Закону, надалі поширюються на такий вид діяльності. Ліцензії на провадження такого виду господарської діяльності продовжують діяти.\n4. У зв’язку із змінами, передбаченими цією статтею, органи ліцензування та органи, що втратили повноваження органів ліцензування, актуалізують інформацію в ліцензійних реєстрах."
    },
    {
      "provision_ref": "art9",
      "section": "9",
      "title": "Стаття 9. Ліцензійні умови",
      "content": "1. Ліцензіат зобов’язаний виконувати вимоги ліцензійних умов відповідного виду господарської діяльності, а здобувач ліцензії для її отримання - відповідати ліцензійним умовам.\n2. Ліцензійні умови та зміни до них розробляються органом ліцензування, підлягають погодженню спеціально уповноваженим органом з питань ліцензування та затверджуються Кабінетом Міністрів України, крім випадків, визначених законом.\nУ разі якщо органом ліцензування визначено одночасно центральний орган виконавчої влади і Раду міністрів Автономної Республіки Крим чи місцевий орган виконавчої влади або державний колегіальний орган і Раду міністрів Автономної Республіки Крим чи місцевий орган виконавчої влади, ліцензійні умови розробляються відповідним центральним органом виконавчої влади або державним колегіальним органом відповідно.\nУ разі якщо органом ліцензування визначено Раду міністрів Автономної Республіки Крим, вона може передати свої повноваження органу ліцензування профільному міністерству Ради міністрів Автономної Республіки Крим.\n3. У разі внесення змін до чинних ліцензійних умов, які потребуватимуть проведення суб’єктами господарювання підготовчої роботи, такі ліцензійні умови або їх окремі положення мають набирати чинності через певний строк з дня їх опублікування, достатній для проведення таких підготовчих робіт, що не може бути меншим, ніж два місяці.\n4. Органи ліцензування оприлюднюють ліцензійні умови і зміни до них на своєму офіційному веб-сайті.\n5. У разі внесення змін до ліцензійних умов у частині зміни переліку документів, що додаються до заяви про отримання ліцензії, цими ж змінами встановлюється строк подачі цих додаткових документів, який не може бути меншим, ніж два місяці з дня опублікування змін до ліцензійних умов.\n6. Залежно від особливостей провадження виду господарської діяльності, що підлягає ліцензуванню, вимоги ліцензійних умов встановлюються стосовно суб’єкта господарювання загалом та /або відносно кожного місця провадження виду господарської діяльності, що підлягає ліцензуванню.\n7. Якщо суб’єкт господарювання провадить вид господарської діяльності, що підлягає ліцензуванню, не в повному обсязі, а частково, ліцензійні умови поширюються на ліцензіата лише в частині, що встановлює вимоги до провадження цієї частини виду господарської діяльності.\n8. {Абзац перший частини восьмої статті 9 виключено на підставі Закону № 4017-IX від 10.10.2024 }\nВимоги ліцензійних умов поширюються на місця провадження господарської діяльності ліцензіата, що зазначені в документах, що додаються до заяви про отримання ліцензії (з урахуванням змін до них, поданих ліцензіатом до органу ліцензування).\n9. Вимоги ліцензійних умов мають бути обумовлені особливостями провадження виду господарської діяльності, що підлягає ліцензуванню, та включають:\n1) вичерпний перелік підтвердних документів, що підтверджують відповідність суб’єкта господарювання вимогам ліцензійних умов, крім документів, які органи влади не можуть вимагати відповідно до Закону України \"Про адміністративну процедуру\" та частини сьомої статті 9 Закону України \"Про адміністративні послуги\" та відомості про:\nвідомостей про місця провадження господарської діяльності із зазначенням щодо кожного з них виду діяльності (повністю або частково стосовно зазначеного у заяві) або операцій, що за ним провадитимуться;\nвідомостей про засоби провадження господарської діяльності;\nдоступність місць провадження господарської діяльності для осіб з інвалідністю та інших маломобільних груп населення;\nвідсутність здійснення контролю за діяльністю суб’єкта господарювання у значенні, наведеному у статті 1 Закону України \"Про захист економічної конкуренції\" та/або торговельних відносин з резидентами держав, що здійснюють збройну агресію проти України, у значенні, наведеному у статті 1 Закону України \"Про оборону України\";\n2) кадрові вимоги щодо:\nмінімальної кількості працівників за окремими посадами (у разі якщо це зумовлено особливостями провадження певного виду господарської діяльності, встановлюються вимоги щодо наявності у певних працівників відповідної освіти, кваліфікації та (або) стажу роботи, зокрема у фізичних осіб - підприємців, мінімальної частки кваліфікованих працівників за певними посадами, які уклали трудові договори з ліцензіатом);\nданих про наявність трудових договорів з усіма найманими працівниками;\n3) організаційні вимоги щодо:\nстроку повідомлення органу ліцензування про зміни даних, зазначених у заяві, документах та відомостях, що додавалися до заяви про отримання ліцензії, який не повинен перевищувати один місяць з дня настання таких змін;\nпровадження виду господарської діяльності, що підлягає ліцензуванню, виключно в межах місць провадження господарської діяльності, зазначених у відомостях про них, поданих до органу ліцензування згідно з вимогами ліцензійних умов, використання виключно таких місць у провадженні виду господарської діяльності, що підлягає ліцензуванню, крім випадків, передбачених законом;\nпровадження виду господарської діяльності виключно з використанням засобів провадження, зазначених у відомостях, поданих органу ліцензування згідно з вимогами ліцензійних умов;\nподання передбаченої законом звітності;\nпорядку дій суб’єкта господарювання у разі повного або часткового зупинення дії ліцензії;\n4) технологічні вимоги щодо:\nнаявності певної матеріально-технічної бази разом з даними, що дають можливість її ідентифікувати;\nдоступності місць провадження господарської діяльності для осіб з інвалідністю та інших маломобільних груп населення;\n5) спеціальні вимоги, передбачені законом, стосовно:\nобмеження щодо суміщення здійснення видів господарської діяльності;\nвиконання передбачених законом вимог щодо відокремлення і незалежності;\nможливості провадження видів господарської діяльності лише юридичними особами або лише юридичними особами окремих організаційно-правових форм;\nрозміру статутного капіталу;\nділової репутації.\n10. До ліцензійних умов не можуть бути включені вимоги:\n1) щодо додержання законодавства України у відповідній сфері та/або окремих законів у цілому;\n2) законодавства, обов’язкові до виконання всіма суб’єктами господарювання.\n11. Ліцензійними умовами встановлюються зміст та форма:\n1) заяв про отримання, переоформлення ліцензії, зупинення та відновлення дії ліцензії повністю або частково, розширення провадження виду господарської діяльності ліцензіатом, припинення дії ліцензії повністю або частково;\n2) відомостей, що додаються до заяви про отримання ліцензії;\n3) опису документів, що подаються для отримання ліцензії;\n4) документів щодо кожного місця провадження господарської діяльності.\n12. У ліцензійних умовах визначаються вичерпні переліки типів місць та засобів провадження господарської діяльності, що підлягають ліцензуванню, щодо яких встановлюються вимоги, передбачені абзацами п’ятим та шостим пункту 3 частини дев’ятої цієї статті.\n13. Ліцензійні умови повинні відповідати принципам державної політики у сфері ліцензування."
    },
    {
      "provision_ref": "art10",
      "section": "10",
      "title": "Стаття 10. Оформлення та подання документів до органу ліцензування",
      "content": "1. Документи, подання яких до органу ліцензування передбачено цим Законом, можуть бути подані до органу ліцензування за вибором здобувача ліцензії, ліцензіата:\n1) шляхом особистого звернення;\n2) поштовим відправленням з описом вкладення;\n3) в електронній формі в порядку, визначеному Кабінетом Міністрів України.\n2. У разі оформлення документів, що складаються здобувачем ліцензії, ліцензіатом відповідно до цього Закону, на паперовому носії вони складаються за допомогою друкувальних засобів або оформлюються рукописним способом.\n4. Документи, що подаються в електронній формі, оформлюються згідно з вимогами законодавства у сфері електронного документообігу.\n5. Документи, що складаються здобувачем ліцензії, ліцензіатом відповідно до цього Закону, мають бути викладені державною мовою та підписані здобувачем ліцензії, ліцензіатом або іншою уповноваженою на це особою власноручно або з використанням електронного підпису відповідно до вимог Закону України \"Про електронну ідентифікацію та електронні довірчі послуги\".\n7. Заява про отримання ліцензії та підтвердні документи, подані шляхом особистого звернення, приймаються за описом.\n8. При поданні до органу ліцензування заяви про отримання ліцензії шляхом особистого звернення разом з підтвердними документами уповноважена посадова особа органу ліцензування на двох примірниках опису документів проставляє відмітку про дату прийняття документів, засвідчує її своїм підписом та зазначає своє прізвище, власне ім’я, по батькові (за наявності), посаду і реєстраційний номер.\nОдин примірник опису видається здобувачу ліцензії, представнику здобувача ліцензії уповноваженою посадовою особою одразу після заповнення, а другий примірник опису залишається в органі ліцензування.\n9. Документи, подані у спосіб, передбачений пунктом 2 частини першої цієї статті, в останній день закінчення строку, встановленого Законом, вважаються такими, що подані своєчасно."
    },
    {
      "provision_ref": "art11",
      "section": "11",
      "title": "Стаття 11. Документи, що подаються для отримання ліцензії",
      "content": "1. Здобувач ліцензії подає до органу ліцензування заяву про отримання ліцензії за визначеною ліцензійними умовами формою.\nЯкщо документи подаються шляхом особистого звернення, здобувач ліцензії пред’являє документ, що посвідчує його особу.\nУ разі подання документів представником здобувача ліцензії додатково пред’являється оригінал документа (засвідчена копія), що засвідчує його повноваження.\n2. Заява про отримання ліцензії повинна містити інформацію про:\n1) найменування органу ліцензування, до якого вона подається;\n2) здобувача ліцензії:\nдля юридичної особи - повне найменування, ідентифікаційний код, місцезнаходження, перелік відокремлених підрозділів, у межах яких планується провадження господарської діяльності, що підлягає ліцензуванню, номер абонента кінцевого (термінального) обладнання, адреса електронної пошти;\nдля фізичної особи - підприємця - прізвище, власне ім’я, по батькові (за наявності), адреса задекларованого/зареєстрованого місця проживання (перебування), реєстраційний номер облікової картки платника податків або серія (за наявності) та номер паспорта громадянина України (для фізичних осіб, які мають відмітку в паспорті про право здійснювати платежі за серією та номером паспорта), номер абонента кінцевого (термінального) обладнання, адреса електронної пошти.\nУ разі подання заяви уповноваженим представником здобувача ліцензії у заяві додатково зазначаються такі самі відомості про такого представника;\n3) вид господарської діяльності (повністю або частково), зазначений у статті 7 цього Закону, на провадження якого здобувач ліцензії має намір отримати ліцензію;\n4) дату складення заяви.\n3. До заяви про отримання ліцензії додаються:\n1) документи відповідно до ліцензійних умов;\n2) копія паспорта керівника здобувача ліцензії (або його уповноваженого представника) із відміткою контролюючого органу про наявність у них права здійснювати будь-які платежі за серією та номером паспорта громадянина України (подається тільки фізичними особами - підприємцями, які через свої релігійні переконання відмовляються від прийняття реєстраційного номера облікової картки платника податків та повідомили про це відповідний контролюючий орган);\n3) опис документів, що подаються для отримання ліцензії, у двох екземплярах (у разі подання документів шляхом особистого звернення).\n4. Перелік підтвердних документів, що додаються до заяви про отримання ліцензії, встановлюється ліцензійними умовами і є виключним.\nДокументи, копії яких подавалися до органу ліцензування відповідно до цього Закону, та документи (копії), що підтверджують достовірність даних, зазначених здобувачем ліцензії в документах, що подавалися органу ліцензування, зберігаються ліцензіатом протягом дії ліцензії.\n5. Посадовим особам органів ліцензування забороняється вимагати від здобувача ліцензії:\n1) подання оригіналів документів (крім документів, що складаються безпосередньо здобувачем ліцензії);\n2) зазначення в документах, що подаються для отримання ліцензії, інформації або подання документів, не передбачених ліцензійними умовами;\n3) документи, що підтверджують або спростовують інформацію про нього, які видаються іншими органами державної влади, органами місцевого самоврядування або їх посадовими особами (виписки, витяги, довідки, листи);\n4) наявності на документі (його копії), що подається суб’єктом господарювання, відбитка його печатки або нотаріального засвідчення вірності копії документа, якщо обов’язковість такого нотаріального засвідчення не встановлена законом.\n6. Документи, подання яких для отримання ліцензії передбачено цим Законом та прийняті органом ліцензування до розгляду для видачі ліцензії, поверненню здобувачеві ліцензії не підлягають.\n7. З документів, поданих для отримання ліцензії на паперових носіях, органом ліцензування обов’язково виготовляється електронна копія шляхом сканування."
    },
    {
      "provision_ref": "art12",
      "section": "12",
      "title": "Стаття 12. Порядок прийняття заяви про отримання ліцензії до розгляду та підстави для залишення її без руху або без розгляду чи закриття провадження",
      "content": "1. Орган ліцензування протягом трьох робочих днів з дня одержання заяви про отримання ліцензії встановлює наявність або відсутність підстав для залишення її без руху або без розгляду чи закриття провадження відповідно до Закону України \"Про адміністративну процедуру\" з урахуванням особливостей, визначених цим Законом, і в разі їх наявності повідомляє заявника письмово або за допомогою технічних засобів електронної комунікації про залишення заяви без руху або приймає рішення про залишення заяви про отримання ліцензії без розгляду чи про закриття провадження.\n2. Підставою для залишення заяви про отримання ліцензії без руху є:\n1) подання не в повному обсязі документів, що додаються до заяви для отримання ліцензії, крім подання документів у порядку, передбаченому частиною п’ятою цієї статті;\n2) заява або хоча б один з документів, що додається до заяви про отримання ліцензії, оформлений з порушенням вимог цього Закону, складений не за встановленою формою або не містить даних, які обов’язково вносяться до них згідно з цим Законом;\n4) відсутність у Єдиному державному реєстрі юридичних осіб, фізичних осіб - підприємців та громадських формувань відомостей про здобувача ліцензії (суб’єкта господарювання) або наявність відомостей про державну реєстрацію його припинення;\n5) наявність інформації про здійснення контролю за діяльністю суб’єкта господарювання у значенні, наведеному у статті 1 Закону України \"Про захист економічної конкуренції\", резидентами держав, що здійснюють збройну агресію проти України, у значенні, наведеному у статті 1 Закону України \"Про оборону України\".\nПідставою для залишення заяви про отримання ліцензії без розгляду є подання заяви з порушенням строків, передбачених цим Законом.\nПідставою для закриття провадження також є підписання заяви або хоча б одного з документів, що додаються до заяви про отримання ліцензії, особою, яка не має на це повноважень.\n3. У рішенні про залишення заяви про отримання ліцензії без розгляду чи закриття провадження зазначаються:\n1) найменування органу ліцензування, дата прийняття та реєстраційний номер рішення, прізвище, власне ім’я, по батькові (за наявності) керівника органу ліцензування або його заступника згідно з розподілом повноважень, або іншої уповноваженої особи, дата заяви про отримання ліцензії;\n2) вид господарської діяльності, зазначений здобувачем ліцензії у заяві про отримання ліцензії;\n3) дані про здобувача ліцензії (найменування та ідентифікаційний код юридичної особи або прізвище, власне ім’я, по батькові (за наявності) та реєстраційний номер облікової картки платника податків фізичної особи - підприємця чи серія (за наявності) та номер паспорта громадянина України (для фізичних осіб, які мають відмітку в паспорті про право здійснювати платежі за серією та номером паспорта);\n4) перелік обґрунтованих підстав для залишення заяви про отримання ліцензії без розгляду чи закриття провадження і пропозиції щодо порядку їх усунення, викладені в чіткій та однозначній формі.\nРішення про залишення заяви про отримання ліцензії без розгляду чи про закриття провадження набирає чинності з дня доведення такого рішення до відома ліцензіата шляхом оприлюднення на офіційному веб-сайті органу ліцензування наступного робочого дня після його прийняття.\nУ повідомленні про залишення заяви про отримання ліцензії без руху зазначаються:\nнайменування органу ліцензування, дата прийняття та реєстраційний номер повідомлення, прізвище, власне ім’я, по батькові (за наявності) посадової особи органу ліцензування, дата заяви про отримання ліцензії;\nвид господарської діяльності, зазначений здобувачем ліцензії у заяві про отримання ліцензії;\nдані про здобувача ліцензії (найменування та ідентифікаційний код юридичної особи або прізвище, власне ім’я, по батькові (за наявності) та реєстраційний номер облікової картки платника податків фізичної особи - підприємця чи серія (за наявності) та номер паспорта громадянина України (для фізичних осіб, які мають відмітку в паспорті про право здійснювати платежі за серією та номером паспорта);\nперелік обґрунтованих підстав для залишення заяви про отримання ліцензії без руху і пропозиції щодо порядку їх усунення, викладені в чіткій та однозначній формі.\nПовідомлення про залишення заяви про отримання ліцензії без руху або рішення про залишення заяви про отримання ліцензії без розгляду може бути оскаржено до Експертно-апеляційної ради з питань ліцензування у порядку, передбаченому Законом України \"Про адміністративну процедуру\", та/або до адміністративного суду.\n5. Після усунення причин, що стали підставою для повідомлення про залишення заяви про отримання ліцензії без руху або прийняття рішення про залишення заяви про отримання ліцензії без розгляду, здобувач ліцензії може повторно подати заяву про отримання ліцензії.\nПри повторному поданні до органу ліцензування здобувачем ліцензії заяви про отримання ліцензії до такої заяви додаються лише ті підтвердні документи, що стали підставою для прийняття рішення про залишення заяви без руху, за умови, що попередньо подані документи, що знаходяться в ліцензійній справі, на момент повторної подачі заяви зберегли свою актуальність.\nЗбереженням актуальності є достовірність документів, що додалися до заяви про отримання ліцензії, та відповідність зазначених у них даних ліцензійним умовам.\nНе допускається залишення заяви про отримання ліцензії без руху з причин, раніше не зазначених у повідомленні про залишення заяви про отримання ліцензії без руху (крім випадків неусунення чи усунення не в повному обсязі здобувачем ліцензії причин, що стали підставою для залишення попередньої заяви про отримання ліцензії без руху, або наявності в новій інформації, поданій здобувачем ліцензії, підстав для залишення заяви про отримання ліцензії без руху).\n6. Забороняється залишення заяви про отримання ліцензії без руху або без розгляду з підстав, не передбачених цією статтею.\n7. Для цілей цього Закону використовуються відомості з Єдиного державного реєстру юридичних осіб, фізичних осіб - підприємців та громадських формувань."
    },
    {
      "provision_ref": "art13",
      "section": "13",
      "title": "Стаття 13. Розгляд заяви про отримання ліцензії, відмова у видачі ліцензії, видача ліцензії",
      "content": "1. Орган ліцензування після встановлення відсутності підстав для залишення заяви про отримання ліцензії без руху, без розгляду або закриття провадження розглядає її з метою встановлення відсутності або наявності підстав для відмови у видачі ліцензії шляхом аналізу підтвердних документів та одержання інформації з державних паперових та електронних інформаційних ресурсів.\nПри повторному розгляді документів не допускається відмова у видачі ліцензії з причин, раніше не зазначених у рішенні про відмову у видачі ліцензії (крім неусунення чи усунення не в повному обсязі здобувачем ліцензії причин, що стали підставою для попередньої відмови; наявності в новій інформації, поданій здобувачем ліцензії, підстав для прийняття рішення про відмову у видачі ліцензії) за умови, що на момент повторного розгляду раніше подані документи зберегли свою актуальність.\n2. У разі встановлення наявності підстав для відмови у видачі ліцензії орган ліцензування приймає обґрунтоване рішення про відмову у видачі ліцензії, що набирає чинності з дня доведення такого рішення до відома здобувача ліцензії шляхом оприлюднення на офіційному веб-сайті органу ліцензування наступного робочого дня після його прийняття.\nРішення про відмову у видачі ліцензії може бути оскаржено до Експертно-апеляційної ради з питань ліцензування у порядку, передбаченому Законом України \"Про адміністративну процедуру\", та/або до адміністративного суду.\n3. Підставою для прийняття рішення про відмову у видачі ліцензії за результатом розгляду заяви про отримання ліцензії є:\n1) встановлення невідповідності здобувача ліцензії ліцензійним умовам;\n2) виявлення недостовірності даних у підтвердних документах, поданих здобувачем ліцензії;\n3) наявність в органу ліцензування інформації про судове рішення щодо здобувача ліцензії, що забороняє йому провадити окремий вид господарської діяльності, що підлягає ліцензуванню, та набрало законної сили відповідно до статті 255 Кодексу адміністративного судочинства;\n4) отримання органом ліцензування інформації про те, що керівник або засновник (засновники) здобувача ліцензії є керівником або засновником (засновниками) суб’єкта господарювання, стосовно якого (яких) протягом останнього року до дня подання заяви про отримання ліцензії органом ліцензування відповідної сфери прийнято рішення про припинення дії ліцензії з підстав, передбачених пунктами 2 , 6-10 частини дванадцятої статті 16 цього Закону.\n4. У разі відмови у видачі ліцензії на підставі пункту 1 частини третьої цієї статті здобувач ліцензії може подати до органу ліцензування нову заяву про отримання ліцензії після усунення причин, що стали підставою для прийняття такого рішення.\n5. У разі відмови у видачі ліцензії на підставі пункту 2 частини третьої цієї статті суб’єкт господарювання може подати до органу ліцензування нову заяву про отримання ліцензії не раніше ніж через три місяці з дати прийняття відповідного рішення про відмову.\n6. У рішенні про відмову у видачі ліцензії зазначаються:\n1) найменування органу ліцензування, дата прийняття та реєстраційний номер рішення, прізвище, власне ім’я, по батькові (за наявності) керівника органу ліцензування, його заступника згідно з розподілом повноважень або іншої уповноваженої особи, дата заяви про отримання ліцензії;\n2) вид господарської діяльності, зазначений здобувачем ліцензії у заяві про отримання ліцензії;\n3) найменування та ідентифікаційний код юридичної особи в Єдиному державному реєстрі юридичних осіб, фізичних осіб - підприємців та громадських формувань або прізвище, власне ім’я, по батькові (за наявності) та реєстраційний номер облікової картки платника податків фізичної особи - підприємця чи серія (за наявності) та номер паспорта громадянина України (для фізичних осіб, які мають відмітку в паспорті про право здійснювати платежі за серією та номером паспорта);\n4) перелік та опис підстав (обґрунтування) для прийняття рішення про відмову у видачі ліцензії;\n5) пропозиції щодо усунення відповідних недоліків, які мають бути викладені в однозначній, зрозумілій та достатній для виконання здобувачем ліцензії формі;\n6) строк та спосіб набрання чинності рішенням про відмову у видачі ліцензії, строк та порядок його оскарження відповідно до частини другої цієї статті.\n7. У разі встановлення під час розгляду заяви про отримання ліцензії відсутності підстав для відмови у видачі ліцензії орган ліцензування приймає рішення про видачу ліцензії.\n8. Строк прийняття рішення про видачу ліцензії або про відмову в її видачі становить десять робочих днів з дня одержання органом ліцензування заяви про отримання ліцензії.\n9. Рішення про видачу ліцензії набирає чинності з дня доведення такого рішення до відома ліцензіата шляхом внесення запису про нього до ліцензійного реєстру та оприлюднення на офіційному веб-сайті органу ліцензування наступного робочого дня після його прийняття.\n10. У рішенні про видачу ліцензії зазначаються:\n1) найменування органу ліцензування, дата прийняття та реєстраційний номер рішення, прізвище, власне ім’я, по батькові (за наявності) керівника органу ліцензування, його заступника згідно з розподілом повноважень або іншої уповноваженої на це особи, дата заяви про отримання ліцензії;\n2) вид господарської діяльності або частина виду господарської діяльності, на який видана ліцензія;\n3) найменування та ідентифікаційний код юридичної особи в Єдиному державному реєстрі юридичних осіб, фізичних осіб - підприємців та громадських формувань або прізвище, власне ім’я, по батькові (за наявності) та реєстраційний номер облікової картки платника податків фізичної особи - підприємця чи серія (за наявності) та номер паспорта громадянина України (для фізичних осіб, які мають відмітку в паспорті про право здійснювати платежі за серією та номером паспорта);\n4) реквізити рахунку для внесення плати за видачу ліцензії;\n5) строк та спосіб набрання чинності рішенням про видачу ліцензії відповідно до частини дев’ятої цієї статті.\n12. Ліцензія видається на необмежений строк, крім ліцензій, строк дії яких встановлено законом.\n17. У разі подання здобувачем ліцензії, ліцензіатом заяви про відкликання раніше поданої ним заяви про отримання ліцензії або про розширення провадження виду господарської діяльності протягом строку, визначеного частиною восьмою статті 13 цього Закону, орган ліцензування припиняє розгляд заяви про отримання ліцензії або про розширення провадження виду господарської діяльності, про що повідомляє здобувача ліцензії, ліцензіата. Така заява про відкликання подається у довільній формі.\nУ разі припинення розгляду заяви про отримання ліцензії або про розширення провадження виду господарської діяльності здобувач ліцензії, ліцензіат має право повторно подати до органу ліцензування нову заяву про отримання ліцензії або про розширення провадження виду господарської діяльності.\nЗаява про відкликання заяви про отримання ліцензії або про розширення провадження виду господарської діяльності викладається у довільній формі і повинна містити найменування органу ліцензування, ідентифікаційний код юридичної особи в Єдиному державному реєстрі юридичних осіб, фізичних осіб - підприємців та громадських формувань або прізвище, власне ім’я, по батькові (за наявності) та реєстраційний номер облікової картки платника податків фізичної особи - підприємця чи серію (за наявності) та номер паспорта громадянина України (для фізичних осіб, які мають відмітку в паспорті про право здійснювати платежі за серією та номером паспорта), суть заяви, дату складення."
    },
    {
      "provision_ref": "art14",
      "section": "14",
      "title": "Стаття 14. Плата за видачу ліцензії",
      "content": "1. За видачу ліцензії справляється разова плата в розмірі одного прожиткового мінімуму, виходячи з розміру прожиткового мінімуму для працездатних осіб, що діє на день прийняття органом ліцензування рішення про видачу ліцензії, якщо інший розмір плати не встановлений законом.\nПлата за видачу ліцензії, що видана Радою міністрів Автономної Республіки Крим або місцевим органом виконавчої влади, становить 10 відсотків від розміру прожиткового мінімуму для працездатних осіб, що діє на день прийняття рішення про видачу ліцензії.\nПереоформлення ліцензії є безоплатним.\n2. Плата за видачу ліцензії вноситься ліцензіатом у строк не пізніше десяти робочих днів з дня внесення запису щодо рішення про видачу ліцензії до ліцензійного реєстру.\n3. Внесення плати за видачу ліцензії підтверджується документом, виданим ліцензіату надавачем платіжних послуг у паперовій або електронній формі, або копією такого документа.\n4. Органу ліцензування забороняється вимагати від суб’єктів господарювання внесення плати за видачу ліцензії до прийняття рішення про її видачу.\n5. Плата за видачу ліцензії зараховується до відповідних бюджетів згідно з Бюджетним кодексом України .\n6. Орган виконавчої влади, що реалізує державну політику у сферах казначейського обслуговування бюджетних коштів, бухгалтерського обліку виконання бюджетів, забезпечує органам ліцензування доступ до інформації щодо внесення ліцензіатами плати, визначеної цим Законом, у порядку, встановленому центральним органом виконавчої влади, що забезпечує формування державної політики у сфері казначейського обслуговування бюджетних коштів."
    },
    {
      "provision_ref": "art15",
      "section": "15",
      "title": "Стаття 15. Зміни, що стосуються ліцензіата або назви виду господарської діяльності, що підлягає ліцензуванню",
      "content": "1. У разі обміну паспорта громадянина України - ліцензіата - фізичної особи - підприємця (для фізичних осіб, які мають відмітку в паспорті про право здійснювати платежі за серією та номером паспорта) така особа протягом п’яти робочих днів після настання зазначених змін подає до органу ліцензування повідомлення про таку зміну.\n2. Ліцензіат зобов’язаний повідомляти орган ліцензування про зміни даних, зазначених у заяві, документах та відомостях, що додавалися до заяви про отримання ліцензії, протягом строку, встановленого ліцензійними умовами. У разі відсутності ліцензійних умов ліцензіат зобов’язаний повідомляти орган ліцензування про зміни даних, зазначених у заяві, документах та відомостях, що додавалися до заяви про отримання ліцензії, протягом одного місяця з дня, наступного за днем їх настання.\nЗміна місця провадження господарської діяльності, створення нового (додаткового) місця провадження не є розширенням виду господарської діяльності, що підлягає ліцензуванню.\nУ разі зміни або створення нового місця провадження одного й того самого виду господарської діяльності ліцензіат подає до органу ліцензування повідомлення про зміну даних, зазначених у заяві, документах та відомостях, що додавалися до заяви про отримання ліцензії, разом із підтвердними документами відповідно до вимог, встановлених статтями 10 та 11 цього Закону.\nОрган ліцензування здійснює розгляд повідомлення про зміни даних, зазначених у заяві, документах та відомостях, що додавалися до заяви про отримання ліцензії, протягом 10 робочих днів та у разі відсутності підстав для відмови у внесенні змін даних, зазначених у заяві, документах та відомостях, що додавалися до заяви про отримання ліцензії, вносить оновлені відомості до ліцензійного реєстру.\nУ разі відмови у внесенні змін даних, зазначених у заяві, документах та відомостях, що додавалися до заяви про отримання ліцензії, орган ліцензування повідомляє про це ліцензіата з обґрунтуванням підстав для відмови.\nПідставою для відмови у зміні даних, зазначених у заяві, документах та відомостях, що додавалися до заяви про отримання ліцензії, є невідповідність таких даних вимогам ліцензійних умов.\nВідмову у внесенні змін даних, зазначених у заяві, документах та відомостях, що додавалися до заяви про отримання ліцензії, може бути оскаржено до Експертно-апеляційної ради з питань ліцензування у порядку, передбаченому Законом України \"Про адміністративну процедуру\", та/або до адміністративного суду.\nУ разі порушення ліцензіатом строку повідомлення органу ліцензування про зміни даних, зазначених у заяві, документах та відомостях, що додавалися до заяви про отримання ліцензії, ліцензіат притягається до адміністративної відповідальності.\n3. У разі зміни переліку документів, що додаються до заяви про отримання ліцензії, ліцензіат:\nу разі доповнення переліку новими документами - повинен подати до органу ліцензування документи, якими доповнено перелік, протягом строку, встановленого нормативно-правовим актом, яким затверджено відповідні зміни;\nу разі зміни форми відомостей, що додаються до заяви про отримання ліцензії і складаються здобувачем ліцензії, - подає органу ліцензування відомості, форму яких змінено, за новою формою протягом строку, встановленого нормативно-правовим актом, яким затверджено відповідні зміни.\n4. Якщо ліцензіат припиняється в результаті злиття, приєднання чи перетворення або все його майно передається приватному партнеру, концесіонеру і його правонаступник або приватний партнер, концесіонер має намір провадити вид господарської діяльності, на провадження якого ліцензіат мав ліцензію, такий правонаступник або приватний партнер, концесіонер має право провадити такий вид господарської діяльності на підставі раніше виданої ліцензії протягом строку, на який її було видано, за умови дотримання правонаступником або приватним партнером, концесіонером вимог ліцензійних умов провадження відповідного виду господарської діяльності.\nЯкщо об’єкти державної власності, що використовуються ліцензіатом у процесі господарської діяльності, яка підлягає ліцензуванню, передаються суб’єктом управління об’єктами державної власності на праві власності чи іншому речовому праві на чуже майно, передбаченому законом, іншій юридичній особі, яка провадить вид господарської діяльності, на провадження якого ліцензіат мав ліцензію та був сертифікований уповноваженим органом відповідно до встановлених законом вимог про відокремлення і незалежність такої юридичної особи, зазначена юридична особа має право для забезпечення завершення організаційних заходів, пов’язаних з отриманням нової ліцензії на право здійснення відповідного виду господарської діяльності, провадити такий вид господарської діяльності протягом строку, що не перевищує один рік на підставі раніше виданої ліцензії. Після закінчення цього строку зазначена юридична особа зобов’язана отримати нову ліцензію, а раніше видана ліцензія підлягає анулюванню.\n5. Якщо ліцензіат припиняється в результаті поділу, то лише один правонаступник за згодою правонаступників має право провадити вид господарської діяльності, на провадження якого ліцензіат мав ліцензію. Такий правонаступник має право для забезпечення завершення організаційних заходів, пов’язаних з отриманням ліцензії на його провадження, провадити у строк, що не перевищує шести місяців, такий вид господарської діяльності на підставі раніше виданої ліцензії. Після закінчення цього строку правонаступник зобов’язаний отримати нову ліцензію, а дія раніше виданої ліцензії підлягає припиненню.\nУ разі якщо частина майна ліцензіата передається приватному партнеру, концесіонеру, то приватний партнер, концесіонер на умовах, визначених договором, укладеним у рамках публічно-приватного партнерства, концесійним договором, має право провадити вид господарської діяльності, на провадження якого ліцензіат мав ліцензію. Такий приватний партнер, концесіонер має право для забезпечення завершення організаційних заходів, пов’язаних з отриманням ліцензії на його провадження, провадити у строк, що не перевищує шести місяців, такий вид господарської діяльності на підставі раніше виданої ліцензії ліцензіата. Після закінчення цього строку приватний партнер, концесіонер зобов’язаний отримати нову ліцензію. Ліцензіат може продовжувати провадити вид господарської діяльності, на провадження якого він мав ліцензію, за умови додержання таким ліцензіатом вимог ліцензійних умов, або звузити провадження виду господарської діяльності, що підлягає ліцензуванню, на певну частину, або звернутися до органу ліцензування із заявою про припинення дії ліцензії відповідно до цього Закону.\n6. Правонаступник або суб’єкт господарювання, який сертифікований уповноваженим органом відповідно до встановлених законом вимог про відокремлення і незалежність такого суб’єкта господарювання та має намір провадити вид господарської діяльності, на провадження якого ліцензіат мав ліцензію, має повідомити про початок своєї господарської діяльності, вид якої підлягає ліцензуванню, відповідний орган ліцензування. Протягом строку, встановленого частинами четвертою і п’ятою цієї статті, правонаступник або суб’єкт господарювання, який сертифікований уповноваженим органом відповідно до встановлених законом вимог про відокремлення і незалежність такого суб’єкта господарювання та має намір провадити вид господарської діяльності, на провадження якого ліцензіат мав ліцензію, вважається ліцензіатом.\n7. Право на здійснення виду господарської діяльності, на який отримано ліцензію, може переходити від ліцензіата - фізичної особи - підприємця до іншої фізичної особи, яка є її спадкоємцем. Така ліцензія підлягає переоформленню органом ліцензування на ім’я спадкоємця протягом 30 календарних днів з дати набуття ним такого права, за умови відповідності спадкоємця вимогам відповідних ліцензійних умов.\nУ разі виникнення підстави для переоформлення ліцензії, передбаченої абзацом першим цієї частини, спадкоємець зобов’язаний протягом 30 календарних днів подати до органу ліцензування заяву про переоформлення ліцензії та документи (їх копії (фотокопії), засвідчені спадкоємцем), що підтверджують наявність підстави для переоформлення ліцензії.\nЗаява про переоформлення ліцензії розглядається органом ліцензування в порядку, встановленому для розгляду заяви про отримання ліцензії.\nРішення органу ліцензування про переоформлення ліцензії підлягає обов’язковому оприлюдненню на офіційному веб-сайті органу ліцензування і внесенню інформації про таке рішення до ліцензійного реєстру наступного робочого дня після його прийняття.\nРішення про переоформлення ліцензії повинно містити таку інформацію:\nнайменування органу ліцензування, дата прийняття та реєстраційний номер рішення, прізвище, власне ім’я, по батькові (за наявності) керівника органу ліцензування, його заступника згідно з розподілом повноважень або іншої уповноваженої особи, дата та номер заяви про переоформлення ліцензії;\nвид господарської діяльності (частина виду господарської діяльності), на який переоформлюється ліцензія;\nнайменування та ідентифікаційний код юридичної особи в Єдиному державному реєстрі юридичних осіб, фізичних осіб - підприємців та громадських формувань або прізвище, власне ім’я, по батькові (за наявності) та реєстраційний номер облікової картки платника податків фізичної особи - підприємця чи серія (за наявності) та номер паспорта громадянина України (для фізичних осіб, які мають відмітку в паспорті про право здійснювати платежі за серією та номером паспорта);\nстрок та спосіб набрання чинності рішенням про переоформлення ліцензії відповідно до частини сьомої цієї статті.\nЗміна власника всього майна боржника у вигляді цілісного майнового комплексу відповідно до затвердженого судом плану санації не є підставою для переоформлення ліцензії. У такому разі товариство має право продовжувати здійснення господарської діяльності або видів господарської діяльності на підставі виданої раніше такому товариству відповідної чинної ліцензії.\nЗміна найменування ліцензіата (акціонерного товариства) у зв’язку із зміною типу акціонерного товариства або у зв’язку з перетворенням ліцензіата (акціонерного товариства) в інше господарське товариство не є підставою для переоформлення ліцензії. У такому разі товариство має право продовжувати здійснення господарської діяльності або видів господарської діяльності на підставі виданої раніше такому товариству відповідної чинної ліцензії.\nДія непереоформленої у встановлений строк ліцензії підлягає припиненню.\n9. У разі наміру ліцензіата розширити провадження виду господарської діяльності, що підлягає ліцензуванню, який провадиться ним частково, додатковою частиною він подає до органу ліцензування заяву про розширення провадження такого виду господарської діяльності, в якій зазначає вид господарської діяльності, до якого він має намір розширити свою діяльність (повністю або частково, доповнений додатковою частиною), відповідно до переліку видів господарської діяльності, визначених статтею 7 цього Закону, разом з документами згідно з відповідними ліцензійними умовами.\nЗаява про розширення провадження виду господарської діяльності, що підлягає ліцензуванню, вважається заявою про отримання ліцензії в частині, на яку ліцензіат має намір розширити свою діяльність, та розглядається органом ліцензування в порядку, встановленому для розгляду заяви про отримання ліцензії. Плата за надання ліцензії в частині, на яку ліцензіат має намір розширити свою діяльність, справляється як за отримання нової ліцензії відповідно до частини першої статті 14 цього Закону, якщо інше не передбачено законом.\n10. Дані про рішення органу ліцензування щодо розширення ліцензіатом провадження виду господарської діяльності вносяться до ліцензійного реєстру та оприлюднюються на офіційному веб-сайті органу ліцензування протягом строку та в порядку, встановлених для видачі ліцензії.\n11. Ліцензіат набуває право на провадження виду господарської діяльності, що підлягає ліцензуванню, у розширеному вигляді у термін, встановлений частиною дев’ятою статті 13 цього Закону.\n12. Повідомлення та заяви, що складаються ліцензіатами відповідно до цієї статті, повинні містити таку інформацію:\n1) найменування органу ліцензування;\n2) найменування та ідентифікаційний код ліцензіата - юридичної особи або прізвище, власне ім’я, по батькові (за наявності) та реєстраційний номер облікової картки платника податків ліцензіата - фізичної особи - підприємця чи серія (за наявності) та номер паспорта громадянина України (для фізичних осіб, які мають відмітку в паспорті про право здійснювати платежі за серією та номером паспорта) згідно з відомостями з ліцензійного реєстру;\n3) суть повідомлення або заяви;\n4) дату складення повідомлення або заяви."
    },
    {
      "provision_ref": "art16",
      "section": "16",
      "title": "Стаття 16. Зупинення та відновлення дії ліцензії, припинення дії ліцензії",
      "content": "1. Ліцензія на провадження виду господарської діяльності може бути зупинена повністю або частково.\n2. Підставою для прийняття органом ліцензування рішення про зупинення дії ліцензії повністю або частково є:\n1) заява ліцензіата про зупинення власної ліцензії повністю або частково із зазначенням причин та строку зупинення дії ліцензії повністю або частково. Не є підставою для зупинення дії ліцензії заява ліцензіата про зупинення власної ліцензії повністю або частково, поданої після видання органом ліцензування розпорядчого документа про проведення перевірки додержання цим ліцензіатом ліцензійних умов і до закінчення строку:\nперевірки та усунення порушень ліцензійних умов (у разі їх наявності);\nпротягом 30 календарних днів після закінчення спливу строку виконання ліцензіатом розпорядження про усунення порушень ліцензійних умов (крім випадку видання протягом цього строку органом ліцензування розпорядчого документа про проведення позапланової перевірки виконання ліцензіатом розпорядження про усунення порушень ліцензійних умов);\n2) акт про невиконання розпорядження про усунення порушень ліцензійних умов провадження виду господарської діяльності (частини виду господарської діяльності);\n3) несплата за видачу ліцензії.\nЗупинення дії ліцензії може бути застосовано як санкцію до ліцензіатів відповідно до Закону України \"Про санкції\".\nЗупинення дії ліцензії також може бути застосовано до юридичної особи - ліцензіата на підставі судового рішення як додатковий (нефінансовий) захід кримінально-правового характеру, передбачений пунктом 2 частини першої статті 96 -10-1 Кримінального кодексу України.\n3. У разі встановлення наявності підстав для зупинення дії ліцензії повністю або частково орган ліцензування протягом п’яти робочих днів з дня виявлення таких підстав приймає обґрунтоване рішення про зупинення дії ліцензії повністю або частково.\n4. Рішення органу ліцензування про зупинення дії ліцензії повністю або частково на підставі пункту 1 частини другої цієї статті набирає чинності з дня доведення такого рішення до відома ліцензіата шляхом внесення запису про нього до ліцензійного реєстру та оприлюднення на офіційному веб-сайті органу ліцензування наступного робочого дня після його прийняття, а на підставі пунктів 2 і 3 частини другої цієї статті - через 10 робочих днів з дня доведення такого рішення до відома ліцензіата шляхом внесення запису про нього до ліцензійного реєстру та оприлюднення на офіційному веб-сайті органу ліцензування наступного робочого дня після його прийняття.\n5. Орган ліцензування інформує ліцензіата щодо рішення про зупинення дії ліцензії повністю або частково не пізніше трьох робочих днів з дня його прийняття шляхом направлення йому рекомендованого листа з повідомленням про вручення або за допомогою технічних засобів електронної комунікації.\n6. Дія ліцензії зупиняється повністю або частково до повного усунення ліцензіатом:\n1) підстав, визначених пунктами 2 і 3 частини другої цієї статті, що стали причиною зупинення дії ліцензії повністю або частково, але не більше ніж на два місяці з дня набрання чинності рішенням про зупинення дії ліцензії повністю або частково;\n2) підстави, визначеної пунктом 1 частини другої цієї статті, що стала причиною зупинення дії ліцензії повністю або частково, але не більше ніж на шість місяців з дня набрання чинності рішенням про зупинення дії ліцензії повністю або частково.\nУ разі якщо дія ліцензії була зупинена у зв’язку із застосуванням до юридичної особи - ліцензіата додаткового (нефінансового) заходу кримінально-правового характеру, передбаченого пунктом 2 частини першої статті 96 -10-1 Кримінального кодексу України, дія ліцензії зупиняється на строк, визначений у судовому рішенні.\n7. У разі якщо дія ліцензії зупинена повністю або частково на підставі пункту 2 частини другої цієї статті, дія ліцензії відновлюється повністю або частково за рішенням органу ліцензування, за умови подання ліцензіатом до органу ліцензування заяви та відомостей про усунення підстав, що стали причиною для зупинення дії ліцензії повністю або частково, та документа, що підтверджує сплату штрафу, накладеного відповідно до Кодексу України про адміністративні правопорушення.\nДія ліцензії, яка була зупинена на підставі судового рішення про застосування до юридичної особи - ліцензіата додаткового (нефінансового) заходу кримінально-правового характеру, передбаченого пунктом 2 частини першої статті 96 -10-1 Кримінального кодексу України, відновлюється наступного дня після завершення строку обмеження дії ліцензії, встановленого у судовому рішенні, про що орган ліцензування інформує ліцензіата та вносить відповідний запис до ліцензійного реєстру. Відновлення дії ліцензії у такому разі здійснюється в порядку, визначеному цією статтею.\nУ разі якщо дія ліцензії зупинена повністю або частково на підставі пункту 3 частини другої цієї статті, дія ліцензії відновлюється повністю або частково за рішенням органу ліцензування, за умови подання ліцензіатом до органу ліцензування заяви та документа, що підтверджує внесення плати за видачу ліцензії відповідно до частини третьої статті 14 цього Закону.\nЗаява ліцензіата про відновлення дії ліцензії повністю або частково не є підставою для прийняття органом ліцензування рішення про відновлення дії ліцензії повністю або частково, якщо подані разом з нею документи не підтверджують усунення підстав, що стали причиною для зупинення дії ліцензії повністю або частково.\n8. Орган ліцензування протягом п’яти робочих днів з дня отримання заяви приймає рішення про відновлення дії ліцензії повністю або частково.\nРішення органу ліцензування про відновлення дії ліцензії повністю або частково набирає чинності з дня доведення такого рішення до відома ліцензіата шляхом внесення запису про нього до ліцензійного реєстру та оприлюднення на офіційному веб-сайті органу ліцензування наступного робочого дня після його прийняття.\n10. Рішення про зупинення/відновлення дії ліцензії повністю або частково має містити:\n1) найменування органу ліцензування, дату прийняття та реєстраційний номер рішення, прізвище, власне ім’я, по батькові (за наявності) керівника органу ліцензування, його заступника згідно з розподілом повноважень або іншої уповноваженої особи;\n2) підстави для зупинення/відновлення дії ліцензії повністю або частково;\n3) назву виду господарської діяльності (частини виду господарської діяльності), зазначеного в ліцензії, дія якої (частини якої) зупиняється/відновлюється;\n4) найменування та ідентифікаційний код юридичної особи або прізвище, власне ім’я, по батькові (за наявності) та реєстраційний номер облікової картки платника податків фізичної особи - підприємця чи серія (за наявності) та номер паспорта громадянина України (для фізичних осіб, які мають відмітку в паспорті про право здійснювати платежі за серією та номером паспорта);\n5) місце провадження діяльності, в якому зупиняється/відновлюється провадження виду господарської діяльності (частини виду господарської діяльності), що підлягає ліцензуванню (зазначається за наявності більше ніж одного місця провадження діяльності, зазначеного в ліцензійній справі);\n6) строк зупинення дії ліцензії повністю або частково;\n7) строк та спосіб набрання чинності рішенням про зупинення дії ліцензії повністю або частково відповідно до частини четвертої цієї статті, строк та порядок його оскарження відповідно до частини одинадцятої цієї статті.\n11. Рішення про зупинення дії ліцензії повністю або частково може бути оскаржено до Експертно-апеляційної ради з питань ліцензування у порядку, передбаченому Законом України \"Про адміністративну процедуру\", та/або до адміністративного суду.\nНе підлягають оскарженню до Експертно-апеляційної ради з питань ліцензування, суду рішення про зупинення дії ліцензії у зв’язку із застосуванням до юридичної особи - ліцензіата додаткового (нефінансового) заходу кримінально-правового характеру, передбаченого пунктом 2 частини першої статті 96 -10-1 Кримінального кодексу України.\n12. Підставою для прийняття органом ліцензування рішення про припинення дії ліцензії повністю або частково є:\n1) заява ліцензіата про припинення дії власної ліцензії повністю або частково. Не є підставою для припинення дії ліцензії повністю або частково заява ліцензіата про припинення дії власної ліцензії повністю або частково, поданої після видання органом ліцензування розпорядчого документа про проведення перевірки додержання цим ліцензіатом ліцензійних умов і до закінчення строку:\nперевірки та усунення порушень ліцензійних умов (у разі їх наявності);\nпротягом 30 календарних днів після закінчення спливу строку виконання ліцензіатом розпорядження про усунення порушень ліцензійних умов (крім випадку видання протягом цього строку органом ліцензування розпорядчого документа про проведення позапланової перевірки виконання ліцензіатом розпорядження про усунення порушень ліцензійних умов);\n2) акт про неусунення ліцензіатом протягом строку повного або часткового зупинення дії ліцензії підстав, що стали причиною для її повного або часткового зупинення;\n3) наявність в Єдиному державному реєстрі юридичних осіб, фізичних осіб - підприємців та громадських формувань відомостей про державну реєстрацію припинення юридичної особи (державну реєстрацію припинення підприємницької діяльності фізичної особи - підприємця), крім випадку та строку, передбачених частинами четвертою , п’ятою і сьомою статті 15 цього Закону;\n4) подання копії свідоцтва про смерть фізичної особи - підприємця (у разі відсутності правонаступника);\n5) наявність судового рішення про визнання фізичної особи - підприємця безвісно відсутньою у зв’язку з її смертю, визнанням її безвісно відсутньою або оголошенням померлою (у разі відсутності правонаступника);\n6) акт про повторне порушення ліцензіатом ліцензійних умов. Повторним порушенням ліцензіатом ліцензійних умов вважається вчинення таким ліцензіатом протягом року з дня видання органом ліцензування розпорядження про усунення порушень ліцензійних умов нового порушення однієї або більше вимог ліцензійних умов, щодо яких видавалося таке розпорядження;\n7) акт про виявлення недостовірності даних у повідомленні про зміну даних, зазначених у заяві, документах та відомостях, що надавалися разом із заявою про отримання ліцензії;\n8) акт про відмову ліцензіата у проведенні перевірки органом ліцензування. Відмовою ліцензіата у проведенні перевірки органом ліцензування вважається недопуск уповноважених посадових осіб органу ліцензування для здійснення перевірки додержання ліцензіатом відповідних ліцензійних умов за відсутності передбачених для цього законних підстав (відмова в доступі посадових осіб органу ліцензування до місць провадження діяльності, що підлягає ліцензуванню, об’єктів, що використовуються ліцензіатом при провадженні діяльності, що підлягає ліцензуванню, або відсутність протягом першого дня перевірки за місцезнаходженням ліцензіата особи, уповноваженої представляти інтереси ліцензіата на час проведення перевірки);\n9) акт про документальне підтвердження встановлення контролю за діяльністю ліцензіата у значенні, наведеному у статті 1 Закону України \"Про захист економічної конкуренції\", резидентами держав, що здійснюють збройну агресію проти України, у значенні, наведеному у статті 1 Закону України \"Про оборону України\";\n10) акт про ненадання органу ліцензування ліцензіатом документів, інформації про предмет перевірки на письмову вимогу посадових осіб органу ліцензування під час перевірки;\n11) ненадання органу ліцензування ліцензіатом у строк, що перевищує два місяці з дня набрання чинності рішенням про зупинення дії ліцензії повністю або частково, заяви та відомостей про усунення підстав, визначених пунктом 2 частини другої цієї статті, що стали причиною для зупинення дії ліцензії повністю або частково, та/або документа, що підтверджує сплату штрафу, накладеного відповідно до Кодексу України про адміністративні правопорушення , а в разі якщо дія ліцензії зупинена повністю або частково на підставі пункту 3 частини другої цієї статті - документа, що підтверджує внесення плати за видачу ліцензії відповідно до частини третьої статті 14 цього Закону;\n12) судове рішення про припинення дії ліцензії.\nПрипинення дії ліцензії може бути застосовано як санкція до ліцензіатів відповідно до законів України \"Про запобігання та протидію легалізації (відмиванню) доходів, одержаних злочинним шляхом, фінансуванню тероризму та фінансуванню розповсюдження зброї масового знищення\" , \"Про санкції\" .\n13. Акт, передбачений пунктом 2 частини дванадцятої цієї статті, складається органом ліцензування протягом п’яти робочих днів з дня закінчення строку зупинення дії ліцензії повністю або частково, якщо протягом такого строку ліцензіат не надав до органу ліцензування заяву разом із підтвердними документами про усунення підстав, що стали причиною для зупинення дії ліцензії повністю або частково; підтвердні документи не містять повної інформації про усунення підстав, що стали причиною для зупинення дії ліцензії повністю або частково; ліцензіат не сплатив штраф.\nАкти, передбачені пунктами 6-8 і 10 частини дванадцятої цієї статті, мають містити викладення фактів порушення законодавства, їх обґрунтування та у випадках, якщо вони стосуються невиконання ліцензіатом відповідних ліцензійних умов, - посилання на конкретні пункти ліцензійних умов.\nДо актів можуть долучатися фото- та відеоматеріали, відзняті під час проведення перевірки.\n14. Орган ліцензування приймає рішення про припинення дії ліцензії повністю або частково протягом п’яти робочих днів з дня:\nодержання документа, передбаченого пунктами 1 , 11 і 12 частини дванадцятої цієї статті;\nскладення актів, передбачених пунктами 2 , 6-10 частини дванадцятої цієї статті;\nвиявлення в Єдиному державному реєстрі юридичних осіб, фізичних осіб - підприємців та громадських формувань відомостей, передбачених пунктами 3-5 частини дванадцятої цієї статті.\n15. Рішення про припинення дії ліцензії повністю або частково має містити:\n1) найменування органу ліцензування, дату прийняття та реєстраційний номер рішення, прізвище, власне ім’я, по батькові (за наявності) керівника органу ліцензування, його заступника згідно з розподілом повноважень або іншої уповноваженої особи;\n2) вид господарської діяльності (частини виду господарської діяльності), на провадження якого припиняється дія ліцензії;\n3) найменування та ідентифікаційний код юридичної особи або прізвище, власне ім’я, по батькові (за наявності) та реєстраційний номер облікової картки платника податків фізичної особи - підприємця чи серію (за наявності) та номер паспорта громадянина України (для фізичних осіб, які мають відмітку в паспорті про право здійснювати платежі за серією та номером паспорта);\n4) підстави для припинення дії ліцензії повністю або частково;\n5) строк та спосіб набрання чинності рішенням про припинення дії ліцензії повністю або частково відповідно до частин шістнадцятої і сімнадцятої цієї статті, строк та порядок його оскарження відповідно до частини двадцять першої цієї статті.\n16. Рішення про припинення дії ліцензії, прийняте на підставах, передбачених пунктами 1 , 3-5 , 9 , 11 і 12 частини дванадцятої цієї статті, набирає чинності з дня доведення такого рішення до відома ліцензіата шляхом внесення запису про нього до ліцензійного реєстру та оприлюднення на офіційному веб-сайті органу ліцензування наступного робочого дня після його прийняття.\n17. Рішення про припинення дії ліцензії, прийняте на підставах, передбачених пунктами 2 , 6-8 і 10 частини дванадцятої цієї статті, набирає чинності через 30 календарних днів з дня доведення такого рішення до відома ліцензіата шляхом внесення запису про нього до ліцензійного реєстру та оприлюднення на офіційному веб-сайті органу ліцензування наступного робочого дня після його прийняття.\n18. Орган ліцензування інформує ліцензіата щодо рішення про припинення дії ліцензії повністю або частково протягом п’яти робочих днів шляхом направлення йому рекомендованого листа з повідомленням про вручення або за допомогою технічних засобів електронної комунікації.\n19. Якщо ліцензіат протягом строку набрання чинності рішенням органу ліцензування про припинення дії ліцензії або зупинення дії ліцензії повністю або частково подає скаргу до Експертно-апеляційної ради з питань ліцензування, дія цього рішення органу ліцензування зупиняється (про що вноситься запис до ліцензійного реєстру) до дня внесення спеціально уповноваженим органом з питань ліцензування до Реєстру розгляду скарг здобувачів ліцензії, ліцензіатів на рішення, дії (бездіяльність) органу ліцензування щодо порушення законодавства у сфері ліцензування відомостей про розпорядження спеціально уповноваженого органу з питань ліцензування за результатом розгляду скарги Експертно-апеляційною радою з питань ліцензування.\n20. У разі припинення дії ліцензії на підставах, передбачених пунктами 2, 6-10 частини дванадцятої цієї статті, посадова особа суб’єкта господарювання притягується до адміністративної відповідальності, а суб’єкт господарювання може подати заяву про отримання ліцензії на право провадження відповідного виду господарської діяльності (повністю або частково) не раніше ніж через один рік з дня набрання чинності рішенням органу ліцензування про припинення дії попередньої ліцензії.\n21. Рішення органу ліцензування про припинення дії ліцензії повністю або частково може бути оскаржено до Експертно-апеляційної ради з питань ліцензування у порядку, передбаченому Законом України \"Про адміністративну процедуру\", та/або до адміністративного суду.\n22. Заяви, що складаються ліцензіатами відповідно до цієї статті, повинні містити найменування органу ліцензування, найменування та ідентифікаційний код ліцензіата - юридичної особи або прізвище, власне ім’я, по батькові (за наявності) та реєстраційний номер облікової картки платника податків ліцензіата - фізичної особи - підприємця чи серію (за наявності) та номер паспорта громадянина України (для фізичних осіб, які мають відмітку в паспорті про право здійснювати платежі за серією та номером паспорта) згідно з відомостями з ліцензійного реєстру, суть заяви, дату складення заяви."
    },
    {
      "provision_ref": "art17",
      "section": "17",
      "title": "Стаття 17. Ліцензійні справи",
      "content": "1. Орган ліцензування після надходження від здобувача ліцензії заяви про отримання ліцензії формує єдину ліцензійну справу щодо цього суб’єкта (якщо орган ліцензування ще не має ліцензійної справи щодо відповідного суб’єкта господарювання).\nПри веденні ліцензійних справ орган ліцензування повинен дотримуватися вимог законодавства щодо захисту інформації з обмеженим доступом.\nЗберігання ліцензійних справ в електронній формі на електронних носіях інформації та подання їх до архівних установ здійснюється відповідно до Закону України \"Про електронні документи та електронний документообіг\".\n2. У ліцензійній справі зберігаються:\n1) документи, подані здобувачем ліцензії чи ліцензіатом до органу ліцензування відповідно до вимог цього Закону (разом із конвертами);\n2) завірені органом ліцензування копії (фотокопії) рішень стосовно здобувача ліцензії чи ліцензіата;\n3) оригінали, копії (фотокопії) судових рішень, звернень правоохоронних органів, що надійшли до органу ліцензування стосовно здобувача ліцензії чи ліцензіата;\n4) копії (фотокопії) розпоряджень спеціально уповноваженого органу з питань ліцензування про усунення порушень органом ліцензування законодавства у сфері ліцензування, допущених стосовно здобувача ліцензії чи ліцензіата;\n5) матеріали (документи або їх копії (фотокопії), завірені органом ліцензування) перевірок органом ліцензування додержання ліцензіатами вимог ліцензійних умов (зокрема скарг, що стали підставою для проведення позапланових перевірок, повідомлень органом ліцензування ліцензіатів про проведення планових перевірок, актів, складених за результатами проведення таких перевірок, та розпоряджень про усунення порушень ліцензійних умов);\n6) оригінали судового рішення про витребовування документів з ліцензійної справи, супровідні листи або документи, якими суд уповноважив осіб на їх одержання, фотокопії описів витребовуваних документів;\n7) інші документи, встановлені законом.\n4. Ліцензійна справа зберігається протягом строку, визначеного законодавством.\n5. Посадові особи органу ліцензування, на яких покладено згідно з рішенням керівника цього органу повноваження щодо зберігання ліцензійних справ, несуть адміністративну, матеріальну або дисциплінарну відповідальність.\n6. Вилучення документів з ліцензійних справ здійснюється в порядку, передбаченому законом.\nОрган ліцензування зобов’язаний зробити копії (фотокопії) документів, що вилучаються з ліцензійної справи, пронумерувати, прошити та завірити їх печаткою.\nДо ліцензійної справи долучаються документи, визначені законом, на підставі яких було вилучено документи з ліцензійної справи.\n7. Витребування документів з ліцензійних справ здійснюється на підставі судового рішення.\nОрган ліцензування зобов’язаний зробити копії (фотокопії) документів, що витребовуються з ліцензійної справи, пронумерувати, прошити та завірити їх печаткою.\nДо ліцензійної справи долучаються судове рішення про витребування документів, супровідний лист або документ, яким суд уповноважив особу на їх одержання, та копія (фотокопії) до опису витребовуваних документів.\nОригінали витребовуваних документів надсилаються поштовим відправленням з описом вкладення до суду або передаються безпосередньо особі, уповноваженій судом на їх одержання.\n8. Вилучення документів з ліцензійної справи не є підставою для відмови органом ліцензування у здійсненні передбачених цим Законом дій, крім випадку одержання органом ліцензування судового рішення про заборону їх вчинення."
    },
    {
      "provision_ref": "art18",
      "section": "18",
      "title": "Стаття 18. Ліцензійні реєстри та їх взаємодія з Єдиним державним реєстром юридичних осіб, фізичних осіб - підприємців та громадських формувань",
      "content": "1. Порядок формування, ведення ліцензійного реєстру та перелік відомостей, що містяться в ліцензійному реєстрі, встановлюються Кабінетом Міністрів України. Ліцензійний реєстр є відкритим.\nВідомості з ліцензійних реєстрів та Реєстру розгляду скарг здобувачів ліцензії, ліцензіатів на рішення, дії (бездіяльність) органу ліцензування щодо порушення законодавства у сфері ліцензування відображаються в Єдиному державному реєстрі юридичних осіб, фізичних осіб - підприємців та громадських формувань в обсягах та відповідно до вимог Закону України \"Про державну реєстрацію юридичних осіб - підприємців та громадських формувань\".\nПередача відомостей з ліцензійних реєстрів та Реєстру розгляду скарг здобувачів ліцензії, ліцензіатів на рішення, дії (бездіяльність) органу ліцензування щодо порушення законодавства у сфері ліцензування для відображення в Єдиному державному реєстрі юридичних осіб, фізичних осіб - підприємців та громадських формувань здійснюється в Порядку організації електронної інформаційної взаємодії державних електронних інформаційних ресурсів, встановленому Кабінетом Міністрів України.\nОргани ліцензування вносять до ліцензійних реєстрів:\n1) рішення, прийняті органами ліцензування відповідно до цього Закону, крім рішень про залишення заяви про отримання ліцензії без руху, без розгляду, закриття провадження, відмову у видачі ліцензії, - наступного робочого дня після їх прийняття;\n2) відомості про:\nмісця провадження ліцензіатом виду господарської діяльності, що підлягає ліцензуванню (у тому числі дата внесення відомостей про місця провадження виду господарської діяльності);\nоскарження ліцензіатом рішення органу ліцензування до суду;\nсудове рішення із зазначенням результату розгляду оскаржуваного рішення органу ліцензування - наступного робочого дня після отримання органом ліцензування таких відомостей.\nСпеціально уповноважений орган з питань ліцензування вносить до Реєстру розгляду скарг здобувачів ліцензії, ліцензіатів на рішення, дії (бездіяльність) органу ліцензування щодо порушення законодавства у сфері ліцензування відомості про:\nдату і номер повідомлення спеціально уповноваженого органу з питань ліцензування про прийняття до розгляду Експертно-апеляційною радою з питань ліцензування скарги із зазначенням інформації про зупинення рішення органу ліцензування, що оскаржується, - наступного робочого дня після направлення спеціально уповноваженим органом з питань ліцензування повідомлення про прийняття до розгляду Експертно-апеляційною радою з питань ліцензування скарги;\nдату і номер розпорядження спеціально уповноваженого органу з питань ліцензування про розгляд скарги із зазначенням результату її розгляду - наступного робочого дня після прийняття спеціально уповноваженим органом з питань ліцензування розпорядження про розгляд скарги.\n3. Спеціально уповноважений орган з питань ліцензування вносить до Реєстру розгляду скарг здобувачів ліцензії, ліцензіатів на рішення, дії (бездіяльність) органу ліцензування щодо порушення законодавства у сфері ліцензування:\n1) відомості про ліцензування, визначені абзацом десятим пункту 45 частини другої та абзацом десятим пункту 20 частини четвертої статті 9 Закону України \"Про державну реєстрацію юридичних осіб, фізичних осіб - підприємців та громадських формувань\", - наступного робочого дня після направлення спеціально уповноваженим органом з питань ліцензування повідомлення про прийняття до розгляду Експертно-апеляційною радою з питань ліцензування скарги;\n2) відомості про ліцензування, визначені абзацом одинадцятим пункту 45 частини другої та абзацом одинадцятим пункту 20 частини четвертої статті 9 Закону України \"Про державну реєстрацію юридичних осіб, фізичних осіб - підприємців та громадських формувань\", - наступного робочого дня після прийняття спеціально уповноваженим органом з питань ліцензування розпорядження про розгляд скарги."
    },
    {
      "provision_ref": "art19",
      "section": "19",
      "title": "Стаття 19. Нагляд і контроль у сфері ліцензування",
      "content": "1. Державний нагляд за додержанням органами ліцензування вимог законодавства у сфері ліцензування здійснює спеціально уповноважений орган з питань ліцензування шляхом проведення планових та позапланових перевірок у порядку , встановленому Кабінетом Міністрів України.\nСпеціально уповноважений орган з питань ліцензування може проводити позапланові перевірки додержання органами ліцензування вимог законодавства у сфері ліцензування на підставах:\n1) наявності обґрунтованого повідомлення в письмовій формі про порушення органом ліцензування вимог законодавства у сфері ліцензування;\n2) видання розпорядження про усунення порушень законодавства у сфері ліцензування з метою перевірки його виконання органом ліцензування;\n3) виявлення інформації, що вказує на порушення органом ліцензування вимог законодавства у сфері ліцензування (зокрема, в Єдиному державному реєстрі юридичних осіб, фізичних осіб - підприємців та громадських формувань, листах, щорічних звітах та на офіційних інформаційних ресурсах органів ліцензування);\n4) за дорученням Прем’єр-міністра України.\nКерівник органу ліцензування зобов’язаний забезпечити надання посадовим особам спеціально уповноваженого органу з питань ліцензування під час проведення ними перевірки додержання органом ліцензування вимог законодавства у сфері ліцензування ліцензійних справ, інших документів та інформації з питань ліцензування, а також необхідні умови для проведення перевірки.\nСпеціально уповноважений орган з питань ліцензування складає акт перевірки у двох примірниках в останній день перевірки.\nОдин примірник акта видається керівнику органу ліцензування, діяльність якого перевірялася, а другий примірник - зберігається спеціально уповноваженим органом з питань ліцензування.\nУ разі виявлення порушення органом ліцензування вимог законодавства у сфері ліцензування спеціально уповноважений орган з питань ліцензування протягом п’яти робочих днів з дня складення акта перевірки видає розпорядження про усунення порушень законодавства у сфері ліцензування.\nОрган ліцензування, що одержав розпорядження про усунення порушень законодавства у сфері ліцензування, зобов’язаний у визначений у розпорядженні строк усунути зазначені порушення та повідомити спеціально уповноважений орган з питань ліцензування про виконання вимог такого розпорядження.\nПоложення цієї частини не застосовуються до органів ліцензування, що здійснюють ліцензування відповідно до пунктів 1 , 2 , 4-10 частини другої статті 2 цього Закону.\n2. Контроль за наявністю у суб’єктів господарювання ліцензій здійснюють державні органи, на які згідно із законом покладено функції контролю за наявністю ліцензій.\n3. Контроль за додержанням ліцензіатами ліцензійних умов здійснюють у межах своїх повноважень органи ліцензування, крім Національної комісії, що здійснює державне регулювання у сферах енергетики та комунальних послуг, яка здійснює контроль відповідно до Закону України \"Про Національну комісію, що здійснює державне регулювання у сферах енергетики та комунальних послуг\", шляхом проведення планових і позапланових перевірок відповідно до Закону України \"Про основні засади державного нагляду (контролю) у сфері господарської діяльності\" з урахуванням особливостей, визначених цим Законом.\nДля проведення перевірки органом ліцензування створюється комісія, до складу якої можуть входити виключно працівники такого органу та працівники його територіальних органів. У разі наявності загрози життю чи здоров’ю людей, яка безпосередньо пов’язана з провадженням ліцензіатом виду господарської діяльності, що підлягає ліцензуванню, орган ліцензування має право залучати до перевірки фахівців центрів контролю та профілактики хвороб центрального органу виконавчої влади, що забезпечує формування державної політики у сфері охорони здоров’я.\nПід час проведення органом ліцензування перевірки ліцензіат зобов’язаний забезпечити присутність керівника чи його заступника або іншої уповноваженої особи.\nПозапланові перевірки додержання ліцензіатами ліцензійних умов проводяться на підставах:\n1) виявлення в документах, що подаються ліцензіатом до органу ліцензування згідно із цим Законом, інформації, що вказує на недотримання ним ліцензійних умов, - з метою перевірки додержання ліцензіатом ліцензійних умов у відповідній частині;\n2) виявлення у державних інформаційних ресурсах (паперових або електронних) інформації, що свідчить про порушення ліцензіатом ліцензійних умов або не узгоджується з інформацією, що подається ліцензіатом органу ліцензування відповідно до вимог цього Закону, - з метою перевірки додержання ліцензіатом ліцензійних умов у відповідній частині або перевірки достовірності відповідної інформації;\n3) розпорядження про усунення порушень ліцензійних умов, виданого за результатами проведення заходу державного нагляду (контролю), - з метою перевірки його виконання;\n4) обґрунтованого звернення фізичної особи, фізичної особи - підприємця, юридичної особи про те, що внаслідок порушення ліцензіатом ліцензійних умов такій особі (особам) було завдано матеріальної шкоди або порушено її (їхні) законні права чи інтереси, - з метою перевірки додержання ліцензіатом ліцензійних умов у відповідній частині;\n5) повідомлення посадових осіб органів державного нагляду (контролю) про виявлені під час виконання контрольних повноважень порушення ліцензіатом ліцензійних умов - з метою перевірки додержання ліцензіатом ліцензійних умов у відповідній частині;\n6) неподання ліцензіатом в установлений строк органу ліцензування звітності, подання якої передбачено ліцензійними умовами, - з метою перевірки додержання ліцензіатом ліцензійних умов у відповідній частині;\n7) наявності загрози життю чи здоров’ю людей, навколишньому природному середовищу або державній безпеці, що безпосередньо пов’язана з провадженням ліцензіатом виду господарської діяльності, що підлягає ліцензуванню, та документально підтверджена органом державної влади, уповноваженим у відповідній сфері, - з метою перевірки додержання ліцензіатом ліцензійних умов, пов’язаних відповідним випадком;\n8) подання ліцензіатом письмової заяви до органу ліцензування про здійснення заходу державного нагляду (контролю) за його бажанням. Заява повинна містити найменування органу ліцензування, найменування та ідентифікаційний код ліцензіата - юридичної особи або прізвище, власне ім’я, по батькові (за наявності) та реєстраційний номер облікової картки платника податків ліцензіата - фізичної особи - підприємця чи серію (за наявності) та номер паспорта громадянина України (для фізичних осіб, які мають відмітку в паспорті про право здійснювати платежі за серією та номером паспорта) згідно з відомостями з ліцензійного реєстру, суть заяви, дату складення.\nПозапланова перевірка додержання ліцензіатом ліцензійних умов на підставах, передбачених пунктами 2 , 4 і 5 частини третьої цієї статті, здійснюється лише за наявності погодження із спеціально уповноваженим органом з питань ліцензування, що надається на підставі рішення Експертно-апеляційної ради з питань ліцензування за зверненням органу ліцензування.\nЗвернення органу ліцензування має містити документальне підтвердження виявлення інформації, передбаченої пунктом 2 частини третьої цієї статті, або завірену ним копію відповідного звернення чи повідомлення, передбаченого пунктом 4 або 5 частини третьої цієї статті.\nАнонімні звернення не є підставою для проведення позапланових перевірок.\n4. Перевірка додержання ліцензіатом ліцензійних умов проводиться органом ліцензування залежно від предмета перевірки:\n1) за місцезнаходженням ліцензіата;\n2) за місцями провадження ліцензіатом виду господарської діяльності, що підлягає ліцензуванню.\n5. Про проведення позапланової перевірки ліцензіат повідомляється у день перевірки.\n6. Акт перевірки додержання ліцензіатом ліцензійних умов складається в останній день проведення перевірки.\nВ акті відображаються питання, що перевірялися, та встановлений стан додержання ліцензіатом ліцензійних умов.\nУ разі встановлення під час перевірки додержання ліцензіатом ліцензійних умов підстав для складання актів, що є підставами для припинення дії ліцензії, такі акти складаються як окремі документи в останній день проведення перевірки.\n7. Розпорядження про усунення порушень ліцензійних умов видається органом ліцензування протягом п’яти робочих днів з останнього дня проведення перевірки у разі виявлення за результатами її проведення порушень ліцензіатом ліцензійних умов.\nУ разі складення за результатом проведення перевірки акта, що є підставою для зупинення дії ліцензії повністю або частково, розпорядження про усунення порушень ліцензійних умов не видається.\n8. Ліцензіат, який одержав розпорядження про усунення порушень ліцензійних умов, зобов’язаний в установлений у розпорядженні строк усунути зазначені порушення та подати до органу ліцензування інформацію про виконання вимог такого розпорядження."
    },
    {
      "provision_ref": "art20",
      "section": "20",
      "title": "Стаття 20. Відповідальність за порушення законодавства у сфері ліцензування під час провадження господарської діяльності",
      "content": "1. За провадження виду господарської діяльності, що підлягає ліцензуванню, без ліцензії чи у період зупинення дії ліцензії повністю або частково, невиконання ліцензіатом розпорядження про усунення порушень ліцензійних умов, порушення ліцензіатом строку повідомлення про зміни даних, зазначених у заяві, документах та відомостях, що додавалися до заяви про отримання ліцензії, а також за наявності контролю за діяльністю ліцензіата у значенні, наведеному у статті 1 Закону України \"Про захист економічної конкуренції\", резидентами держав, що здійснюють збройну агресію проти України, у значенні, наведеному у статті 1 Закону України \"Про оборону України\", суб’єкти господарювання притягаються до адміністративної відповідальності, передбаченої Кодексом України про адміністративні правопорушення .\n2. У разі відсутності ліцензійних умов провадження відповідного виду господарської діяльності, що підлягає ліцензуванню відповідно до закону, відповідальність за провадження такої господарської діяльності без ліцензії не застосовується.\n3. За порушення законодавства у сфері ліцензування посадові особи органу ліцензування несуть адміністративну, матеріальну або дисциплінарну відповідальність."
    },
    {
      "provision_ref": "art21",
      "section": "21",
      "title": "Стаття 21. Прикінцеві та перехідні положення",
      "content": "1. Цей Закон набирає чинності через три місяці з дня його опублікування.\n3. Закон України \"Про ліцензування певних видів господарської діяльності\" (Відомості Верховної Ради України, 2000 р., № 36, ст. 299 із наступними змінами) втрачає чинність з дня набрання чинності цим Законом.\n4. Орган ліцензування, уповноважений здійснювати ліцензування господарської діяльності, визначеної пунктом 23 частини першої статті 7 цього Закону, оприлюднює на власному веб-сайті затверджений ним перелік заборонених для ввезення на територію України технічних засобів негласного отримання інформації.\n5. Органам ліцензування забезпечити формування ліцензійних реєстрів.\nДо формування ліцензійних реєстрів органи ліцензування оприлюднюють на своїх офіційних веб-сайтах прийняті ними рішення наступного робочого дня після їх прийняття.\nСпеціально уповноваженому органу з питань ліцензування забезпечити формування Реєстру розгляду скарг здобувачів ліцензії, ліцензіатів на рішення, дії (бездіяльність) органу ліцензування щодо порушення законодавства у сфері ліцензування.\nДо формування Реєстру розгляду скарг здобувачів ліцензії, ліцензіатів на рішення, дії (бездіяльність) органу ліцензування щодо порушення законодавства у сфері ліцензування спеціально уповноважений орган з питань ліцензування оприлюднює на своєму офіційному веб-сайті прийняті ним рішення наступного робочого дня після їх прийняття.\n6. Ліцензії на провадження видів господарської діяльності, що на день набрання чинності цим Законом є чинними, продовжують діяти.\nЛіцензії на провадження видів господарської діяльності, зазначених у статті 7 цього Закону:\nвиди господарської діяльності яких звужені, підлягають переоформленню, що здійснюється органом ліцензування у триденний строк безкоштовно;\nякі є чинними на день набрання чинності цим Законом та мали обмежений термін дії, є безстроковими і можуть бути, за заявою ліцензіата, переоформлені відповідним органом ліцензування безкоштовно у тижневий строк.\nЛіцензії на провадження виду господарської діяльності, зазначеного у пункті 22 частини першої статті 7 цього Закону, які є безстроковими, діють протягом п’яти років з дня набрання чинності цим абзацом.\n6 -1 . У період дії воєнного стану, введеного Указом Президента України \"Про введення воєнного стану в Україні\" від 24 лютого 2022 року № 64/2022 , затвердженим Законом України \"Про затвердження Указу Президента України \"Про введення воєнного стану в Україні\" від 24 лютого 2022 року № 2102-IX (далі - воєнний стан), право на провадження господарської діяльності або частини виду господарської діяльності, крім видів господарської діяльності, зазначених у пункті 1 частини першої статті 7 цього Закону, може набуватися суб’єктом господарювання на підставі подання на безоплатній основі до відповідного органу ліцензування декларації про провадження господарської діяльності без отримання ліцензії.\nДекларація про провадження господарської діяльності є чинною у період дії воєнного стану та до кінця календарного року, в якому припинено або скасовано воєнний стан, але не менше трьох місяців з дня його припинення чи скасування.\nПорядок подання декларації про провадження господарської діяльності, перелік відомостей, що зазначаються в такій декларації, перелік видів господарської діяльності, які не можуть провадитися на підставі подання декларації про провадження господарської діяльності в умовах воєнного стану, визначаються Кабінетом Міністрів України.\nВиди господарської діяльності включаються Кабінетом Міністрів України до переліку, зазначеного в абзаці третьому цього пункту, у разі, якщо провадження таких видів діяльності на підставі декларації про провадження господарської діяльності може призвести до настання хоча б одного з таких наслідків:\nспричинення загрози національним інтересам;\nнегативний вплив на функціонування об’єктів критичної інфраструктури;\nпорушення нормальних умов життєдіяльності населення;\nнегативний вплив на екологічну безпеку.\nЗаява та документи, необхідні для одержання ліцензії, декларація про провадження господарської діяльності можуть бути подані за вибором суб’єкта господарювання незалежно від задекларованого (зареєстрованого) місцезнаходження (місця проживання), місця провадження господарської діяльності або місцезнаходження відповідного об’єкта.\nОрган ліцензування веде перелік поданих декларацій про провадження господарської діяльності, в яких міститься інформація про суб’єкта господарювання (для юридичної особи - організаційно-правова форма, повне і скорочене найменування (за наявності), для фізичної особи - підприємця - прізвище, ім’я, по батькові (за наявності); вид господарської діяльності/частину виду господарської діяльності, що провадиться на підставі поданої декларації про провадження господарської діяльності; місце провадження діяльності (якщо провадження діяльності обмежується територією відповідної адміністративно-територіальної одиниці); назву ліцензії (назви ліцензій), на заміну якої (яких) подано декларацію або до якої (яких) такою декларацією вносяться зміни, та розміщує його на своєму офіційному веб-сайті.\nОсобливості порядку ліцензування видів господарської діяльності у період дії воєнного стану можуть встановлюватися відповідними ліцензійними умовами, що затверджуються Кабінетом Міністрів України або іншим уповноваженим законом органом державної влади.\nСтрокові ліцензії, строк дії яких закінчується у період дії воєнного стану, вважаються такими, дію яких продовжено на період дії воєнного стану та до кінця календарного року, в якому припинено або скасовано воєнний стан, але не менше трьох місяців з дня його припинення чи скасування, а періодичні, чергові платежі за ними відстрочуються на строк, зазначений у цьому пункті. Дія цього абзацу не поширюється на ліцензування діяльності у сфері організації та проведення азартних ігор.\nПодання повідомлень, звітів або документів, вимога про подання яких у паперовій та/або електронній формі передбачається законодавством у сфері ліцензування, здійснюється до кінця календарного року, в якому припинено або скасовано воєнний стан, але не менше трьох місяців з дня його припинення чи скасування, за весь період неподання звітності чи обов’язку подати документи або в інший встановлений законом строк.\nУ разі прийняття Кабінетом Міністрів України рішення про доповнення переліку видів господарської діяльності, право на провадження яких не може набуватися на підставі подання декларації про провадження господарської діяльності, Кабінет Міністрів України встановлює строк, протягом якого суб’єкт господарювання має звернутися до відповідного органу ліцензування із заявою про отримання ліцензії.\nУ разі якщо суб’єкт господарювання, який набув право на провадження господарської діяльності на підставі декларації про провадження господарської діяльності, протягом строку її чинності звернувся до органу ліцензування із заявою про одержання ліцензії у порядку, строки та на умовах, передбачених законодавством, декларація про провадження господарської діяльності є чинною до прийняття органом ліцензування рішення про видачу або про відмову у видачі ліцензії.\nУ період дії воєнного стану зупиняється проведення планових перевірок органів ліцензування щодо додержання вимог законодавства у сфері ліцензування.\n6 -2 . Рішення про анулювання ліцензії, прийняті до набрання чинності Законом України \"Про внесення змін до деяких законодавчих актів України у зв’язку з прийняттям Закону України \"Про адміністративну процедуру\", вважаються рішеннями про припинення дії ліцензії.\n7. Внести зміни до таких законодавчих актів України:\n1) у Кодексі України про адміністративні правопорушення (Відомості Верховної Ради УРСР, 1984 р., додаток до № 51, ст. 1122):\nв абзаці першому частини першої статті 126 слова \"а у випадках, передбачених законодавством, ліцензійної картки на транспортний засіб\" виключити;\nв абзаці першому частини першої статті 128 слова \"чи без ліцензійної картки на транспортний засіб\" виключити;\nу статті 164 :\nв абзаці другому частини першої слова \"двадцяти до ста\" замінити словами \"однієї тисячі до двох тисяч\";\nв абзаці другому частини другої слова \"ста до п’ятисот\" замінити словами \"двох тисяч до п’яти тисяч\";\nв абзаці другому частини третьої слова \"сорока до ста\" замінити словами \"однієї тисячі до двох тисяч\";\nстаттю 166 -12 викласти в такій редакції:\n\" Стаття 166 -12 . Порушення законодавства у сфері ліцензування видів господарської діяльності\nПорушення законодавства у сфері ліцензування видів господарської діяльності:\nне прийняття рішення, не оформлення, не видача (не надсилання) передбаченого законом документа органом ліцензування протягом встановленого законом строку;\nприйняття рішення, складання акта, видача розпорядження органом ліцензування, що не відповідає нормам законодавства у сфері ліцензування;\nне внесення відомостей щодо ліцензування до Єдиного державного реєстру юридичних осіб та фізичних осіб - підприємців протягом передбаченого законодавством у сфері ліцензування строку;\nневиконання органом ліцензування у передбачений законом строк розпорядження про усунення порушень законодавства у сфері ліцензування -\nтягнуть за собою накладення штрафу на посадових осіб від п’ятдесяти до вісімдесяти неоподатковуваних мінімумів доходів громадян.\nПовторне протягом року вчинення порушення, передбаченого частиною першою цієї статті, за яке особу вже було піддано адміністративному стягненню, -\nтягне за собою накладення штрафу на посадових осіб від вісімдесяти до ста неоподатковуваних мінімумів доходів громадян\";\nу частинах першій та другій статті 260 слова \"ліцензійної картки на транспортний засіб\" виключити;\nстаттю 265 -3 виключити;\nу частині першій статті 267 слова \"ліцензійної картки на транспортний засіб\" виключити;\n2) в абзаці першому частини першої статті 213 Кримінального кодексу України (Відомості Верховної Ради України, 2001 р., № 25-26, ст. 131) слово \"(ліцензії)\" виключити;\n3) у Земельному кодексі України (Відомості Верховної Ради України, 2002 р., № 3-4, ст. 27):\nв абзаці першому частини восьмої статті 128 слова \"відповідну ліцензію\" замінити словами \"відповідний дозвіл\";\nв абзаці третьому частини другої статті 134 слова \"спеціальних\", \"(ліцензій)\" виключити;\nв абзаці другому частини третьої статті 135 слова \"має ліцензію на проведення земельних торгів та\" виключити;\n4) у Господарському кодексі України (Відомості Верховної Ради України, 2003 р., №№ 18-22, ст. 144):\nчастину третю статті 14 викласти в такій редакції:\n\"3. Відносини, пов’язані з ліцензуванням видів господарської діяльності, регулюються законом\";\nабзац восьмий частини першої статті 239 доповнити словами \"на умовах та в порядку, визначених законом\";\n5) у Митному кодексі України (Відомості Верховної Ради України, 2012 р., №№ 44-48, ст. 552):\nу статті 405 :\nу назві слова \"Ліцензія та дозволи\" замінити словом \"Дозволи\";\nу частині першій:\nперше речення виключити;\nу другому реченні слово та цифри \"пунктах 2-6\" виключити;\nу частині другій слово та цифри \"пунктах 2-6\" виключити;\nчастину першу статті 406 після слів \"Дозвіл на\" доповнити словами \"здійснення митної брокерської діяльності\";\nу частині першій статті 407 слово та цифри \"пунктах 2-6\" виключити;\nу статті 408 :\nу назві слова \"ліцензії та\" виключити;\nу частині першій слово \"ліцензії\" замінити словом \"дозволу\";\nчастину другу виключити;\nу частині першій статті 411 слово та цифри \"пунктах 2-6\" виключити;\nпункт 6 частини третьої статті 412 викласти в такій редакції:\n\"6) у разі анулювання іншого дозволу, наявність якого є необхідною відповідно до статті 408 цього Кодексу\";\nу частині першій статті 414 слово та цифри \"пунктах 2-6\" виключити;\nу назві статті 415 слова \"та ліцензії\" виключити;\nу пункті 11 частини другої статті 544 слова \"та видача ліцензій\" виключити;\n7) у частині тридцять четвертій статті 16 Закону України \"Про зовнішньоекономічну діяльність\" (Відомості Верховної Ради УРСР, 1991 р., № 29, ст. 377; 2007 р., № 3, ст. 29) слова \"дисків для лазерних систем зчитування\" виключити;\n8) у Законі України \"Про основи містобудування\" (Відомості Верховної Ради України, 1992 р., № 52, ст. 683; 2007 р., № 16, ст. 76; 2011 р., № 34, ст. 343; 2012 р., № 29, ст. 345; 2013 р., № 48, ст. 682):\nабзац шістнадцятий статті 2 після слова \"будівництві\" доповнити словами і цифрами \"об’єктів IV i V категорій складності за переліком видів робіт, що визначається Кабінетом Міністрів України\";\nабзац одинадцятий статті 8 після слова \"будівництві\" доповнити словами і цифрами \"об’єктів IV i V категорій складності за переліком видів робіт, що визначається Кабінетом Міністрів України\";\nабзац одинадцятий частини першої статті 9 доповнити словами і цифрами \"об’єктів IV i V категорій складності за переліком видів робіт, що визначається Кабінетом Міністрів України\";\nабзац восьмий частини першої статті 10 виключити;\n9) у Законі України \"Про дорожній рух\" (Відомості Верховної Ради України, 1993 р., № 31, ст. 338 із наступними змінами):\nв абзаці дванадцятому статті 4 слова \"ліцензій і\" виключити;\nв абзаці другому частини другої статті 16 слова \"ліцензійну картку на автомобільний транспортний засіб у разі надання послуг з перевезення пасажирів і небезпечних вантажів\" виключити;\nу частині другій статті 52 -1 слова \"а також ліцензійну картку на транспортний засіб\" виключити;\n10) частину третю статті 8 Закону України \"Про транспорт\" (Відомості Верховної Ради України, 1994 р., № 51, ст. 446; 2006 р., № 22, ст. 184; 2011 р., № 11, ст. 69) виключити;\n11) частини першу та другу статті 9 Закону України \"Про пестициди і агрохімікати\" (Відомості Верховної Ради України, 1995 р., № 14, ст. 91 із наступними змінами) виключити;\n13) у частині третій статті 8 Закону України \"Про залізничний транспорт\" (Відомості Верховної Ради України, 1996 р., № 40, ст. 183; 2006 р., № 22, ст. 184) слова \"надання послуг з перевезення пасажирів і вантажів залізничним транспортом\" замінити словами \"перевезення пасажирів, небезпечних вантажів та небезпечних відходів залізничним транспортом загального користування\";\n14) у Законі України \"Про державне регулювання видобутку, виробництва і використання дорогоцінних металів і дорогоцінного каміння та контроль за операціями з ними\" (Відомості Верховної Ради України, 1998 р., № 9, ст. 34 із наступними змінами):\nабзац третій частини першої статті 3 виключити;\nчастину першу статті 4 виключити;\nдруге речення частини першої статті 12 виключити;\nабзац четвертий частини першої статті 19 виключити;\n16) у пункті 8 частини першої статті 8 Закону України \"Про обов’язковий примірник документів\" (Відомості Верховної Ради України, 1999 р., № 22-23, ст. 199; 2002 р., № 17, ст. 121) слова \"спеціально уповноваженому органу з питань ліцензування\" замінити словами \"центральному органу виконавчої влади, що реалізує державну політику у сфері інтелектуальної власності\";\n17) у Законі України \"Про металобрухт\" (Відомості Верховної Ради України, 1999 р., № 25, ст. 212 із наступними змінами):\nв абзаці дванадцятому статті 1 слова \"та отримали відповідні ліцензії\" виключити;\nу статті 4:\nчастину другу викласти в такій редакції:\n\"Діяльність, пов’язана із заготівлею, переробкою брухту чорних та кольорових металів і його металургійною переробкою, провадиться в порядку, встановленому законодавством\";\nчастини третю, четверту та сьому виключити;\nдруге речення частини п’ятої виключити;\nчастину третю статті 5 виключити;\nдруге та третє речення частини другої статті 11 виключити;\nабзац другий частини третьої статті 12 виключити;\nабзаци п’ятий - сьомий частини другої статті 13 виключити;\nу статті 15:\nабзац четвертий частини першої виключити;\nу частині другій слова \"ліцензійних умов\" виключити;\n18) в абзаці другому частини першої статті 27 Закону України \"Про архітектурну діяльність\" (Відомості Верховної Ради України, 1999 р., № 31, ст. 246; 2006 р., № 39, ст. 342) слова \"(кваліфікаційний сертифікат)\" виключити;\n19) у Законі України \"Про племінну справу у тваринництві\" (Відомості Верховної Ради України, 2000 р., № 6-7, ст. 37; 2010 р., № 37, ст. 494; 2011 р., № 11, ст. 69):\nабзац другий частини другої статті 7 виключити;\nу частині першій статті 9 слова \"ліцензуванню та\" виключити;\n21) у Законі України \"Про особливості державного регулювання діяльності суб’єктів господарювання, пов’язаної з виробництвом, експортом, імпортом дисків для лазерних систем зчитування\" (Відомості Верховної Ради України, 2002 р., № 17, ст. 121; 2005 р., № 33, ст. 432; 2014 р., № 2-3, ст. 41, № 20-21, ст. 712):\nу частині першій статті 1:\nабзаци п’ятий, шостий, дев’ятий і десятий виключити;\nв абзаці тринадцятому слова \"органом, що видає ліцензію на виробництво дисків для лазерних систем зчитування, матриць\" замінити словами \"центральним органом виконавчої влади, що реалізує державну політику у сфері інтелектуальної власності\";\nу частині другій статті 2 слова \"Про ліцензування певних видів господарської діяльності\" виключити;\nу статті 3:\nчастини першу, четверту і п’яту виключити;\nу частині другій слова \"і зазначає його у ліцензії\" виключити;\nв абзаці першому частини третьої слова \"Ліцензія на виробництво дисків для лазерних систем зчитування, матриць видається суб’єкту господарювання, який виконав вимоги статті 10 Закону України \"Про ліцензування певних видів господарської діяльності\" і надав\" замінити словами \"Виробник дисків надає\";\nу статті 4:\nу назві слова \"(ліцензійні умови)\" виключити;\nу частині першій:\nв абзаці першому слова \"що отримав ліцензію на виробництво\" виключити;\nу пункті \"а\" слово \"ліцензованому\" замінити словом \"сертифікованому\", а слова \"та в ліцензованих приміщеннях\" виключити;\nу пункті \"в\" слова \"ліцензованим обладнанням\" виключити;\nпункт \"г\" виключити;\nу пункті \"ж\" слово \"ліцензованих\" виключити;\nчастини першу, другу, третю, четверту та шосту статті 5 виключити;\nу статті 6:\nу частині першій:\nв абзаці другому слова \"здійснюють центральний орган виконавчої влади, що реалізує державну політику у сфері ліцензування\" замінити словом \"здійснює\";\nв абзаці третьому слова \"центральний орган виконавчої влади, що реалізує державну політику у сфері ліцензування\", \"інформації щодо виданих ліцензій та\" та \"згідно з ліцензіями на експорт/імпорт дисків для лазерних систем зчитування, матриць\" виключити;\nв абзаці першому частини другої слова \"органом, що видає відповідну ліцензію\" замінити словами \"центральним органом виконавчої влади, що реалізує державну політику у сфері інтелектуальної власності\";\nабзаци другий - шостий виключити;\nв абзаці сьомому слова \"органу, що видає відповідну ліцензію\" замінити словами \"центрального органу виконавчої влади, що реалізує державну політику у сфері інтелектуальної власності\";\nу статті 7:\nу частині першій слова \"та Законом України \"Про ліцензування певних видів господарської діяльності\" виключити;\nу частині другій:\nв абзаці другому слово \"ліцензованих\" виключити;\nабзац третій виключити;\nв абзаці четвертому слова \"ліцензовані\" та \"ліцензоване\" виключити;\nабзаци другий, п’ятий і шостий частини першої та частину другу статті 8 виключити;\nу статті 9:\nпункти 2 і 3 частини першої виключити;\nчастини другу, п’яту і шосту виключити;\n22) у Законі України \"Про державну реєстрацію юридичних осіб та фізичних осіб - підприємців\" (Відомості Верховної Ради України, 2003 р., № 31-32, ст. 263 із наступними змінами):\nчастину третю статті 16 доповнити абзацом дванадцятим такого змісту:\n\"функціонування Єдиного державного реєстру згідно із Законом України \"Про ліцензування видів господарської діяльності\";\nу статті 17:\nчастину першу доповнити абзацом третім такого змісту:\n\"До Єдиного державного реєстру також включаються відомості щодо ліцензування видів господарської діяльності згідно із Законом України \"Про ліцензування видів господарської діяльності\", що становлять його складову\";\nчастини другу та четверту доповнити новим абзацом такого змісту:\n\"відомості про ліцензування відповідно до закону\";\nстаттю 19 доповнити частиною шістнадцятою такого змісту:\n\"16. Зміни до відомостей про ліцензування вносяться до Єдиного державного реєстру відповідно до закону\";\nчастину третю статті 38 після слів \"Національної комісії з цінних паперів та фондового ринку\" доповнити словами \"органи ліцензування видів господарської діяльності, на провадження яких відповідна юридична особа має чинні ліцензії\";\nчастину другу статті 39 після слів \"фондів соціального страхування\" доповнити словами \"органам ліцензування видів господарської діяльності, на провадження яких відповідна юридична особа має чинні ліцензії\";\n24) у Законі України \"Про оцінку земель\" (Відомості Верховної Ради України, 2004 р., № 15, ст. 229, № 38, ст. 471; 2010 р., № 5, ст. 40; 2013 р., № 40, ст. 534):\nв абзаці третьому статті 6 слова \"отримали ліцензії на виконання землеоціночних робіт у встановленому законом порядку\" замінити словами \"зареєстровані у Державному реєстрі сертифікованих інженерів-землевпорядників\";\nв абзаці четвертому статті 11 слова \"та ліцензування в установленому законом порядку землеоціночних робіт\" виключити;\n25) частину другу статті 7 Закону України \"Про карантин рослин\" (Відомості Верховної Ради України, 2006 р., № 19-20, ст. 167) виключити;\n26) у Законі України \"Про автомобільний транспорт\" (Відомості Верховної Ради України, 2006 р., № 32, ст. 273 із наступними змінами):\nабзац тридцять восьмий статті 1 виключити;\nабзац дев’ятий частини другої, частини третю, п’яту, сьому та восьму статті 9 виключити;\nу частині п’ятій статті 19 слова \"мають ліцензійну картку\" замінити словами \"використовуються згідно з відомостями, поданими ліцензіатом органу ліцензування господарської діяльності з надання послуг з перевезення пасажирів автомобільним транспортом, при провадженні такого виду господарської діяльності\";\nу частині п’ятій статті 20 слова \"ліцензійна картка на транспортні засоби для перевезення пасажирів і транспортні засоби для перевезення небезпечних вантажів\" замінити словами \"ліцензія на перевезення пасажирів, небезпечних вантажів та/або небезпечних відходів\";\nв абзаці третьому частин другої - сьомої та дев’ятої і абзаці другому частини восьмої статті 39 слова \"ліцензійна картка\" виключити;\nу статті 46:\nабзац третій частини першої викласти в такій редакції:\n\"відомості за підписом суб’єкта господарювання про автобуси, які будуть використовуватися на автобусному маршруті з зазначенням підстав для їх використання перевізником\";\nчастину четверту викласти в такій редакції:\n\"Під час визначення переможця конкурсу на міжміських та міжнародних автобусних маршрутах у разі рівних пропозицій претендентів перевага надається перевізникам, які представили до конкурсного комітету свідоцтво відповідності автобуса параметрам комфортності\";\nв абзаці третьому частини третьої статті 48 слова \"ліцензійна картка\" виключити;\nабзац третій частин третьої та четвертої статті 53 виключити;\nв абзацах четвертому та п’ятому частини першої статті 60 слова \"ліцензійної картки\" замінити словом \"ліцензії\";\n27) статтю 2 Закону України \"Про основні засади державного нагляду (контролю) у сфері господарської діяльності\" (Відомості Верховної Ради України, 2007 р., № 29, ст. 389 із наступними змінами) доповнити частиною третьою такого змісту:\n\"Контроль за додержанням ліцензіатами вимог ліцензійних умов здійснюється органами ліцензування у встановленому цим Законом порядку з урахуванням особливостей, визначених Законом України \"Про ліцензування видів господарської діяльності\";\n28) у Законі України \"Про державну систему біобезпеки при створенні, випробуванні, транспортуванні та використанні генетично модифікованих організмів\" (Відомості Верховної Ради України, 2007 р., № 35, ст. 484 із наступними змінами):\nабзац дев’ятий частини першої статті 7 виключити;\nстаттю 8 -1 виключити;\nчастини першу - третю статті 12 виключити;\n29) у статті 38 Закону України \"Про Державний земельний кадастр\" (Відомості Верховної Ради України, 2012 р., № 8, ст. 61):\nв абзаці шостому частини першої слова \"і особам, які отримали ліцензії на проведення землеоціночних робіт та земельних торгів, землеоціночних робіт та земельних торгів у порядку, встановленому Кабінетом Міністрів України\" виключити;\nв абзаці шостому частини п’ятої слова \"і особи, які отримали ліцензії на проведення землеоціночних робіт та земельних торгів, землеоціночних робіт, для виконання зазначених робіт\" виключити;\n30) в абзаці першому частини четвертої статті 2 Закону України \"Про відповідальність за правопорушення у сфері містобудівної діяльності\" (Відомості Верховної Ради України, 2012 р., № 29, ст. 345) слова \"пов’язану із створенням об’єктів архітектури\" замінити словами і цифрами \"з будівництва об’єктів IV i V категорій складності за переліком видів робіт, які визначаються Кабінетом Міністрів України\";\n31) абзац другий частини першої статті 7 Закону України \"Про державні лотереї в Україні\" (Відомості Верховної Ради України, 2013 р., № 31, ст. 369) викласти в такій редакції:\n\"Розмір плати за видачу ліцензії встановлює Кабінет Міністрів України\";\n32) частину другу статті 3 Закону України \"Про адміністративні послуги\" (Відомості Верховної Ради України, 2013 р., № 32, ст. 409) доповнити словами \"зокрема Законом України \"Про ліцензування видів господарської діяльності\";\n33) частину четверту статті 24 Закону України \"Про вищу освіту\" (Відомості Верховної Ради України, 2014 р., № 37-38, ст. 2004) викласти в такій редакції:\n\"4. Ліцензії видаються окремо за кожною спеціальністю і можуть бути анульовані з підстав, передбачених цим Законом з урахуванням вимог Закону України \"Про ліцензування видів господарської діяльності\". Інформація про видачу та анулювання ліцензії вноситься до Єдиної державної електронної бази з питань освіти та Єдиного державного реєстру юридичних осіб та фізичних осіб - підприємців\".\n7 -1 . Положення частин першої і третьої статті 8 цього Закону застосовуються з урахуванням вимог Закону України \"Про ринок електричної енергії\".\n8. Кабінету Міністрів України:\nпривести свої нормативно-правові акти у відповідність із цим Законом;\nзабезпечити приведення міністерствами та іншими центральними органами виконавчої влади своїх нормативно-правових актів у відповідність із цим Законом.\nП.ПОРОШЕНКО"
    }
  ],
  "definitions": []
}