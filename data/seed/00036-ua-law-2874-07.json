{
  "id": "ua-law-2874-07",
  "type": "statute",
  "title": "Земельний кодекс Української РСР",
  "title_en": "",
  "short_name": "2874а-07",
  "status": "in_force",
  "issued_date": "1970-07-08",
  "url": "https://zakon.rada.gov.ua/laws/show/2874а-07",
  "description": "Official legislative act of Ukraine ingested from the Verkhovna Rada legal portal.",
  "provisions": [
    {
      "provision_ref": "art1",
      "section": "1",
      "title": "Стаття 1. Завдання Земельного кодексу Української РСР",
      "content": "Завданнями Земельного кодексу Української РСР є регулювання\nземельних відносин з метою забезпечення в інтересах нинішнього і\nмайбутніх поколінь науково обгрунтованого, раціонального\nвикористання та охорони земель, створення умов підвищення їх\nефективності, охорона прав підприємств, організацій, установ і\nгромадян, зміцнення законності в галузі земельних відносин."
    },
    {
      "provision_ref": "art2",
      "section": "2",
      "title": "Стаття 2. Земельне законодавство Союзу РСР і Української РСР",
      "content": "Земельні відносини в Українській РСР регулюються Основами\nземельного законодавства Союзу РСР і союзних республік, а також\nіншими актами земельного законодавства СРСР, цим Кодексом та\nіншими актами земельного законодавства Української РСР, які\nвидаються у відповідності з ними.\nГірничі, лісові і водні відносини регулюються спеціальним\nзаконодавством Союзу РСР і Української РСР."
    },
    {
      "provision_ref": "art3",
      "section": "3",
      "title": "Стаття 3. Державна (загальнонародна) власність на землю",
      "content": "Відповідно до Конституції СРСР ( n0001400-77 ) і Конституції\nУкраїнської РСР ( 888-09 ) земля є державною власністю - спільним\nнадбанням усього радянського народу.\nЗемля є виключною власністю держави і надається тільки в\nкористування. Дії, які в прямій або прихованій формі порушують\nправо державної власності на землю, забороняються."
    },
    {
      "provision_ref": "art4",
      "section": "4",
      "title": "Стаття 4. Єдиний державний земельний фонд",
      "content": "Вся земля в Українській РСР входить до єдиного державного\nземельного фонду, який відповідно до основного цільового\nпризначення земель складається з:\n1) земель сільськогосподарського призначення, наданих у\nкористування колгоспам, радгоспам та іншим землекористувачам для\nсільськогосподарських цілей;\n2) земель населених пунктів (міст, селищ міського типу і\nсільських населених пунктів);\n3) земель промисловості, транспорту, курортів, заповідників\nта іншого несільськогосподарського призначення;\n4) земель державного лісового фонду;\n5) земель державного водного фонду;\n6) земель державного запасу.\nСтаття 5. Порядок віднесення земель до категорій і\nпереведення земель з однієї категорії в іншу\nВіднесення земель до вказаних в статті 4 цього Кодексу\nкатегорій провадиться відповідно до основного цільового\nпризначення цих земель.\nПереведення земель з однієї категорії в іншу провадиться у\nвипадках зміни основного цільового призначення цих земель.\nВіднесення земель до зазначених категорій і переведення їх з\nоднієї категорії до іншої провадиться органами, що приймають\nрішення про надання земель у користування, а у випадках, не\nпов'язаних з наданням земель в користування, - органами, що\nзатверджують проекти землеустрою, якщо інший порядок не\nпередбачений законодавством Союзу РСР та Української РСР.\nСтаття 6. Компетенція Союзу РСР в галузі регулювання\nземельних відносин\nВідповідно до Основ земельного законодавства Союзу РСР і\nсоюзних республік до відання Союзу РСР у галузі регулювання\nземельних відносин належать:\n1) розпорядження єдиним державним земельним фондом у межах,\nнеобхідних для здійснення повноважень Союзі РСР відповідно до\nКонституції СРСР;\n2) встановлення основних положень землекористування і\nземлеустрою;\n3) встановлення перспективних планів раціонального\nвикористання земельних ресурсів країни, що забезпечують потреби\nсільськогосподарського виробництва та інших галузей народного\nгосподарства;\n4) встановлення планів загальносоюзних заходів по меліорації\nземель та інших заходів по підвищенню родючості грунтів, а також\nвстановлення основних положень по охороні грунтів від ерозії,\nзасолення та інших процесів, які погіршують стан грунтів;\n5) державний контроль за використанням та охороною земель і\nвстановлення порядку його здійснення; { Пункт 5 статті 6 в\nредакції Указу ПВР УРСР N 1653-X ( 1653-10 ) від 12.03.81 }\n6) встановлення єдиної для Союзу РСР системи державного\nобліку земель, державної реєстрації землекористувань і порядку\nведення земельного кадастру;\n7) встановлення порядку складання щорічного земельного\nбалансу СРСР;\n8) регулювання інших питань загальносоюзного значення в\nгалузі використання та охорони земель відповідно до Конституції\nСРСР ( n0001400-77 ) і Основ земельного законодавства Союзу РСР і\nсоюзних республік. { Статтю 6 доповнено пунктом 8 згідно з Указом\nПВР УРСР N 1653-X ( 1653-10 ) від 12.03.81 }\nСтаття 7. Компетенція Української РСР в галузі регулювання\nземельних відносин\nДо відання Української РСР в галузі регулювання земельних\nвідносин належать розпоряджання в межах республіки єдиним\nдержавним земельним фондом і встановлення перспективних планів\nйого використання, встановлення порядку користування землею і\nорганізація землеустрою, встановлення планів по меліорації земель,\nборотьбі з ерозією та підвищенню родючості грунтів, здійснення\nдержавного контролю за використанням та охороною земель, а також\nрегулювання земельних відносин в інших питаннях, якщо вони не\nналежать до компетенції Союзу РСР.\nГЛАВА 2\nДЕРЖАВНЕ УПРАВЛІННЯ В ГАЛУЗІ ВИКОРИСТАННЯ\nТА ОХОРОНИ ЗЕМЕЛЬ. УЧАСТЬ ГРОМАДСЬКИХ ОРГАНІЗАЦІЙ\nІ ГРОМАДЯН У ЗДІЙСНЕННІ ЗАХОДІВ ПО РАЦІОНАЛЬНОМУ\nВИКОРИСТАННЮ ТА ОХОРОНІ ЗЕМЕЛЬ\nСтаття 8. Органи, які здійснюють державне управління в галузі\nвикористання та охорони земель\nВідповідно до Основ земельного законодавства Союзу РСР і\nсоюзних республік державне управління в галузі використання та\nохорони земель здійснюється Радою Міністрів СРСР, Радою Міністрів\nУкраїнської РСР, виконавчими комітетами місцевих Рад народних\nдепутатів, а також спеціально уповноваженими на те державними\nорганами відповідно до законодавства Союзу РСР і Української РСР.\nСпеціально уповноваженими державними органами управління в\nгалузі використання та охорони земель в Українській РСР є\nМіністерство сільського господарства УРСР та його органи на\nмісцях, а також інші державні органи, до компетенції яких\nзаконодавством Союзу РСР і Української РСР віднесено здійснення\nзазначених функцій.\nСтаття 9. Компетенція обласних Рад народних депутатів у\nгалузі використання та охорони земель\nОбласні Ради народних депутатів, їх виконавчі комітети в\nмежах і в порядку, встановлених цим Кодексом та іншими\nзаконодавчими актами, на території області:\n1) здійснюють державний контроль за використанням та охороною\nвсіх земель;\n2) розглядають і затверджують щорічний звіт про наявність,\nякісний стан і оцінку земель;\n3) організовують та здійснюють контроль за правильним\nведенням земельно-облікової документації всіма землекористувачами,\nа також виконавчими комітетами районних, міських, селищних і\nсільських Рад народних депутатів;\n4) здійснюють контроль за своєчасним і якісним проведенням\nробіт по землеустрою, топографічно-геодезичних і\nсільськогосподарських зйомках, обслідуванню грунтів та інших\nпроектно-розвідувальних робіт, зв'язаних з поліпшенням\nвикористання всіх земель; затверджують проекти\nвнутрігосподарського землеустрою та організують контроль за їх\nздійсненням;\n5) забезпечують здійснення заходів по охороні земель від\nрозбазарювання і безгосподарного використання;\n6) організують контроль за проведенням землекористувачами\nефективних заходів по підвищенню родючості грунтів, запобіганню\nвітровій і водній ерозії, засоленню, заболочуванню, а також іншим\nпроцесам, які погіршують стан грунтів;\n7) організовують роботи по виконанню державних планів\nмеліорації земель;\n8) вирішують питання про надання землі в користування, а\nтакож про вилучення земельних ділянок для державних або\nгромадських потреб відповідно до статей 16, 37, 38 цього Кодексу;\n9) вирішують відповідно до статті 159 цього Кодексу спори про\nкористування земельними ділянками;\n10) вирішують питання про віднесення сільських населених\nпунктів до перспективних для дальшого розвитку, встановлюють і\nзмінюють їх межі, а також межі селищ міського типу;\n11) затверджують відповідно до статей 58, 73 цього Кодексу\nрішення загальних зборів членів колгоспу (зборів уповноважених)\nпро збільшення площі присадибних земель за рахунок земель\nгромадського користування, а також дозволяють радгоспам та іншим\nдержавним сільськогосподарським підприємствам, організаціям і\nустановам, за клопотанням їх керівників, збільшувати площу\nприсадибних земель для забезпечення робітників і службовців\nприсадибними ділянками;\n12) вирішують відповідно до статті 53 цього Кодексу питання\nпро зміну меж і розмірів землекористувань при укрупненні і\nрозукрупненні колгоспів, а також сільськогосподарських підприємств\nі організацій місцевого підпорядкування;\n13) змінюють межі районів у зв'язку з передачею територій\nселищних і сільських Рад та окремих населених пунктів у межах\nобласті;\n14) вирішують інші питання в галузі земельних відносин в\nмежах своєї компетенції.\nСтаття 10. Компетенція районних Рад народних депутатів у\nгалузі використання та охорони земель\nРайонні Ради народних депутатів, їх виконавчі комітети в\nмежах і в порядку, встановлених цим Кодексом та іншими\nзаконодавчими актами, на території району:\n1) здійснюють державний контроль за використанням та охороною\nвсіх земель;\n2) розглядають і затверджують щорічний звіт про наявність,\nякісний стан та оцінку земель;\n3) здійснюють контроль за своєчасним і якісним проведенням\nробіт по землеустрою, топографічно-геодезичних і\nсільськогосподарських зйомках, обслідуванню грунтів та інших\nпроектно-розвідувальних робіт, зв'язаних з поліпшенням\nвикористання всіх земель;\n4) забезпечують здійснення заходів по охороні земель від\nрозбазарювання і безгосподарного використання;\n5) контролюють здійснення землекористувачами заходів по\nпідвищенню родючості грунтів, боротьбі з їх ерозією, рекультивації\nпорушених земель, їх зрошенню та осушенню, створенню полезахисних\nлісових насаджень;\n6) вирішують відповідно до статей 16, 54 цього Кодексу\nпитання про надання землі в користування, видають\nземлекористувачам документи на право користування землею;\n7) дають висновки про надання або вилучення земельних\nділянок, які провадяться вищестоящими органами;\n8) затверджують рішення правлінь колгоспів або адміністрації\nрадгоспів та інших сільськогосподарських підприємств, організацій\nі установ про виділення земельних ділянок для внутрігосподарського\nбудівництва;\n9) вирішують відповідно до статті 160 цього Кодексу спори про\nкористування земельними ділянками;\n10) відповідно до чинного законодавства, в питаннях\nземлекористування, будівництва і благоустрою скасовують рішення\nзагальних зборів членів колгоспів (зборів уповноважених) та інших\nкооперативних організацій, скасовують накази і розпорядження\nкерівників підприємств, організацій і установ або зупиняють їх\nвиконання, повідомляючи про це відповідні вищестоящі органи;\n11) вирішують інші питання в галузі земельних відносин в\nмежах своєї компетенції.\nСтаття 11. Компетенція міських Рад народних депутатів у\nгалузі використання та охорони земель\nМіські Ради народних депутатів, їх виконавчі комітети в межах\nі в порядку, встановлених цим Кодексом та іншими законодавчими\nактами, на території міста:\n1) здійснюють державний контроль за використанням та охороною\nвсіх земель;\n2) розглядають і затверджують щорічний звіт про наявність,\nякісний стан та оцінку земель;\n3) здійснюють контроль за своєчасним і якісним проведенням\nробіт по складанню проектів забудови та земельногосподарського\nустрою, топографічно-геодезичних зйомках, обслідуванню грунтів та\nінших проектно-розвідувальних робіт, зв'язаних з поліпшенням\nвикористання міських земель;\n4) надають у користування, а також вилучають земельні ділянки\nдля державних або громадських потреб відповідно до статей 16, 37,\n38 цього Кодексу; видають землекористувачам документи на право\nкористування землею;\n5) забезпечують здійснення заходів по охороні земель від\nрозбазарювання і безгосподарного використання;\n6) забезпечують здійснення заходів по підвищенню родючості\nгрунтів, а також по боротьбі з їх ерозією, забрудненням та\nзасміченням;\n7) відповідно до чинного законодавства, в питаннях\nземлекористування, будівництва і благоустрою скасовують накази та\nрозпорядження керівників підприємств, організацій і установ або\nзупиняють їх виконання, повідомляючи про це відповідні вищестоящі\nоргани;\n8) вирішують відповідно до статті 161 цього Кодексу спори про\nкористування земельними ділянками;\n9) вирішують інші питання в галузі земельних відносин в межах\nсвоєї компетенції.\nСтаття 12. Компетенція селищних Рад народних депутатів у\nгалузі використання та охорони земель\nСелищні Ради народних депутатів, їх виконавчі комітети в\nмежах і в порядку, встановлених цим Кодексом та іншими\nзаконодавчими актами, на своїй території:\n1) здійснюють державний контроль за використанням та охороною\nвсіх земель;\n2) надають в користування, а також вилучають земельні ділянки\nдля державних або громадських потреб відповідно до статей 16, 37,\n38 цього Кодексу;\n3) відповідно до чинного законодавства, в питаннях\nземлекористування, благоустрою і будівництва зупиняють виконання\nрішень загальних зборів членів колгоспів (зборів уповноважених) та\nінших кооперативних організацій, скасовують накази і розпорядження\nкерівників підприємств, організацій і установ або зупиняють їх\nвиконання, повідомляючи про це відповідні вищестоящі органи;\n4) забезпечують здійснення заходів по охороні земель від\nрозбазарювання і безгосподарного використання;\n5) здійснюють контроль за виконанням заходів по підвищенню\nродючості грунтів, боротьбі з їх ерозією, рекультивації порушених\nземель, їх зрошенню та осушенню, створенню полезахисних лісових\nнасаджень;\n6) вирішують відповідно до статті 162 цього Кодексу спори про\nкористування земельними ділянками;\n7) розподіляють між підприємствами, організаціями, установами\nі громадянами ділянки під городи, сінокоси і пасовища з земель\nдержавного запасу, що виділяються селищній Раді у встановленому\nпорядку; { Статтю 12 доповнено пунктом 7 згідно з Указом ПВР УРСР\nN 4743-X ( 4743-10 ) від 11.02.83 }\n8) вирішують інші питання в галузі земельних відносин у межах\nсвоєї компетенції. { Статтю 12 доповнено пунктом 8 згідно з\nУказом ПВР УРСР N 4743-X ( 4743-10 ) від 11.02.83 }\nСтаття 12-1. Компетенція сільських Рад народних депутатів у\nгалузі використання та охорони земель\nСільські Ради народних депутатів, їх виконавчі комітети в\nмежах і в порядку, встановлених цим Кодексом та іншими\nзаконодавчими актами, на своїй території:\n1) здійснюють державний контроль за використанням та охороною\nвсіх земель;\n2) здійснюють контроль за виконанням заходів по підвищенню\nродючості грунтів, боротьбі з їх ерозією, рекультивації порушених\nземель, їх зрошенню і осушенню, створенню полезахисних лісових\nнасаджень;\n3) надають відповідно до статті 16 цього Кодексу земельні\nділянки в користування із земель, які не входять до\nземлекористування колгоспів, радгоспів, інших\nсільськогосподарських підприємств;\n4) контролюють правильне використання присадибних земель\nколгоспів і радгоспів, додержання норм присадибних земельних\nділянок;\n5) розподіляють між підприємствами, організаціями, установами\nі громадянами ділянки під городи, сінокоси і пасовища з земель\nдержавного запасу, що виділяються сільській Раді у встановленому\nпорядку;\n6) затверджують рішення загальних зборів членів колгоспу\n(зборів уповноважених) або адміністрації радгоспу, підприємства,\nорганізації, установи про наділення присадибних ділянок\nробітникам, службовцям, пенсіонерам та інвалідам, які проживають у\nсільських населених пунктах;\n7) відповідно до чинного законодавства, в питаннях\nземлекористування, благоустрою і будівництва зупиняють виконання\nрішень загальних зборів членів колгоспів (зборів уповноважених) та\nінших кооперативних організацій, скасовують накази і розпорядження\nкерівників підприємств, організацій і установ або зупиняють їх\nвиконання, повідомляючи про це відповідні вищестоящі органи;\n8) вирішують відповідно до статті 162 цього Кодексу земельні\nспори між громадянами;\n9) вирішують інші питання в галузі земельних відносин у\nмежах своєї компетенції. { Статтю 12-1 доповнено пунктом 9 згідно\nз Указом ПВР УРСР N 4743-X ( 4743-10 ) від 11.02.83 }\nСтаття 12-2. Компетенція спеціально уповноважених державних\nорганів управління в галузі використання\nта охорони земель\nКомпетенція спеціально уповноважених органів управління в\nгалузі використання та охорони земель (частина друга статті 8)\nвизначається законодавством Союзу РСР і Української РСР, а також\nположеннями про ці органи, затверджуваними у встановленому\nпорядку.\nСтаття 12-3. Участь громадських організацій і громадян у\nздійсненні заходів по раціональному використанню\nта охороні земель\nПрофесійні спілки, організації молоді, товариства охорони\nприроди, наукові товариства та інші громадські організації, а\nтакож громадяни сприяють державним органам у здійсненні заходів по\nраціональному використанню та охороні земель.\nГромадські організації беруть участь у діяльності,\nспрямованій на забезпечення раціонального використання та охорони\nземель, відповідно до їх статутів (положень) і законодавства Союзу\nРСР і Української РСР.\nДержавні органи зобов'язані всемірно враховувати пропозиції\nгромадських організацій і громадян при здійсненні заходів по\nраціональному використанню та охороні земель.\nГЛАВА 3\nПРАВО ЗЕМЛЕКОРИСТУВАННЯ"
    },
    {
      "provision_ref": "art13",
      "section": "13",
      "title": "Стаття 13. Землекористувачі",
      "content": "Земля в Українській РСР надається в користування:\n- колгоспам, радгоспам, іншим сільськогосподарським\nдержавним, кооперативним, громадським підприємствам, організаціям\nі установам;\n- промисловим, транспортним, іншим несільськогосподарським\nдержавним, кооперативним, громадським підприємствам, організаціям\nі установам;\n- громадянам СРСР.\nУ випадках, передбачених законодавством Союзу РСР, земля може\nнадаватися в користування і іншим організаціям та особам."
    },
    {
      "provision_ref": "art14",
      "section": "14",
      "title": "Стаття 14. Безплатність користування землею",
      "content": "Користування землею здійснюється безплатно, за винятком\nвипадків, встановлюваних законодавством Союзу РСР. Відповідно до\nОснов земельного законодавства Союзу РСР і союзних республік\nпорядок плати за користування землею визначається Радою Міністрів\nСРСР."
    },
    {
      "provision_ref": "art15",
      "section": "15",
      "title": "Стаття 15. Строки землекористування",
      "content": "Земля надається в безстрокове або тимчасове користування.\nБезстроковим (постійним) визнається землекористування без\nзаздалегідь встановленого строку.\nЗемля, яку займають колгоспи, закріплюється за ними в\nбезстрокове користування.\nТимчасове користування землею може бути короткостроковим - до\nтрьох років і довгостроковим - від трьох до десяти років. У разі\nвиробничої необхідності ці строки можуть бути продовжені на\nперіод, що не перевищує відповідно строків короткострокового або\nдовгострокового тимчасового користування.\nПо окремих видах користування землею Радою Міністрів\nУкраїнської РСР може бути встановлений і триваліший строк\nдовгострокового користування, але не більш як двадцять п'ять\nроків.\nГЛАВА 4\nПОРЯДОК НАДАННЯ ЗЕМЕЛЬ У КОРИСТУВАННЯ"
    },
    {
      "provision_ref": "art16",
      "section": "16",
      "title": "Стаття 16. Надання земель у користування",
      "content": "Надання земельних ділянок у користування здійснюється в\nпорядку відведення.\nВідведення земельних ділянок провадиться на підставі\nпостанови Ради Міністрів УРСР або рішення виконавчих комітетів\nобласної, районної, міської, селищної і сільської Рад народних\nдепутатів в порядку, встановлюваному законодавством Союзу РСР і\nУкраїнської РСР.\nУ постановах або рішеннях про надання земельних ділянок\nвказується мета, для якої вони надаються, і основні умови\nкористування землею.\nНадання земельної ділянки, що є в користуванні, іншому\nземлекористувачеві провадиться тільки після вилучення даної\nділянки в порядку, передбаченому статтями 37-41 цього Кодексу.\nПорядок порушення і розгляду клопотань про надання земельних\nділянок встановлюється Радою Міністрів Української РСР.\nСтаття 17. Переважне надання земель для потреб сільського\nгосподарства\nЗемлі, визнані у встановленому порядку придатними для потреб\nсільського господарства, насамперед повинні надаватися колгоспам,\nрадгоспам, іншим сільськогосподарським підприємствам, організаціям\nі установам.\nСтаття 18. Надання земель для промислового будівництва та\nінших несільськогосподарських потреб\nДля будівництва промислових підприємств, житлових об'єктів,\nзалізниць і автомобільних шляхів, ліній електропередачі,\nмагістральних трубопроводів, а також для інших\nнесільськогосподарських потреб надаються землі\nнесільськогосподарського призначення або непридатні для сільського\nгосподарства, або сільськогосподарські угіддя гіршої якості.\nНадання для вказаних цілей земельних ділянок із земель\nдержавного лісового фонду провадиться переважно за рахунок не\nвкритих лісом площ або площ, зайнятих чагарниками і малоцінними\nнасадженнями.\nНадання земельних ділянок під забудову на площах залягання\nкорисних копалин провадиться за погодженням з органами державного\nгірничого нагляду.\nЛінії електропередачі, зв'язку та інші комунікації\nпроводяться головним чином вздовж шляхів, існуючих трас тощо."
    },
    {
      "provision_ref": "art19",
      "section": "19",
      "title": "Стаття 19. Вторинне землекористування",
      "content": "Колгоспи, радгоспи, інші підприємства, організації і установи\nу встановлених законом випадках можуть надавати з закріплених за\nними земель земельні ділянки у вторинне користування.\nПорядок і умови вторинного землекористування визначаються\nзаконодавством Союзу РСР, цим Кодексам та іншими законодавчими\nактами Української РСР."
    },
    {
      "provision_ref": "art20",
      "section": "20",
      "title": "Стаття 20. Документи, що стверджують право землекористування",
      "content": "Відповідно до Основ земельного законодавства Союзу РСР і\nсоюзних республік право землекористування колгоспів, радгоспів та\nінших землекористувачів засвідчується державними актами на право\nкористування землею. Форми актів встановлюються Радою Міністрів\nСРСР.\nПраво короткострокового тимчасового користування землею\nзасвідчується рішенням органу, який надав земельну ділянку в\nкористування.\nПраво довгострокового тимчасового користування землею\nзасвідчується актами, форма яких встановлюється Радою Міністрів\nУкраїнської РСР.\nЗазначені документи видаються після відводу земельних ділянок\nв натурі.\nПраво землекористування громадян, які проживають в сільській\nмісцевості, засвідчується записами в земельно-шнурових книгах\nсільськогосподарських підприємств і організацій та погосподарських\nкнигах сільських Рад, а в містах і селищах міського типу - в\nреєстрових книгах виконавчих комітетів міських, селищних Рад\nнародних депутатів.\nСтаття 21. Порядок видачі документів на право користування\nземлею\nВидача державних актів на право користування землею, а також\nактів на право довгострокового тимчасового користування землею\nпровадиться виконавчими комітетами районних (міських) Рад народних\nдепутатів.\nСтаття 22. Недопустимість користування земельною ділянкою до\nоформлення землекористування\nПриступати до користування наданою земельною ділянкою до\nвстановлення відповідними землевпорядними органами меж цієї\nділянки в натурі (на місцевості) і видачі документа, який\nзасвідчує право користування землею, забороняється.\nГЛАВА 5\nПРАВА ТА ОБОВ'ЯЗКИ ЗЕМЛЕКОРИСТУВАЧІВ"
    },
    {
      "provision_ref": "art23",
      "section": "23",
      "title": "Стаття 23. Використання земель за цільовим призначенням",
      "content": "Землекористувачі мають право і повинні користуватися\nземельними ділянками в тих цілях, для яких вони їм надані.\nЗемлекористувачі зобов'язані раціонально й ефективно\nвикористовувати землю, бережно ставитися до неї, не чинити на\nнаданих їм земельних ділянках дій, які б порушували інтереси\nсусідніх землекористувачів.\nВикористання землі для одержання нетрудових доходів\nзабороняється."
    },
    {
      "provision_ref": "art24",
      "section": "24",
      "title": "Стаття 24. Права землекористувачів",
      "content": "Залежно від цільового призначення кожної земельної ділянки,\nнаданої в користування, землекористувачі мають право в\nустановленому порядку:\n1) зводити житлові, виробничі, культурно-побутові та інші\nбудови і споруди;\n2) провадити посіви сільськогосподарських культур, посадку\nлісових, плодових, декоративних та інших насаджень;\n3) користуватися сінокосами, пасовищами та іншими угіддями;\n4) використовувати для потреб господарства наявні на\nземельній ділянці загальнопоширені корисні копалини, торф і водні\nоб'єкти, а також експлуатувати інші корисні властивості землі.\nПрава землекористувачів можуть бути обмежені законом у\nдержавних інтересах, а також в інтересах інших землекористувачів."
    },
    {
      "provision_ref": "art25",
      "section": "25",
      "title": "Стаття 25. Охорона прав землекористувачів",
      "content": "Права землекористувачів охороняються законом.\nПрипинення права користування земельною ділянкою або\nзменшення її розмірів може мати місце лише у випадках, прямо\nпередбачених законом.\nПорушені права землекористувачів підлягають відновленню.\nВідновлення прав здійснюється відповідно до постанови Ради\nМіністрів Української РСР або рішення виконавчих комітетів\nобласних, міських, районних, селищних і сільських Рад народних\nдепутатів, а у випадку, передбаченому статтею 167 цього Кодексу, -\nсудом.\nВідшкодування збитків землекористувачам, а також втрат\nсільськогосподарського виробництва здійснюється у відповідності зі\nстаттями 45, 46 і 173 цього Кодексу.\nСтаття 26. Приведення земель у придатний для дальшого\nвикористання стан\nПідприємства, організації та установи, які розробляють\nродовища корисних копалин і торфу, проводять геологорозвідувальні,\nпошукові, будівельні та інші роботи на наданих їм у користування\nсільськогосподарських землях чи лісових угіддях, зобов'язані після\nвідпадання потреби в цих землях за свій рахунок приводити їх у\nстан, придатний для використання в сільському, лісовому або\nрибному господарстві, а при проведенні зазначених робіт на інших\nземлях - у стан, придатний для використання їх за призначенням.\nПриведення земельних ділянок у придатний стан провадиться в ході\nробіт, а при неможливості цього - після їх завершення у строки, що\nвизначаються органами, які надають земельні ділянки в\nкористування, відповідно до затверджених у встановленому порядку\nпроектів.\nСтаття 27. Збереження родючого шару грунту для рекультивації\nземель і запобігання негативному впливу на землю\nдеяких видів робіт\nПідприємства, організації та установи, які здійснюють\nпромислове або інше будівництво, розробляють родовища корисних\nкопалин, а також проводять інші роботи, зв'язані з порушенням\nгрунтового покриву, зобов'язані знімати, зберігати і наносити\nродючий шар грунту на землі, що рекультивуються, або на\nмалопродуктивні угіддя.\nПідприємства, організації та установи, які розробляють\nродовища корисних копалин і торфу, а також проводять інші роботи,\nщо негативно впливають на сільськогосподарські, лісові та інші\nугіддя за межами наданих у їх користування земельних ділянок,\nзобов'язані передбачати і здійснювати заходи по запобіганню або\nмаксимально можливому обмеженню зазначених негативних впливів.\nГЛАВА 6\nОХОРОНА ЗЕМЕЛЬ І ПІДВИЩЕННЯ РОДЮЧОСТІ ГРУНТІВ"
    },
    {
      "provision_ref": "art28",
      "section": "28",
      "title": "Стаття 28. Підвищення родючості грунтів",
      "content": "Землекористувачі повинні вживати ефективних заходів до\nпідвищення родючості грунтів, не допускати засолення,\nзаболочування, засмічення земель, заростання їх бур'янами, а також\nінших процесів, які погіршують стан грунтів.\nКолгоспи, радгоспи, інші сільськогосподарські підприємства,\nорганізації та установи повинні здійснювати комплекс агротехнічних\nзаходів по підвищенню родючості грунтів (введення і освоєння\nнауково обгрунтованих сівозмін, застосування органічних та\nмінеральних добрив, здійснення правильного обробітку грунту тощо)."
    },
    {
      "provision_ref": "art29",
      "section": "29",
      "title": "Стаття 29. Охорона сільськогосподарських угідь",
      "content": "Спеціальній охороні підлягають сільськогосподарські угіддя,\nособливо зрошувані та осушені землі. Колгоспи, радгоспи, інші\nпідприємства, організації і установи, які користуються землями\nсільськогосподарського призначення, повинні охороняти,\nвідновлювати і підвищувати родючість грунтів."
    },
    {
      "provision_ref": "art30",
      "section": "30",
      "title": "Стаття 30. Охорона земель від засмічення і забруднення",
      "content": "Промислові та будівельні підприємства, організації і установи\nповинні не допускати засмічення і забруднення\nсільськогосподарських та інших земель виробничими та іншими\nвідходами, а також стічними водами.\nПідприємства, організації і установи, які виробляють або\nзастосовують у виробництві отруйні речовини та отрутохімікати,\nзобов'язані вживати заходів до запобігання їх шкідливого впливу на\nземлю."
    },
    {
      "provision_ref": "art31",
      "section": "31",
      "title": "Стаття 31. Захист грунтів від вітрової і водної ерозії",
      "content": "Землекористувачі повинні здійснювати комплекс\nорганізаційно-господарських, агротехнічних, лісомеліоративних та\nгідротехнічних заходів по запобіганню вітровій і водній ерозії\nгрунтів.\nЗаходи по меліорації та охороні земель, полезахисному\nлісорозведенню, по боротьбі з ерозією грунтів та інші заходи,\nспрямовані на докорінне поліпшення земель, передбачаються в\nдержавних планах економічного і соціального розвитку і\nздійснюються відповідними міністерствами, державними комітетами,\nвідомствами та землекористувачами."
    },
    {
      "provision_ref": "art32",
      "section": "32",
      "title": "Стаття 32. Меліорація земель",
      "content": "Землекористувачі зобов'язані вживати заходів до введення в\nсільськогосподарський оборот невикористовуваних заболочених\nземель, а також поліпшення земель шляхом осушування в районах\nнадмірного зволоження і зрошування в засушливих районах,\nгіпсування засолених і вапнування кислих грунтів.\nЗемлі, освоєні після осушення боліт, розкорчування чагарників\nабо рекультивації, а також освоєні піски та інші непродуктивні\nугіддя переводяться в ріллю та в інші продуктивні угіддя в\nпорядку, встановлюваному Радою Міністрів Української РСР."
    },
    {
      "provision_ref": "art33",
      "section": "33",
      "title": "Стаття 33. Використання меліорованих та еродованих земель",
      "content": "Меліоровані та еродовані землі підлягають використанню\nвідповідно до вимог, передбачених правилами їх експлуатації.\nЗ метою збереження та підвищення родючості меліорованих і\nеродованих земель землекористувачі повинні:\n1) здійснювати постійний нагляд за їх станом;\n2) не допускати заболочування, надмірного осушення та ерозії\nгрунтів;\n3) суворо дотримуватися рекомендованих для цих земель:\nсистеми обробітку і удобрення грунту, структури посівних площ та\nчергування сільськогосподарських культур, їх цільового\nвикористання;\n4) своєчасно провадити гіпсування засолених та вапнування\nкислих грунтів;\n5) зберігати та охороняти гідротехнічні споруди і\nлісонасадження на цих землях.\nЗбереження та охорону гідротехнічних споруд міжгосподарського\nзначення здійснюють підприємства і організації, які їх\nексплуатують.\nСтаття 34. Заохочення землекористувачів у справі охорони\nземель і підвищення родючості грунтів\nВідповідно до Основ земельного законодавства Союзу РСР і\nсоюзних республік заходи матеріального заохочення\nземлекористувачів, які стимулюють здійснення заходів по охороні\nземель, підвищенню родючості грунтів і введенню в\nсільськогосподарський оборот невикористовуваних земель, можуть\nбути встановлені законодавством Союзу РСР та Української РСР.\nГЛАВА 7\nПІДСТАВИ ПРИПИНЕННЯ ПРАВА ЗЕМЛЕКОРИСТУВАННЯ\nСтаття 35. Підстави припинення права землекористування\nпідприємств, організацій і установ\nПраво підприємств, організацій і установ на користування\nнаданою їм землею підлягає припиненню відповідно повністю або\nчастково у випадках:\n1) відпадання потреби в земельній ділянці;\n2) закінчення строку, на який було надано земельну ділянку;\n3) ліквідації підприємства, організації або установи;\n4) виникнення потреби вилучення земельної ділянки для інших\nдержавних або громадських потреб;\n5) неосвоєння протягом двох років підряд наданої земельної\nділянки.\nПраво землекористування може бути також припинене у випадку\nвикористання земельної ділянки не відповідно до тієї мети, для\nякої вона надана, в разі безгосподарного використання землі, а\nтакож при необхідності винесення підприємств за межі жилого району\nз санітарно-гігієнічних умов.\nПрипинення права користування землею у випадках, передбачених\nпунктами 1, 3, 5 частини першої і частиною другою цієї статті\nпровадиться за рішенням (постановою) органів, які надали земельні\nділянки, а у випадку, передбаченому пунктом 4 частини першої цієї\nстатті, - за рішенням (постановою) органів, які мають право\nвилучати земельні ділянки.\nСтаття 36. Підстави припинення права землекористування\nгромадян\nПраво громадян на користування наданою земельною ділянкою\nпідлягає припиненню відповідно повністю або частково у випадках:\n1) добровільної відмови від користування земельною ділянкою;\n2) закінчення строку, на який було надано земельну ділянку;\n3) переїзду на інше постійне місце проживання всіх членів\nдвору або сім'ї, за винятком випадків, передбачених частиною\nдругою статті 106-1 цього Кодексу; { Пункт 3 статті 36 в редакції\nУказу ПВР УРСР N 6757-XI ( 6757-11 ) від 25.10.88 }\n4) припинення трудових відносин, у зв'язку з якими було\nнадано службовий наділ, за винятком випадків, передбачених\nстаттею 134 цього Кодексу, а також інших випадків, передбачених\nзаконодавством СРСР і Української РСР;\n5) смерті всіх членів двору або сім'ї;\n6) виникнення необхідності вилучення земельної ділянки для\nдержавних або громадських потреб.\nПраво користування земельною ділянкою може бути припинене у\nвипадках вчинення громадянином дій, передбачених статтею 169 цього\nКодексу, а також при невикористанні протягом двох років підряд\nземельної ділянки або використанні її не відповідно до тієї мети,\nдля якої вона надана.\nПрипинення права користування землею у випадках, передбачених\nпунктами 1, 3, 4 частини першої і частиною другою цієї статті,\nпровадиться за рішенням (постановою) органів, які надали земельні\nділянки, а у випадках, передбачених пунктом 6 цієї статті, - за\nрішенням (постановою) органів, які мають право вилучати земельні\nділянки.\nГЛАВА 8\nВИЛУЧЕННЯ ЗЕМЕЛЬ ДЛЯ ДЕРЖАВНИХ АБО ГРОМАДСЬКИХ ПОТРЕБ"
    },
    {
      "provision_ref": "art37",
      "section": "37",
      "title": "Стаття 37. Підстави вилучення земель",
      "content": "Вилучення земельної ділянки чи її частини для державних або\nгромадських потреб провадиться на підставі постанови Ради\nМіністрів Української РСР або рішення виконавчого комітету\nвідповідної Ради народних депутатів у порядку, встановлюваному\nзаконодавством Союзу РСР і цим Кодексом.\nСтаття 38. Компетенція органів Державного управління по\nвилученню земельних ділянок\nВилучення земельних ділянок для державних або громадських\nпотреб провадиться:\n1) Радою Міністрів Української РСР - з усіх земель, незалежно\nвід розміру земельної ділянки;\n2) виконавчими комітетами обласних Рад народних депутатів -\nпри розмірі земельних ділянок до п'яти гектарів для кожного\nоб'єкта, крім земель, зазначених у частині першій статті 41 цього\nКодексу, і незалежно від розміру земельної ділянки - у випадках,\nпередбачених частиною другою вказаної статті. При необхідності\nрозширення площі вилучених ділянок понад п'ять гектарів додаткове\nвилучення земель провадиться відповідно до пункту 1 цієї статті;\n{ Пункт 2 статті 38 в редакції Указу ПВР УРСР N 1653-X ( 1653-10 )\nвід 12.03.81 }\n3) виконавчими комітетами міських (селищних) Рад народних\nдепутатів - із земель населених пунктів (крім земель, закріплених\nза колгоспами, радгоспами та іншими сільськогосподарськими\nпідприємствами, організаціями і установами в безстрокове\nкористування, а також випадків, передбачених статтею 41 цього\nКодексу) незалежно від розміру земельних ділянок у відповідності з\nгенеральним планом забудови населених пунктів. { Пункт 3 статті 38\nв редакції Указу ПВР УРСР N 1653-X ( 1653-10 ) від 12.03.81 }\nСтаття 39. Порядок погодження питань, пов'язаних з вилученням\nземель\nПідприємства, організації і установи, заінтересовані у\nвилученні земельних ділянок для несільськогосподарських потреб,\nповинні до початку проектних робіт заздалегідь погодити з\nземлекористувачами і органами, які здійснюють державний контроль\nза використанням та охороною земель, місце розташування об'єкта і\nприблизні розміри намічуваної до вилучення площі.\nПорядок попереднього погодження вибору земельної ділянки,\nпорушення клопотань та вирішення питань про вилучення земельних\nділянок встановлюється Радою Міністрів Української РСР.\nСтаття 40. Порядок вилучення ділянок із земель колгоспів,\nрадгоспів, інших сільськогосподарських\nпідприємств, організацій, установ та із земель,\nщо мають культурне або наукове значення\nВилучення ділянок із земель, які є у користуванні колгоспів,\nрадгоспів, інших сільськогосподарських підприємств, організацій і\nустанов, із земель, що мають культурне або наукове значення,\nдопускається лише у випадках особливої необхідності.\nВилучення ділянок із земель, які є у користуванні колгоспів,\nможе провадитися тільки за згодою загальних зборів членів\nколгоспів або зборів уповноважених, а з земель, які є в\nкористуванні радгоспів, інших державних, кооперативних,\nгромадських підприємств, організацій, установ союзного або\nреспубліканського підпорядкування, - за погодженням із\nземлекористувачами та з відповідними міністерствами, державними\nкомітетами і відомствами Союзу РСР, Української РСР або іншої\nсоюзної республіки.\nСтаття 41. Порядок і умови вилучення зрошуваних, осушених та\nінших високопродуктивних земель для\nнесільськогосподарських потреб\nВилучення зрошуваних і осушених земель, ріллі, земельних\nділянок, зайнятих багаторічними плодовими насадженнями та\nвиноградниками, культурними пасовищами, а також сінокосами і\nпасовищами, на яких проведено роботи по їх докорінному поліпшенню,\nдля несільськогосподарських потреб, земель, зайнятих\nводоохоронними, захисними та іншими лісами першої групи, для\nвикористання в цілях, не зв'язаних з веденням лісового\nгосподарства, земель заповідників, курортів і зон санітарної\nохорони курортів провадиться у виняткових випадках і тільки за\nпостановою Ради Міністрів Української РСР.\nВилучення зазначених земель з метою надання їх у тимчасове\nкороткострокове користування для будівництва трубопроводів, ліній\nелектропередачі та інших лінійних споруд може провадитись у\nнеобхідних випадках на підставі рішення виконавчого комітету\nобласної Ради народних депутатів.\nГЛАВА 9\nВИКОРИСТАННЯ ЗЕМЕЛЬНИХ ДІЛЯНОК ДЛЯ\nПРОВЕДЕННЯ РОЗВІДУВАЛЬНИХ РОБІТ\nСтаття 42. Право підприємств, організацій і установ на\nпроведення розвідувальних робіт\nВідповідно до Основ земельного законодавства Союзу РСР і\nсоюзних республік підприємства, організації і установи, які\nздійснюють геологозйомочні, розшукові, геодезичні та інші\nрозвідувальні роботи, можуть проводити ці роботи на всіх землях в\nпорядку, встановлюваному законодавством Союзу РСР і Української\nРСР без вилучення земельних ділянок у землекористувачів.\nСтаття 43. Порядок одержання дозволу на проведення\nрозвідувальних робіт\nДозвіл на зайняття земельної ділянки для проведення\nрозвідувальних робіт надається виконавчим комітетом обласної Ради\nнародних депутатів, який одночасно вирішує питання і про строк, на\nякий дозволяється зайняти земельну ділянку.\nДля одержання дозволу на зайняття земельної ділянки для\nрозвідувальних робіт підприємства, організації і установи, на які\nпокладено здійснення цих робіт, подають до виконавчого комітету\nрайонної (міської) Ради народних депутатів за місцем знаходження\nземельної ділянки заявку та документи, що стверджують необхідність\nпроведення робіт.\nВиконавчі комітети районних (міських) Рад народних депутатів\nперевіряють обгрунтованість заявки і разом із своїм висновком\nнадсилають її до виконавчого комітету обласної Ради народних\nдепутатів, який вирішує питання по суті.\nСтроки початку і місце вказаних робіт погоджуються з\nземлекористувачами, а при недосягненні згоди визначаються\nвиконавчими комітетами районних або міських Рад народних\nдепутатів.\nСтаття 44. Обов'язок підприємств, організацій і установ, що\nпроводять розвідувальні роботи, привести земельні\nділянки у придатний для використання стан\nПідприємства, організації і установи, які проводять\nрозвідувальні роботи, повинні за свій рахунок приводити зайняті\nземельні ділянки в стан, придатний для використання їх за\nпризначенням. Приведення земельних ділянок у придатний стан\nздійснюється в ході робіт, а при неможливості цього - не пізніш як\nу місячний строк після завершення робіт, виключаючи період\nпромерзання грунту.\nГЛАВА 10\nВІДШКОДУВАННЯ ЗБИТКІВ І ВТРАТ, ЗВ'ЯЗАНИХ\nЗ ВИЛУЧЕННЯМ АБО ТИМЧАСОВИМ ЗАЙНЯТТЯМ\nЗЕМЕЛЬНИХ ДІЛЯНОК\nСтаття 45. Відшкодування землекористувачам збитків,\nзаподіяних вилученням або тимчасовим зайняттям\nземельних ділянок\nЗбитки, заподіяні землекористувачам вилученням земельних\nділянок для державних або громадських потреб чи тимчасовим\nзайняттям земельних ділянок, підлягають відшкодуванню.\nЗгідно з Основами земельного законодавства Союзу РСР і\nсоюзних республік відшкодування збитків провадиться\nпідприємствами, організаціями і установами, яким відводяться\nземельні ділянки, відповідно до положення, затверджуваного Радою\nМіністрів СРСР.\nСтаття 46. Відшкодування втрат сільськогосподарського\nвиробництва, зв'язаних з вилученням земель\nдля несільськогосподарських потреб\nПідприємства, організації, установи, яким відводяться для\nбудівництва та інших несільськогосподарських потреб земельні\nділянки, зайняті сільськогосподарськими угіддями, відшкодовують\nвтрати сільськогосподарського виробництва, зв'язані з вилученням\nцих ділянок (поряд з відшкодуванням збитків землекористувачам\nзгідно з статтею 45 цього Кодексу).\nВідповідно до Основ земельного законодавства Союзу РСР і\nсоюзних республік розміри і порядок визначення втрат\nсільськогосподарського виробництва, які підлягають відшкодуванню,\nа також порядок використання відповідних коштів встановлюються\nРадою Міністрів СРСР.\nГЛАВА 11\nДЕРЖАВНИЙ КОНТРОЛЬ ЗА ВИКОРИСТАННЯМ ТА ОХОРОНОЮ ЗЕМЕЛЬ\nСтаття 47. Завдання державного контролю за використанням та\nохороною земель\nДержавний контроль за використанням та охороною всіх земель\nмає своїм завданням забезпечити додержання міністерствами,\nдержавними комітетами і відомствами, державними, кооперативними,\nгромадськими підприємствами, організаціями і установами, а також\nгромадянами земельного законодавства, порядку користування землею,\nправильності ведення земельного кадастру і землеустрою з метою\nраціонального, ефективного використання та охорони земель.\nСтаття 48. Органи, які здійснюють державний контроль за\nвикористанням та охороною земель\nДержавний контроль за використанням та охороною всіх земель\nздійснюється Радами народних депутатів, їх виконавчими і\nрозпорядчими органами, а також спеціально уповноваженими на те\nдержавними органами в порядку, встановлюваному законодавством\nСоюзу РСР.\nВідповідно до законодавства Союзу РСР спеціально\nуповноваженим органом по здійсненню державного контролю за\nвикористанням та охороною земель є землевпорядна служба системи\nМіністерства сільського господарства СРСР, компетенція якої\nвизначається положенням, затверджуваним Радою Міністрів СРСР.\nРОЗДІЛ II\nЗЕМЛІ СІЛЬСЬКОГОСПОДАРСЬКОГО ПРИЗНАЧЕННЯ\nГЛАВА 12\nОСНОВНІ ПОЛОЖЕННЯ\nСтаття 49. Землі сільськогосподарського призначення та їх\nвикористання\nЗемлями сільськогосподарського призначення визнаються всі\nземлі, надані для потреб сільського господарства або призначені\nдля цих цілей.\nЗемлі сільськогосподарського призначення використовуються\nсоціалістичними сільськогосподарськими підприємствами,\nорганізаціями і установами відповідно до планів розвитку\nсільського господарства з метою задоволення зростаючих потреб\nнародного господарства в сільськогосподарській продукції.\nСтаття 50. Надання в користування земель\nсільськогосподарського призначення\nЗемлі сільськогосподарського призначення надаються в\nбезстрокове користування:\n1) колгоспам, радгоспам, іншим сільськогосподарським\nдержавним, кооперативним, громадським підприємствам і\nорганізаціям - для ведення сільського господарства;\n2) науково-дослідним, учбовим та іншим сільськогосподарським\nустановам - для ведення польових досліджень, практичного\nзастосування і поширення досягнень науки та передового досвіду в\nсільському господарстві, а також для виробничих цілей;\n3) несільськогосподарським підприємствам, організаціям і\nустановам - для ведення підсобного сільського господарства;\n4) громадянам - для ведення особистого господарства без\nзастосування найманої праці.\nКрім земель, наданих у безстрокове користування, вказаним у\nцій статті землекористувачам можуть надаватися землі і в тимчасове\nкористування.\nСтаття 51. Надання земельних ділянок для колективного\nсадівництва та городництва\nПідприємствам, організаціям і установам можуть надаватись\nземельні ділянки для колективного садівництва та городництва в\nпорядку і на умовах, встановлюваних законодавством Союзу РСР і\nУкраїнської РСР.\nСтаття 52. Недопустимість зменшення без особливої\nнеобхідності площ високопродуктивних\nземельних угідь\nЗменшення площ зрошуваних і осушених земель, ріллі, цінних\nбагаторічних плодових насаджень і виноградників, а також інших\nвисокопродуктивних угідь, у тому числі і переведення їх в менш\nпродуктивні угіддя, не допускається, за винятком випадків\nособливої необхідності і тільки з дозволу Ради Міністрів\nУкраїнської РСР.\nСтаття 53. Зміна меж і розмірів землекористувань колгоспів,\nрадгоспів, інших сільськогосподарських\nпідприємств, організацій і установ\nЗміна меж і розмірів землекористувань колгоспів, радгоспів,\nінших державних сільськогосподарських підприємств і організацій, а\nтакож науково-дослідних, учбово-дослідних та інших\nсільськогосподарських установ при укрупненні і розукрупненні\nгосподарств, перерозподілі земель між землекористувачами може\nпровадитись на основі науково обгрунтованих проектів землеустрою,\nякі затверджуються:\n1) виконавчими комітетами обласних Рад народних депутатів -\nпри змінах меж і розмірів землекористувань колгоспів, а також\nсільськогосподарських підприємств і організацій місцевого\nпідпорядкування незалежно від розміру площі землі;\n2) Радою Міністрів Української РСР - при змінах меж і\nрозмірів землекористувань радгоспів та інших державних\nсільськогосподарських підприємств, організацій і установ\nреспубліканського підпорядкування, а також змінах меж колгоспів з\nрадгоспами та іншими державними сільськогосподарськими\nпідприємствами, організаціями і установами;\n3) Радою Міністрів Української РСР за погодженням з\nвідповідними міністерствами, державними комітетами або відомствами\nСРСР - при змінах меж і розмірів землекористувань радгоспів,\nучбово-дослідних та інших господарств союзного підпорядкування.\n{ Пункт 3 статті 53 із змінами, внесеними згідно з Указом ПВР УРСР\nN 1653-X ( 1653-10 ) від 12.03.81 }\nСтаття 54. Порядок і умови надання землекористувачами\nсільськогосподарських земель в тимчасове\nкористування іншим землекористувачам\nКолгоспи, радгоспи, інші державні сільськогосподарські\nпідприємства та організації, які не використовують тимчасово\nчастину закріплених за ними сільськогосподарських угідь, можуть\nпередавати ці угіддя в тимчасове користування колгоспам, радгоспам\nта іншим господарствам, що їх потребують, за рішенням виконавчого\nкомітету районної Ради народних депутатів. Господарство, яке\nодержало на певний строк земельну ділянку, відшкодовує\nземлекористувачеві невикористані затрати відповідно до часу\nкористування землею.\nПередача частини земельних угідь одного господарства в\nпостійне користування іншому господарству провадиться в порядку,\nпередбаченому статтями 16, 37-41 цього Кодексу.\nСтаття 55. Обов'язки землекористувачів по використанню земель\nсільськогосподарського призначення\nКолгоспи, радгоспи, інші підприємства, організації і\nустанови, які користуються землями сільськогосподарського\nпризначення, на основі досягнень науки і передового досвіду з\nурахуванням місцевих умов повинні:\n1) передбачати в планах організаційно-господарського устрою і\nвиробничо-фінансових планах конкретні заходи по підвищенню\nродючості грунтів і раціональному використанню земель;\n2) впроваджувати відповідно до зональних умов і спеціалізації\nгосподарства найбільш ефективні системи землеробства, економічно\nвигідне поєднання галузей господарства, запроваджувати і освоювати\nсівозміни, залучати до сільськогосподарського виробництва\nневикористовувані землі;\n3) розвивати зрошення, осушення і обводнення земель,\nполіпшувати луки і пасовища, провадити вапнування і гіпсування\nгрунтів;\n4) вживати заходів проти ерозії грунтів, заболочування і\nзасолення земель, здійснювати садіння полезахисних насаджень,\nзалісення і закріплення пісків, ярів і крутих схилів, не допускати\nзасмічення грунтів;\n5) очищати сільськогосподарські угіддя від каміння,\nдрібнолісся і чагарників, вести боротьбу з бур'янами, шкідниками і\nхворобами сільськогосподарських рослин.\nГЛАВА 13\nЗЕМЛЕКОРИСТУВАННЯ КОЛГОСПІВ"
    },
    {
      "provision_ref": "art56",
      "section": "56",
      "title": "Стаття 56. Склад земель, закріплених за колгоспами",
      "content": "Землі, надані колгоспові за державним актом на право\nкористування землею, складаються із земель громадського\nкористування і присадибних земель.\nПрисадибні землі відмежовуються в натурі від земель\nгромадського користування."
    },
    {
      "provision_ref": "art57",
      "section": "57",
      "title": "Стаття 57. Землі громадського користування",
      "content": "Землі громадського користування використовуються колгоспами\nдля ведення громадського господарства, зокрема під посіви\nсільськогосподарських культур, посадку багаторічних насаджень,\nсінокоси, пасовища, лісові та декоративні насадження, під\nбудівництво виробничих, житлових, культурно-побутових та інших\nспоруд, а також для інших громадських потреб."
    },
    {
      "provision_ref": "art58",
      "section": "58",
      "title": "Стаття 58. Присадибні землі колгоспів",
      "content": "Присадибні землі використовуються для надання присадибних\nземельних ділянок колгоспним дворам, а також сім'ям робітників і\nслужбовців та інших громадян, які проживають на території\nколгоспу.\nВільні присадибні землі використовуються колгоспами для\nгромадських потреб.\nПри недостачі присадибних земель для надання колгоспним\nдворам земельних ділянок за нормами, передбаченими статутом\nколгоспу, допускається збільшення площі присадибних земель за\nрахунок земель громадського користування за рішенням загальних\nзборів членів колгоспу (зборів уповноважених), яке затверджує\nвиконавчий комітет обласної Ради народних депутатів."
    },
    {
      "provision_ref": "art59",
      "section": "59",
      "title": "Стаття 59. Внутрігосподарське використання земель колгоспів",
      "content": "Внутрігосподарське використання земель, закріплених за\nколгоспами, здійснюється на підставі статуту колгоспу відповідно\nдо цього Кодексу, а також іншого законодавства Союзу РСР та\nУкраїнської РСР.\nСтаття 60. Право колгоспів користуватися загальнопоширеними\nкорисними копалинами\nКолгоспи мають право використовувати для потреб господарства\nта організації підсобних підприємств і промислів наявні на\nзакріплених за ними землях загальнопоширені корисні копалини\n(глину, пісок, камінь і інші), а також поклади торфу.\nРозробка загальнопоширених корисних копалин і впорядкування\nвідпрацьованих кар'єрів після закінчення добування цих копалин\nздійснюється відповідно до встановлених правил з обов'язковим\nдотриманням вимог, встановлених статтями 26, 27 цього Кодексу.\nВідкриття кар'єрів загальнопоширених копалин на\nсільськогосподарських угіддях може здійснюватись лише у виключних\nвипадках і з дозволу виконавчого комітету районної (міської) Ради\nнародних депутатів.\nСтаття 61. Право колгоспів користуватися лісами і водами на\nзакріплених за ними землях\nКолгоспи мають право користуватися лісами, водоймищами та\nіншими водогосподарськими об'єктами внутрігосподарського\nпризначення на закріплених за ними землях і несуть\nвідповідальність за додержання встановлених правил користування\nлісами і водними джерелами.\nКористування колгоспними лісами і водоймищами здійснюється у\nпорядку, встановленому спеціальним законодавством."
    },
    {
      "provision_ref": "art62",
      "section": "62",
      "title": "Стаття 62. Землекористування риболовецьких колгоспів",
      "content": "Землі, надані риболовецьким колгоспам за державними актами на\nправо користування землею, використовуються для ведення\nгромадського господарства, розміщення виробничих, житлових і\nкультурно-побутових будівель колгоспу, для надання колгоспним\nдворам присадибних ділянок, а також для забезпечення кормами і\nпасовищами громадської худоби та худоби, яка перебуває в особистій\nвласності членів колгоспу.\nВнутрігосподарське використання землі риболовецькими\nколгоспами здійснюється на підставі їх статуту у відповідності з\nОсновами земельного законодавства Союзу РСР і союзних республік і\nіншим законодавством Союзу РСР, а також цим Кодексом і іншим\nзаконодавством Української РСР.\nГЛАВА 14\nЗЕМЛЕКОРИСТУВАННЯ КОЛГОСПНОГО ДВОРУ\nСтаття 63. Право колгоспного двору на присадибну земельну\nділянку\nКожний колгоспний двір має право на присадибну земельну\nділянку, яка надається в порядку і в межах норм, передбачених\nстатутом колгоспу.\nПрисадибна земельна ділянка надається для будівництва\nжитлового будинку, господарських будівель, під город, сад та на\nінші потреби. До присадибної ділянки входить вся площа, в тому\nчислі і зайнята будівлями.\nПрисадибна ділянка не може передаватися в користування іншим\nособам або оброблятися з застосуванням найманої праці.\nПраво колгоспного двору на присадибну ділянку засвідчується\nзаписом в земельній шнуровій книзі колгоспу."
    },
    {
      "provision_ref": "art64",
      "section": "64",
      "title": "Стаття 64. Порядок надання присадибних земельних ділянок",
      "content": "Присадибна земельна ділянка надається колгоспному двору за\nрішенням загальних зборів членів колгоспу (зборів уповноважених);\nїї розміри встановлюються з урахуванням кількості членів двору та\nїх трудової участі в громадському господарстві колгоспу.\nПри здійсненні компактної забудови сільських населених\nпунктів колгосп виділяє колгоспникам біля їх житлових будинків\nприсадибні ділянки в меншому розмірі, надаючи їм решту земельної\nділянки за межами житлової зони населеного пункту. При цьому\nзагальна земельна площа, виділена в користування колгоспного\nдвору, не повинна перевищувати розміру присадибної ділянки,\nпередбаченого статутом колгоспу.\nНовоутворювані колгоспні двори, зареєстровані в сільських\n(селищних) Радах народних депутатів, мають право на одержання\nприсадибних ділянок в порядку і розмірах, визначених статутом\nколгоспу.\nНадання присадибних ділянок провадиться за рахунок вільних\nприсадибних земель.\nСтаття 65. Збереження права колгоспного двору на присадибну\nземельну ділянку\nПраво на надану присадибну земельну ділянку зберігається за\nколгоспними дворами, в яких єдиний працездатний член двору\nпризваний на дійсну строкову військову службу в ряди Збройних Сил\nСРСР або перебуває на виборній посаді, пішов учитися, тимчасово\nперейшов на іншу роботу за згодою колгоспу або в порядку\nорганізованого набору, а також коли в складі колгоспного двору\nзалишились тільки неповнолітні.\nПраво користування присадибною ділянкою зберігається також за\nколгоспними дворами, всі члени яких втратили працездатність\nвнаслідок старості або інвалідності.\nВ усіх інших випадках питання про збереження присадибної\nземельної ділянки вирішують загальні збори членів колгоспу.\nСтаття 66. Розміри присадибних земельних ділянок при вибутті\nз колгоспу\nПри вибутті або виключенні з колгоспу всіх членів колгоспного\nдвору присадибна земельна ділянка зменшується до розмірів,\nпередбачених статтею 78 цього Кодексу для не членів колгоспу.\nСтаття 67. Визначення розмірів присадибних земельних ділянок\nколгоспників при об'єднанні або розукрупненні\nколгоспів\nПри об'єднанні або розукрупненні колгоспів розміри\nприсадибних земельних ділянок колгоспних дворів, як правило,\nзалишаються тими ж, що були в господарствах до об'єднання або\nрозукрупнення, якщо загальні збори членів новоутвореного колгоспу\n(збори уповноважених) не переглянуть ці розміри, виходячи з\nнаявних площ присадибних земель.\nСтаття 68. Розміри присадибних земельних ділянок при\nперетворенні колгоспів у радгоспи і інші\nдержавні сільськогосподарські підприємства\nПри перетворенні колгоспів у радгоспи і інші державні\nсільськогосподарські підприємства розміри присадибних земельних\nділянок колгоспників, які перейшли на постійну роботу в ці\nгосподарства, встановлюються відповідно до норм, передбачених\nстаттею 78 цього Кодексу для робітників і службовців радгоспів і\nінших державних сільськогосподарських підприємств.\nЗа престарілими і непрацездатними колгоспниками, які не мають\nв складі сім'ї працездатних, присадибні земельні ділянки\nзберігаються довічно в розмірах, якими вони користувалися до\nперетворення колгоспів у державні господарства.\nВ окремих випадках, за постановою Ради Міністрів Української\nРСР, при перетворенні колгоспів у державні господарства присадибні\nземельні ділянки колгоспників, які перейшли на постійну роботу в\nці державні господарства, зберігаються у попередніх розмірах.\nСтаття 69. Виділення колгоспним дворам для їх худоби\nпасовищ і земельних ділянок для сінокосіння\nта інших потреб\nВідповідно до статуту колгоспу колгоспним дворам виділяються\nпасовища для їх худоби.\nКолгоспним дворам виділяються земельні ділянки для\nсінокосіння та інших потреб у порядку, встановлюваному\nзаконодавством Союзу РСР і Української РСР.\nСтаття 70. Користування присадибною земельною ділянкою при\nпереході права власності на жилий будинок,\nналежний колгоспному двору\nНабуття права власності на жилий будинок і господарські\nбудівлі, належні до цього колгоспному двору, не дає права на\nкористування присадибною земельною ділянкою в розмірі, яким\nкористувався колгоспний двір.\nНадання присадибних земельних ділянок членам колгоспу, які\nнабули право власності на жилий будинок і господарські будівлі,\nпровадиться в порядку, визначеному статтями 63, 64 цього Кодексу.\nЯкщо особа, яка набула право власності на жилий будинок і\nгосподарські будівлі, не є колгоспником, земельна ділянка їй може\nбути надана в порядку і розмірах, передбачених статтями 77, 78 і\n1061 цього Кодексу.\nГЛАВА 15\nЗЕМЛЕКОРИСТУВАННЯ РАДГОСПІВ ТА ІНШИХ ДЕРЖАВНИХ\nСІЛЬСЬКОГОСПОДАРСЬКИХ ПІДПРИЄМСТВ, ОРГАНІЗАЦІЙ І УСТАНОВ\nСтаття 71. Склад земель радгоспів та інших державних\nсільськогосподарських підприємств і організацій\nЗемлі, надані радгоспам та іншим державним\nсільськогосподарським підприємствам і організаціям у безстрокове\nкористування, складаються із земель основного (виробничого)\nпризначення та присадибних земель.\nСтаття 72. Землі основного (виробничого) призначення\nрадгоспів\nЗемлі основного (виробничого) призначення радгоспів\nвикористовуються ними для ведення сільськогосподарського\nвиробництва та інших галузей господарства у відповідності з їх\nспеціалізацією, організаційно-господарським планом і\nвнутрігосподарським землеустроєм з додержанням правил,\nпередбачених статтями 23, 28-33, 55 цього Кодексу.\nСтаття 73. Присадибні землі радгоспів та порядок їх\nвикористання\nІз земель, наданих в користування радгоспам для\nсільськогосподарських потреб, відповідно до затверджених проектів\nвнутрігосподарського землеустрою, виділяються і відмежовуються в\nнатурі присадибні землі, призначені для надання робітникам і\nслужбовцям присадибних земельних ділянок в межах норм,\nпередбачених статтею 78 цього Кодексу.\nПри недостачі присадибних земель для забезпечення робітників\nі службовців присадибними ділянками за клопотанням керівників\nгосподарств площа цих земель може бути збільшена з дозволу\nвиконавчого комітету обласної Ради народних депутатів.\nСтаття 74. Землі науково-дослідних, учбових і інших\nсільськогосподарських установ\nНауково-дослідні, учбові та інші сільськогосподарські\nустанови використовують надані їм землі відповідно до затверджених\nу встановленому порядку планів науково-дослідних і учбових робіт,\nа також планів їх виробничої діяльності з додержанням правил,\nпередбачених статтями 23, 28-33, 55 цього Кодексу.\nВикористання присадибних земель зазначеними установами\nздійснюється відповідно до правил, передбачених статтями 77 і 78\nцього Кодексу.\nСтаття 75. Землі міжколгоспних, радгоспно-колгоспних та інших\nдержавно-кооперативних підприємств і організацій\nМіжколгоспним, радгоспно-колгоспним та іншим\nдержавно-кооперативним підприємствам і організаціям може бути\nнадана земля для організації виробництва і переробки\nсільськогосподарської продукції, добування загальнопоширених\nкорисних копалин і для інших потреб у відповідності з виробничими\nпланами цих підприємств і організацій.\nНадання земель вказаним підприємствам і організаціям\nздійснюється у відповідності з статтею 16 цього Кодексу.\nСтаття 76. Використання земель, наданих\nнесільськогосподарським підприємствам,\nорганізаціям і установам для ведення\nпідсобного сільського господарства\nНесільськогосподарські підприємства, організації і установи\nвикористовують надані їм для ведення підсобного сільського\nгосподарства землі з метою виробництва сільськогосподарських\nпродуктів для поліпшення постачання ними підприємств, організацій\nі установ, громадських їдалень, шкіл, дитячих закладів, лікарень\nтощо.\nГЛАВА 16\nЗЕМЛЕКОРИСТУВАННЯ РОБІТНИКІВ, СЛУЖБОВЦІВ\nТА ІНШИХ ГРОМАДЯН, ЯКІ ПРОЖИВАЮТЬ У СІЛЬСЬКІЙ МІСЦЕВОСТІ\nСтаття 77. Надання присадибних земельних ділянок робітникам і\nслужбовцям радгоспів та іншим громадянам, які\nпроживають у сільській місцевості\nРадгоспи та інші державні сільськогосподарські підприємства,\nорганізації і установи надають присадибні ділянки або городи із\nземель, призначених для цієї мети, постійним робітникам і\nслужбовцям, а також вчителям, лікарям та іншим спеціалістам, які\nпрацюють і проживають у сільській місцевості. Надання присадибних\nділянок або городів провадиться на основі рішення адміністрації\nрадгоспів та інших сільськогосподарських підприємств, організацій\nі установ.\nКолгосп за рішенням загальних зборів членів колгоспу (зборів\nуповноважених) надає присадибні земельні ділянки вчителям, лікарям\nта іншим спеціалістам, які працюють і проживають у сільській\nмісцевості.\nРобітникам, службовцям, пенсіонерам та інвалідам, які\nпроживають у сільській місцевості, при наявності вільних\nприсадибних земель у колгоспах, радгоспах, інших державних\nсільськогосподарських підприємствах, організаціях і установах,\nприсадибні ділянки можуть надаватися відповідно за рішенням\nзагальних зборів членів колгоспу (зборів уповноважених) або\nадміністрації радгоспу, підприємства, організації чи установи,\nзатверджуваним виконавчим комітетом сільської Ради народних\nдепутатів.\nРобітники, службовці та інші громадяни, які проживають у\nсільській місцевості, використовують надані їм присадибні земельні\nділянки для будівництва жилих будинків та господарських будівель,\nа також ведення особистого підсобного господарства.\nСтаття 78. Розміри присадибного землекористування робітників,\nслужбовців і інших громадян, які проживають у\nсільській місцевості\nРобітники, службовці і інші громадяни, які проживають у\nсільській місцевості, користуються присадибними земельними\nділянками, включаючи площу, зайняту будівлями, у таких розмірах:\n1) постійні робітники, спеціалісти та службовці радгоспів і\nлісових господарств - не більше 0,40 гектара, а на поливних землях\nі в радгоспах Південного берега Криму - не більше 0,15 гектара на\nсім'ю; за робітниками радгоспів, які постійно проживають на\nтериторії цих господарств, але працюють в них сезонно за\nнеможливістю надати їм постійну роботу, присадибні ділянки\nзберігаються в таких же розмірах, як і за постійними робітниками;\n2) спеціалісти сільського і водного господарства, які\nпрацюють в сільськогосподарських і водогосподарських\nпідприємствах, організаціях, установах і проживають у сільській\nмісцевості, робітники і службовці учбових, дослідних, підсобних,\nвідгодівельних та інших сільськогосподарських підприємств і\nорганізацій, сільські вчителі, медичні та фармацевтичні працівники\nз спеціальною освітою, які проживають і працюють у сільській\nмісцевості, а також робітники і службовці підприємств зв'язку,\nрозташованих в сільській місцевості, - не більше 0,25 гектара, а\nна поливних землях - не більше 0,13 гектара на сім'ю;\n3) всі інші робітники і службовці, які проживають у сільській\nмісцевості, але не працюють у сільському господарстві, - не більше\n0,15 гектара, а на поливних землях - не більше 0,08 гектара на\nсім'ю;\n4) генерали, адмірали і старші офіцери, що прослужили не\nменше 25-ти календарних років в Радянській Армії,\nВійськово-Морському флоті, органах Державної безпеки та\nМіністерства внутрішніх справ, а також генерали, адмірали і старші\nофіцери, які прослужили не менше 25-ти років і звільнені в запас\nабо відставку за станом здоров'я чи віком і проживають у сільській\nмісцевості, користуються присадибними земельними ділянками в\nрозмірах: генерали і адмірали - до 0,25 гектара, старші офіцери -\nдо 0,15 гектара, а на поливних землях відповідно до 0,13 і\n0,08 гектара на сім'ю.\nПрисадибні ділянки в попередніх розмірах зберігаються за\nвказаними в пунктах 1 і 2 частини першої цієї статті робітниками і\nслужбовцями при переході їх на пенсію по старості чи інвалідності,\nа також за сім'ями робітників і службовців, що призвані на дійсну\nстрокову службу в ряди Збройних Сил СРСР або пішли вчитися, - на\nвесь строк перебування на військовій службі або в учбовому\nзакладі."
    },
    {
      "provision_ref": "art79",
      "section": "79",
      "title": "Стаття 79. Надання земельних ділянок під городи",
      "content": "Постійним робітникам і службовцям, а також учителям, лікарям\nта іншим спеціалістам, які працюють і проживають у сільській\nмісцевості і не мають присадибних ділянок, за рішенням загальних\nзборів членів колгоспу (зборів уповноважених) або адміністрації\nрадгоспу, підприємства, організації та установи можуть надаватися\nземельні ділянки під городи в розмірі до 0,15 гектара, а на\nполивних землях - не більше 0,08 гектара на сім'ю.\nСтаття 80. Використання дрібних земельних ділянок у сільських\nнаселених пунктах\nЗ метою раціонального використання дрібних земельних ділянок\nрозміром не більше 0,05 гектара, які не можуть бути використані\nпродуктивно колгоспами або іншими господарствами, за рішенням\nзагальних зборів членів колгоспу (зборів уповноважених) або за\nрішенням адміністрації радгоспів та інших державних\nсільськогосподарських підприємств, організацій і установ, що\nзатверджуються виконавчими комітетами сільських Рад народних\nдепутатів, ці ділянки можуть бути залишені в тимчасове\nкористування осіб, які ними користувалися, або передані суміжним\nколгоспним дворам чи сім'ям робітників і службовців.\nСтаття 81. Розміри присадибних ділянок робітників і\nслужбовців, які припинили роботу в радгоспах\nта інших державних сільськогосподарських\nпідприємствах, організаціях і установах\nРобітникам, спеціалістам та службовцям радгоспів і інших\nдержавних сільськогосподарських підприємств, організацій і\nустанов, які залишили в них роботу, розмір присадибної ділянки\nзменшується до норм, встановлених пунктом 3 частини першої статті\n78 цього Кодексу, якщо вони не мають права користування\nприсадибною ділянкою в більших розмірах з інших підстав,\nпередбачених зазначеною статтею.\nСтаття 82. Надання робітникам, службовцям і іншим громадянам\nсінокосів та пасовищ для випасання власної худоби\nПереліченим у статті 78 цього Кодексу категоріям громадян,\nякі мають худобу в особистій власності, виділяються земельні\nділянки для випасання худоби з земель державного запасу,\nдержавного лісового фонду, міст, селищ міського типу, а також\nземель несільськогосподарського призначення. Виділення таких\nземельних ділянок провадиться за рішенням виконавчих комітетів\nвідповідних районних Рад народних депутатів, а в межах населених\nпунктів - за рішеннями виконавчих комітетів міських, селищних чи\nсільських Рад народних депутатів.\nПри відсутності таких земель ділянки для випасання худоби\nможуть виділятися з земель колгоспів, радгоспів, інших\nсільськогосподарських підприємств, організацій і установ за\nрішеннями загальних зборів членів колгоспу (зборів уповноважених),\nадміністрації радгоспів, інших сільськогосподарських підприємств,\nорганізацій і установ з відшкодуванням власниками худоби\nземлекористувачам витрат по утриманню і поліпшенню цих ділянок.\nЗемельні ділянки для сінокосіння вказаним категоріям громадян\nнадаються за рішеннями виконавчих комітетів районних, міських,\nселищних і сільських Рад народних депутатів з земель державного\nзапасу, державного лісового фонду, державного водного фонду в\nсмузі відведення залізниць і шосейних шляхів та земель іншого\nнесільськогосподарського призначення.\nСтаття 82-1. Надання робітникам, службовцям і іншим\nгромадянам земельних ділянок для вирощування\nкормових культур для худоби і птиці, а також\nдля інших потреб\nУ випадках, передбачених законодавством Союзу РСР, особам,\nзазначеним у статті 77 цього Кодексу, можуть надаватись земельні\nділянки для вирощування кормових культур для худоби і птиці, а\nтакож для інших потреб.\nПорядок надання і розміри земельних ділянок встановлюються\nРадою Міністрів Української РСР.\nСтаття 83. Землекористування громадян, що займаються\nіндивідуальною трудовою діяльністю в сільському\nгосподарстві\nГромадяни, що займаються індивідуальною трудовою діяльністю в\nсільському господарстві, яка грунтується на особистій праці і\nпраці членів їх сімей, користуються наданими їм ділянками польової\nта присадибної землі.\nПорядок користування і розміри ділянок польової та\nприсадибної землі громадян, які займаються індивідуальною трудовою\nдіяльністю в сільському господарстві, встановлюються Радою\nМіністрів Української РСР.\nРОЗДІЛ III\nЗЕМЛІ НАСЕЛЕНИХ ПУНКТІВ (МІСТ, СЕЛИЩ\nМІСЬКОГО ТИПУ І СІЛЬСЬКИХ НАСЕЛЕНИХ ПУНКТІВ)\nГЛАВА 17\nЗЕМЛІ МІСТ"
    },
    {
      "provision_ref": "art84",
      "section": "84",
      "title": "Стаття 84. Склад земель міст",
      "content": "До земель міст належать всі землі, що розташовані в межах\nміста.\nДо складу земель міст входять:\n1) землі міської забудови;\n2) землі загального користування;\n3) землі сільськогосподарського використання та інші угіддя;\n4) землі, зайняті міськими лісами;\n5) землі залізничного, водного, повітряного, трубопровідного\nтранспорту, гірничої промисловості та інші."
    },
    {
      "provision_ref": "art85",
      "section": "85",
      "title": "Стаття 85. Межа міста",
      "content": "Межа міста - зовнішня межа земель міста, яка відмежовує їх\nвід інших земель єдиного державного земельного фонду і\nвизначається на основі генерального плану або техніко-економічних\nоснов розвитку міста.\nМежа міста встановлюється і змінюється Президією Верховної\nРади Української РСР за поданням виконавчого комітету обласної,\nміської (міст республіканського підпорядкування) Ради народних\nдепутатів.\nВключення земельних ділянок в межу міста не тягне за собою\nпозбавлення землекористувачів права користування цими земельними\nділянками, якщо у встановленому законом порядку не буде здійснене\nїх вилучення."
    },
    {
      "provision_ref": "art86",
      "section": "86",
      "title": "Стаття 86. Відання землями міст і порядок користування ними",
      "content": "Всі землі в межах міста перебувають у віданні міських Рад\nнародних депутатів, компетенція яких в галузі регулювання\nземельних відносин визначається статтею 11 цього Кодексу.\n{ Частина перша статті 86 із змінами, внесеними згідно з Указом\nПВР УРСР N 4743-X ( 4743-10 ) від 11.02.83 }\nКористування землями, зазначеними в пунктах 3, 4, 5\nстатті 84, здійснюється у відповідності з статтями 95, 97, 98\nцього Кодексу."
    },
    {
      "provision_ref": "art87",
      "section": "87",
      "title": "Стаття 87. Землі міської забудови та їх використання",
      "content": "Землями міської забудови вважаються землі, що забудовані або\nпризначені для цієї мети за генеральним планом розвитку і забудови\nміста.\nЗемельні ділянки для житлового, промислового та іншого\nкапітального будівництва надаються державним підприємствам,\nорганізаціям і установам, а також житлово-будівельним кооперативам\nта окремим громадянам для індивідуального житлового будівництва у\nбезстрокове користування за рішенням виконавчого комітету міської\nРади народних депутатів у відповідності з генеральним планом\nрозвитку і забудови міста.\nЗемлі, призначені під міську забудову, до їх забудови\nвикористовуються попередніми землекористувачами.\nВільні від забудови землі можуть відводитися виконавчими\nкомітетами міських Рад народних депутатів в тимчасове користування\nпідприємствам, установам, кооперативним і громадським\nорганізаціям, а також громадянам для використання під городи,\nпасовища та сінокоси.\nСтаття 88. Розміри земельних ділянок для цивільного та\nжитлового будівництва\nРозміри земельних ділянок для об'єктів цивільного і житлового\nбудівництва визначаються виконавчими комітетами міських Рад\nнародних депутатів у відповідності з будівельними нормами і\nправилами.\nВ містах, де допускається індивідуальне житлове будівництво,\nвиконавчими комітетами міських Рад народних депутатів можуть\nнадаватися громадянам для цієї мети земельні ділянки в розмірах\nвід 0,03 до 0,06 гектара, з врахуванням місцевих умов, незалежно\nвід кількості членів сім'ї.\nРозміри земельних ділянок для будівництва жилих будинків\nжитлово-будівельних колективів і спарених будинків громадян\nвстановлюються Радою Міністрів Української РСР.\nСтаття 89. Перехід права користування земельною ділянкою при\nпередачі будівель і споруд\nПри передачі державними підприємствами, організаціями і\nустановами будівель і споруд, що знаходяться в їх оперативному\nуправлінні, в оперативне управління іншим державним підприємствам,\nорганізаціям і установам разом з цими об'єктами переходить, на\nпідставі рішення виконавчих комітетів міських Рад народних\nдепутатів, і право користування земельною ділянкою, необхідною для\nобслуговування будівель і споруд, що передаються.\nСтаття 90. Перехід права користування земельною ділянкою при\nпереході права власності на будівлю\nНа землях міст при переході права власності на будівлю\nпереходить також і право користування земельною ділянкою або її\nчастиною.\nПри переході будівлі у власність кількох осіб земельна\nділянка переходить в користування всіх співвласників будівлі.\nЯкщо попередній власник будівлі одержав земельну ділянку на\nпільгових умовах за нормами, що перевищують діючі, за новим\nвласником будинку може бути закріплена в користування земельна\nділянка, виходячи з норм, встановлених статтею 88 цього Кодексу.\nСтаття 91. Порядок користування земельними ділянками\nспіввласниками індивідуальних житлових будинків\nОсоби, яким належить будинок на праві спільної власності,\nкористуються земельною ділянкою спільно. Порядок користування нею\nвизначається співвласниками будинку залежно від розміру часток в\nспільній власності на будинок.\nНаступні зміни в розмірі часток в спільній власності на\nбудинок, які сталися у зв'язку з прибудовою, надбудовою або\nперебудовою, не тягнуть за собою змін встановленого порядку\nкористування ділянкою.\nУгода про порядок користування земельною ділянкою є\nобов'язковою і для особи, яка згодом придбає відповідну частку в\nспільній власності на цей будинок.\nЯкщо згоди на користування спільною земельною ділянкою не\nдосягнуто, спір вирішується в порядку, встановленому статтею 167\nцього Кодексу.\nСтаття 92. Збереження права користування земельною ділянкою у\nвипадку зруйнування будинку внаслідок стихійного\nлиха\nУ випадку зруйнування будинку внаслідок стихійного лиха\n(пожежі тощо) за власником будинку зберігається право користування\nземельною ділянкою, якщо протягом трьох років він розпочне\nвідбудову будинку, за винятком масивів, де індивідуальне житлове\nбудівництво за проектом планування і забудови міста не\nпередбачено. У цьому разі земельна ділянка надається в місцях,\nвідведених під індивідуальне житлове будівництво.\nСтаття 93. Вилучення земельних ділянок в містах для державних\nабо громадських потреб\nВилучення земельних ділянок в містах для державних або\nгромадських потреб провадиться в порядку, передбаченому\nстаттями 37-41 цього Кодексу."
    },
    {
      "provision_ref": "art94",
      "section": "94",
      "title": "Стаття 94. Землі загального користування",
      "content": "Землі загального користування складаються із земель, які\nвикористовуються як шляхи сполучення (площі, вулиці, проїзди,\nшляхи, набережні), для задоволення культурно-побутових потреб\nнаселення міста (парки, лісопарки, сквери, бульвари, водойми), а\nтакож із земель комунально-побутового призначення (кладовища,\nмісця знешкодження і утилізації відходів та інші).\nНа землях загального користування дозволяється будівництво\nкапітальних будівель і споруд у відповідності з цільовим\nпризначенням цих земель, а також тимчасових будівель і споруд\nлегкого типу (кіоски тощо) без шкоди для цільового призначення\nземель загального користування.\nСтаття 95. Землі сільськогосподарського використання та інші\nугіддя\nДо міських земель сільськогосподарського використання та\nінших угідь відносяться землі, зайняті садами, виноградниками,\nгородами, ріллею, лугами, розсадниками, теплицями, зайняті\nторфовищами, кар'єрами, каменоломнями, а також інші землі, не\nвіднесені до земель міської забудови, загального користування,\nтранспорту, міських лісів, гірничої та іншої промисловості.\nЗемлі сільськогосподарського використання та інші угіддя в\nмістах можуть надаватися підприємствам, організаціям і установам\nдля ведення сільського господарства, колективного городництва\nробітників і службовців, для розробки загальнопоширених корисних\nкопалин і торфовищ, а також громадянам для випасу худоби та\nсінокосіння.\nСтаття 96. Землі колгоспів, радгоспів та інших державних\nсільськогосподарських підприємств, організацій\nі установ в межах міста\nЗемлі громадського користування колгоспів, землі радгоспів і\nінших державних сільськогосподарських підприємств, організацій і\nустанов, які розташовані в межах міста і не підлягають забудові\nабо благоустрою за проектом планування і забудови міста,\nзакріплюються за ними в безстрокове користування.\nРозміщення на цих землях житлових, культурно-побутових,\nвиробничих будівель і споруд провадиться за погодженням з\nвиконавчими комітетами міських Рад народних депутатів."
    },
    {
      "provision_ref": "art97",
      "section": "97",
      "title": "Стаття 97. Землі, зайняті міськими лісами",
      "content": "Землі, зайняті лісами, які розташовані в межах міста,\nвиконують захисні і санітарно-гігієнічні функції та є місцем\nвідпочинку населення.\nПорядок і умови користування землями, зайнятими лісами як\nзонами відпочинку, встановлюються виконавчими комітетами міських\nРад народних депутатів.\nСтаття 98. Землі залізничного, водного, повітряного,\nтрубопровідного транспорту, гірничої\nпромисловості та інші\nКористування землями залізничного, водного, повітряного,\nтрубопровідного транспорту, гірничої промисловості та іншими\nземлями в межах міста здійснюється в порядку, встановленому\nспеціальним законодавством.\nЗдійснення землекористувачами робіт по благоустрою і\nбудівництву на цих землях погоджується з виконавчими комітетами\nміських Рад народних депутатів.\nГЛАВА 18\nПРИМІСЬКІ І ЗЕЛЕНІ ЗОНИ"
    },
    {
      "provision_ref": "art99",
      "section": "99",
      "title": "Стаття 99. Землі приміської і зеленої зон",
      "content": "Землі за межами міста, які є резервом для розширення\nтериторії міста, місцем розташування та будівництва необхідних\nспоруд, зв'язаних з благоустроєм і нормальним функціонуванням\nміського господарства, а також зайняті лісами, лісопарками та\nіншими зеленими насадженнями, які виконують захисні і\nсанітарно-гігієнічні функції і є місцем відпочинку населення,\nвиділяються відповідно у приміську і зелену зони міста.\nСтаття 100. Порядок виділення приміських і зелених зон і\nземлекористування в них\nВідповідно до Основ земельного законодавства Союзу РСР і\nсоюзних республік порядок виділення приміських і зелених зон, а\nтакож землекористування в них встановлюється законодавством Союзу\nРСР і Української РСР.\nВиділення приміської і зеленої зон провадиться органами, які\nзатверджують генеральні плани розвитку і забудови міст.\nВикористання земель приміських і зелених зон здійснюється\nвідповідно до проектів планування цих зон, складених на підставі\nгенеральних планів розвитку і забудови міст.\nСпорудження об'єктів на землях приміської зони може\nпровадитись лише за погодженням з виконавчим комітетом відповідної\nміської Ради народних депутатів.\nНа землях зелених зон не припускається будівництво об'єктів,\nне пов'язаних з захисними і санітарно-гігієнічними функціями цих\nзон, а також цілями організації відпочинку населення.\nГЛАВА 19\nЗЕМЛІ СЕЛИЩ МІСЬКОГО ТИПУ"
    },
    {
      "provision_ref": "art101",
      "section": "101",
      "title": "Стаття 101. Землі селищ міського типу та користування ними",
      "content": "Усі землі в межах селища перебувають у віданні селищних Рад\nнародних депутатів. Положення статті 84, частини першої і частини\nтретьої статті 85, статей 86, 87, 89-98 цього Кодексу поширюються\nна землі населених пунктів, віднесених у відповідності з\nзаконодавством Української РСР до категорії селищ міського типу.\n{ Стаття 101 в редакції Указу ПВР УРСР N 1653-X ( 1653-10 ) від\n12.03.81 }\nСтаття 102. Розміри земельних ділянок для цивільного та\nжитлового будівництва\nРозміри земельних ділянок для об'єктів цивільного і житлового\nбудівництва встановлюються виконавчими комітетами селищних Рад\nнародних депутатів у відповідності з будівельними нормами і\nправилами.\nЗемельні ділянки для індивідуального житлового будівництва\nгромадян надаються виконавчими комітетами селищних Рад народних\nдепутатів в розмірах від 0,07 до 0,12 гектара з врахуванням\nмісцевих умов.\nРозміри земельних ділянок для житлово-будівельних колективів\nта спарених будинків громадян встановлюються Радою Міністрів УРСР.\nГЛАВА 20\nЗЕМЛІ СІЛЬСЬКИХ НАСЕЛЕНИХ ПУНКТІВ"
    },
    {
      "provision_ref": "art103",
      "section": "103",
      "title": "Стаття 103. Склад земель сільських населених пунктів",
      "content": "До земель сільських населених пунктів належать усі землі, що\nрозташовані в межах, встановлених для цих пунктів.\nДо їх складу входять:\n1) землі, що знаходяться у безпосередньому віданні сільських\nРад народних депутатів;\n2) землі, закріплені за колгоспами, радгоспами та іншими\nсільськогосподарськими підприємствами;\n3) землі, надані державним, кооперативним, громадським та\nіншим несільськогосподарським підприємствам, організаціям та\nустановам.\nСтаття 104. Порядок віднесення сільських населених пунктів до\nперспективних\nВіднесення сільських населених пунктів до перспективних для\nдальшого розвитку провадиться виконавчими комітетами обласних Рад\nнародних депутатів у відповідності з проектами районного\nпланування.\nСтаття 105. Порядок встановлення меж сільських населених\nпунктів\nЗемлі сільських населених пунктів, віднесених до\nперспективних для дальшого розвитку, відмежовуються від інших\nземель шляхом встановлення межі населених пунктів відповідно до\nпроектів їх планування і забудови, які затверджуються виконавчими\nкомітетами обласних Рад народних депутатів.\nЗемлі сільських населених пунктів, не віднесених до\nперспективних, відмежовуються від інших земель у порядку\nвнутрігосподарського землеустрою.\nСтаття 106. Порядок використання земель сільських населених\nпунктів\nЗемельні ділянки в межах сільського населеного пункту,\nзакріплені за колгоспами, радгоспами та іншими\nсільськогосподарськими підприємствами, використовуються ними під\nзабудову житловими, культурно-побутовими, виробничими будівлями і\nспорудами, а також для присадибного землекористування відповідно\nдо статей 58, 63, 64, 73, 77, 78 цього Кодексу.\nРозміщення на цих землях житлових, культурно-побутових,\nвиробничих будівель і споруд провадиться за погодженням з\nвиконавчим комітетом сільської Ради народних депутатів.\nПри здійсненні компактної забудови перспективних сільських\nнаселених пунктів присадибні ділянки при жилих будинках громадян\nможуть виділятися у відповідності з проектами планування забудови\nцих пунктів і в меншому проти норми розмірі з наданням решти\nземельної ділянки за межами житлової забудови сільського\nнаселеного пункту.\nСтаття 106-1. Користування присадибною земельною ділянкою\nпри переході права власності на жилий\nбудинок, розташований у сільській місцевості\nПерехід права власності на жилий будинок, розташований у\nсільському населеному пункті, не тягне за собою переходу права\nкористування присадибною земельною ділянкою. Надання присадибної\nземельної ділянки особі, до якої перейшло право власності на жилий\nбудинок, провадиться на загальних підставах відповідно до вимог\nцього Кодексу.\nУ випадках переходу в спадщину права власності на\nрозташований у сільському населеному пункті жилий будинок до\nспадкоємців, якщо вони не мають права на одержання в установленому\nпорядку присадибної земельної ділянки, а також придбання\nгромадянами, які постійно проживають у містах і селищах міського\nтипу, жилого будинку в сільській місцевості для сезонного або\nтимчасового проживання або наявності, у них у цій місцевості\nжилого будинку на праві особистої власності, який вони бажають\nвикористовувати для зазначеної мети, цим особам надається у\nкористування земельна ділянка для утримання жилого будинку і\nвиробництва сільськогосподарської продукції в порядку і розмірах,\nщо визначаються законодавством Союзу РСР.\nГЛАВА 21\nНАДАННЯ ЗЕМЕЛЬНИХ ДІЛЯНОК КОРИСТУВАННЯ\nЖИТЛОВО-БУДІВЕЛЬНИМ І ДАЧНО-БУДІВЕЛЬНИМ КООПЕРАТИВАМ\nСтаття 107. Надання житлово-будівельним і дачно-будівельним\nкооперативам земельних ділянок для житлового\nбудівництва\nЗемельні ділянки житлово-будівельним і дачно-будівельним\nкооперативам надаються з земель населених пунктів, державного\nзапасу та земель державного лісового фонду, які знаходяться за\nмежами зеленої зони міст, за рішеннями відповідних виконавчих\nкомітетів Рад народних депутатів в порядку і на умовах, що\nвстановлюються законодавством Союзу РСР та Української РСР.\nСтаття 108. Умови користування земельними ділянками, що\nнадаються житлово-будівельним і дачно-будівельним\nкооперативам\nЗемельні ділянки для спорудження на них житлових і службових\nбудівель надаються житлово-будівельним і дачно-будівельним\nкооперативам у безстрокове користування.\nБудівництво житлових і службових будівель може здійснюватись\nлише після затвердження у встановленому порядку проектів і\nодержання дозволу на будівництво. Строки початку і закінчення\nбудівництва, а також його обсяг зазначаються в акті на право\nкористування земельною ділянкою.\nРОЗДІЛ IV\nЗЕМЛІ ПРОМИСЛОВОСТІ, ТРАНСПОРТУ, КУРОРТІВ,\nЗАПОВІДНИКІВ ТА ІНШОГО НЕСІЛЬСЬКОГОСПОДАРСЬКОГО\nПРИЗНАЧЕННЯ\nГЛАВА 22\nОСНОВНІ ПОЛОЖЕННЯ\nСтаття 109. Землі промисловості, транспорту, курортів,\nзаповідників та іншого несільськогосподарського\nпризначення\nЗемлями промисловості, транспорту, курортів, заповідників та\nіншого несільськогосподарського призначення визнаються землі,\nнадані в користування підприємствам, організаціям та установам для\nздійснення покладених на них спеціальних завдань (промислового\nвиробництва, транспорту, організації курортів, заповідників і\nт. ін.).\nСтаття 110. Розміри і порядок відведення земельних ділянок\nдля потреб промисловості, транспорту, курортів,\nзаповідників та іншого несільськогосподарського\nпризначення\nРозміри земельних ділянок, що надаються для цілей, вказаних у\nстатті 109 цього Кодексу, визначаються відповідно до затверджених\nу встановленому порядку норм або проектно-технічної документації.\nВідведення земельних ділянок в натурі здійснюється з\nурахуванням черговості їх освоєння.\nСтаття 111. Порядок користування землями промисловості,\nтранспорту, курортів, заповідників та іншого\nнесільськогосподарського призначення\nВідповідно до Основ земельного законодавства Союзу РСР та\nсоюзних республік порядок користування землями промисловості,\nтранспорту, курортів, заповідників та іншого\nнесільськогосподарського призначення, встановлення зон з\nособливими умовами землекористування (округи санітарної охорони і\nт. ін.) визначається положеннями про ці землі, затверджуваними\nРадою Міністрів СРСР і Радою Міністрів Української РСР.\nСтаття 112. Надання промисловими, транспортними, іншими\nнесільськогосподарськими підприємствами,\nорганізаціями і установам земель в тимчасове\nкористування для сільськогосподарських цілей\nПромислові, транспортні, інші несільськогосподарські\nпідприємства, організації і установи за рішенням виконавчих\nкомітетів районних або міських Рад народних депутатів надають не\nвикористовувані ними землі в тимчасове користування колгоспам,\nрадгоспам, іншим підприємствам, організаціям, установам і\nгромадянам для сільськогосподарських цілей у порядку і на умовах,\nвстановлюваних законодавством Союзу РСР і Української РСР.\nСтаття 113. Порядок та умови передачі вивільнених з\nпромислового та транспортного використання\nземельних ділянок для сільськогосподарських\nта інших потреб\nЗемельні ділянки, що вивільняються підприємствами по\nвидобуванню корисних копалин, іншими промисловими або\nтранспортними підприємствами на наданих їм у користування\nсільськогосподарських землях чи лісових угіддях і передаються ними\nдля використання в сільському, лісовому або рибному господарстві,\nа земельні ділянки на наданих у користування інших землях - для\nвикористання за призначенням, повинні бути приведені ними у\nпридатний для цього стан.\nПередача цих земельних ділянок за належністю здійснюється за\nактами, затверджуваними виконавчими комітетами районних (міських)\nРад народних депутатів.\nГЛАВА 23\nЗЕМЛІ ПРОМИСЛОВОСТІ"
    },
    {
      "provision_ref": "art114",
      "section": "114",
      "title": "Стаття 114. Склад земель промисловості",
      "content": "До складу земель промисловості входять землі:\n- надані для розміщення і експлуатації основних будівель і\nспоруд промислових підприємств, теплових та інших електростанцій,\nенергетичних споруд і установок;\n- зайняті підсобними будовами і спорудами, внутрізаводськими\nпід'їзними коліями, адміністративними будинками, а також\nпризначені для цієї мети;\n- інші земельні ділянки, що призначені або використовуються\nдля потреб промисловості."
    },
    {
      "provision_ref": "art115",
      "section": "115",
      "title": "Стаття 115. Порядок надання земель промисловим підприємствам",
      "content": "Земельні ділянки надаються промисловим підприємствам в\nпорядку, встановленому статтями 16, 18 цього Кодексу.\nДля промислової розробки та видобутку корисних копалин землі\nвідводяться лише при наявності у заінтересованих організацій\nгірничого відводу.\nУмови та порядок використання земель для розробки родовищ\nкорисних копалин і торфу регулюються спеціальним законодавством\nСоюзу РСР і Української РСР.\nСтаття 116. Санітарно-захисні зони навколо промислових\nпідприємств\nНавколо промислових підприємств залежно від характеру\nвиробництва створюються санітарно-захисні зони у відповідності з\nнормами, затвердженими у встановленому порядку. В межах цих зон\nжитлове будівництво забороняється.\nСтворення санітарно-захисної зони не позбавляє\nземлекористувачів, землі яких опинились в межах цієї зони, права\nкористуватись ними з обмеженнями, встановленими для цих зон.\nЗокрема, землекористувачі не вправі вчиняти дій, що суперечать\nпризначенню санітарно-захисних зон.\nЗахисні зони в межах міст, селищ міського типу\nвпорядковуються і озеленюються промисловими підприємствами у\nвідповідності з генеральними планами розвитку і забудови цих\nнаселених пунктів.\nГЛАВА 24\nЗЕМЛІ ТРАНСПОРТУ, ЛІНІЙ ЕЛЕКТРОПЕРЕДАЧІ ТА ЗВ'ЯЗКУ\nСтаття 117. Склад земель транспорту, ліній електропередачі та\nзв'язку\nЗемлями транспорту, ліній електропередачі та зв'язку\nвизнаються ті землі, що надані в користування підприємствам\nзалізничного, автомобільного, морського, внутрішнього водного,\nповітряного і трубопровідного транспорту, організаціям, що\nздійснюють експлуатацію ліній електропередачі, та організаціям\nзв'язку."
    },
    {
      "provision_ref": "art118",
      "section": "118",
      "title": "Стаття 118. Використання земель транспорту",
      "content": "Землі, надані транспорту, використовуються його\nпідприємствами, організаціями і установами для здійснення\nпокладених на них спеціальних завдань по експлуатації, утриманню,\nбудівництву, реконструкції, ремонту, вдосконаленню і розвитку\nспоруд, пристроїв та інших об'єктів транспорту.\nРозміщення споруд, пристроїв та інших об'єктів транспорту на\nнаданих підприємствам, організаціям і установам транспорту землях,\nрозташованих у межах населених пунктів, провадиться за погодженням\nз виконавчими комітетами відповідних Рад народних депутатів.\nСтаття 119. Тимчасове використання земель транспорту для\nсільськогосподарських та інших потреб\nПідприємства, організації і установи транспорту можуть\nнадавати за погодженням з виконавчими комітетами відповідних Рад\nнародних депутатів із закріплених за ними земель у тимчасове\nкористування земельні ділянки іншим підприємствам, організаціям і\nустановам для влаштування під'їзних шляхів, проїздів,\nвантажно-розвантажувальних майданчиків, складів та інших об'єктів.\nПідприємства, організації і установи, що одержали земельні ділянки\nу тимчасове користування, відшкодовують підприємствам,\nорганізаціям і установам транспорту понесені в цей період витрати,\nзв'язані з утриманням і поліпшенням зазначених ділянок.\nЗемлі транспорту можуть також в порядку, встановленому цим\nКодексом, надаватися у тимчасове користування:\nколгоспам, радгоспам, іншим державним і громадським\nпідприємствам, організаціям, установам і громадянам - для\nсільськогосподарських потреб;\nокремим категоріям працівників транспорту - під службові\nземельні наділи;\nгромадянам - для випасання худоби і сінокосіння."
    },
    {
      "provision_ref": "art120",
      "section": "120",
      "title": "Стаття 120. Охоронні зони транспорту",
      "content": "З метою забезпечення нормальної експлуатації споруд,\nпристроїв та інших об'єктів транспорту на землях, які прилягають\nдо земель, наданих в користування підприємствам, організаціям і\nустановам транспорту, можуть встановлюватися охоронні зони, в яких\nвводяться особливі умови землекористування.\nПорядок встановлення охоронних зон, їх розміри і режим\nкористування землями охоронних зон визначаються для кожного виду\nтранспорту відповідно до законодавства Союзу РСР і Української\nРСР.\nСтаття 121. Відведення земель для будівництва ліній\nелектропередачі і охоронні зони цих ліній\nДля спорудження ліній електропередачі організаціям, що\nздійснюють їх експлуатацію, надаються земельні ділянки під опори\nліній електропередачі, а також під ремонтні бази та інші допоміжні\nлінійні споруди відповідно до діючих норм та затверджених проектів\nна будівництво. В окремих випадках земельні ділянки можуть\nнадаватися для цієї мети і в тимчасове користування.\nВздовж повітряних та підземних кабельних ліній\nелектропередачі, що проходять поза населеними пунктами,\nвстановлюються охоронні зони. Землі в межах цих зон не вилучаються\nу землекористувачів і використовуються ними за призначенням з\nобмеженнями, встановленими правилами про охорону високовольтних\nліній електропередачі, що затверджуються у встановленому порядку."
    },
    {
      "provision_ref": "art122",
      "section": "122",
      "title": "Стаття 122. Відведення земель для потреб зв'язку",
      "content": "Організаціям, що здійснюють будівництво і експлуатацію\nповітряних і кабельних телефонно-телеграфних ліній зв'язку,\nвиділяються земельні ділянки під споруди, призначені для\nобслуговування ліній зв'язку, а також земельні ділянки, необхідні\nїм для тимчасового користування в період будівництва.\nВздовж повітряних і кабельних телефонно-телеграфних ліній, що\nпроходять поза населеними пунктами, для землекористувачів\nвстановлюється охоронна зона з обмеженнями, які передбачаються\nправилами влаштування і охорони телефонно-телеграфних ліній,\nзатверджуваними у встановленому порядку.\nСтаття 123. Відведення земель для підприємств радіо і\nтелебачення\nОрганізаціям, що здійснюють будівництво та експлуатацію\nтелецентрів, радіоцентрів, ретрансляційних телевізійних станцій та\nрадіорелейних ліній, земельні ділянки відводяться у встановленому\nпорядку у відповідності з діючими нормами та затвердженими\nпроектами на будівництво.\nГЛАВА 25\nЗЕМЛІ КУРОРТІВ"
    },
    {
      "provision_ref": "art124",
      "section": "124",
      "title": "Стаття 124. Склад земель курортів",
      "content": "До земель курортів належать земельні ділянки, які мають\nлікувальне значення і сприятливі умови для організації оздоровчих\nзаходів, надані у встановленому порядку в користування\nлікувальнокурортним закладам.\nДо складу земель курортів входять землі:\n- з джерелами і родовищами цілющих (мінеральних) вод,\nлікувальних грязей і інших цілющих природних ресурсів;\n- зайняті лікувальними і іншими установами для обслуговування\nхворих, а також підсобними, господарськими і іншими спорудами,\nпризначеними для обслуговування курортів;\n- зайняті лісовими, водними, парковими і іншими угіддями\nсанітарно-оздоровчого характеру."
    },
    {
      "provision_ref": "art125",
      "section": "125",
      "title": "Стаття 125. Округи санітарної охорони курортів",
      "content": "Землі курортів підлягають особливій охороні.\nВ інтересах забезпечення потрібних умов для лікування і\nвідпочинку населення, а також з метою охорони природних\nлікувальних факторів на всіх курортах встановлюються округи\nсанітарної охорони. В межах цих округів забороняється надавати\nземельні ділянки в користування тим підприємствам, організаціям і\nустановам, діяльність яких не сумісна з охороною природних\nлікувальних властивостей і сприятливих умов для відпочинку\nнаселення.\nЗемлекористувачі, земельні ділянки яких знаходяться в окрузі\nсанітарної охорони курортів, зобов'язані додержувати правил,\nвстановлених в цих округах.\nСтаття 126. Порядок визнання земель курортними і встановлення\nокругів санітарної охорони курортів\nВідповідно до Основ Законодавства Союзу РСР і союзних\nреспублік про охорону здоров'я, визнання місцевості курортом,\nвстановлення меж округів санітарної охорони курортів і визначення\nїх режиму провадяться Радою Міністрів СРСР або Радою Міністрів\nУкраїнської РСР за спільним поданням Міністерства охорони здоров'я\nСРСР і ВЦРПС чи Міністерства охорони здоров'я Української РСР і\nУкраїнської Республіканської Ради Професійних Спілок, погодженому\nз виконавчим комітетом відповідної місцевої Ради народних\nдепутатів, на території якої розташований цей курорт.\nСтаття 127. Надання земельних ділянок для\nлікувально-курортних закладів\nНадання земельних ділянок для організації\nлікувально-курортних закладів та зв'язаного з цим будівництва\nпровадиться на підставі постанови Ради Міністрів Української РСР.\nГЛАВА 26\nЗЕМЛІ ЗАПОВІДНИКІВ"
    },
    {
      "provision_ref": "art128",
      "section": "128",
      "title": "Стаття 128. Землі заповідників",
      "content": "Землями заповідників визнаються виділені у встановленому\nпорядку ділянки землі, в межах яких є природні об'єкти, що являють\nсобою особливу наукову або культурну цінність (типові або рідкісні\nландшафти, угрупування рослинних і тваринних організмів, рідкісні\nгеологічні утворення, види рослин, тварин і т. ін.)."
    },
    {
      "provision_ref": "art129",
      "section": "129",
      "title": "Стаття 129. Особливості використання земель заповідників",
      "content": "Землі заповідників вилучаються з господарського використання.\nВикористання цих земель допускається лише в наукових цілях або для\nзабезпечення збереження і примноження багатств заповідників.\nВсяка діяльність, яка порушує природні комплекси заповідників\nабо загрожує збереженню природних об'єктів, що мають особливу\nнаукову або культурну цінність, забороняється як на території\nзаповідника, так і в межах встановлюваних навколо заповідників\nохоронних зон."
    },
    {
      "provision_ref": "art130",
      "section": "130",
      "title": "Стаття 130. Охоронні зони заповідників",
      "content": "Для забезпечення природного захисту проти порушень\nзаповідності за постановою Ради Міністрів Української РСР навколо\nземель заповідників можуть створюватись охоронні зони з\nвстановленням в них певних обмежень для землекористувачів.\nГЛАВА 27\nСЛУЖБОВІ ЗЕМЕЛЬНІ НАДІЛИ\nСтаття 131. Надання службових земельних наділів та умови\nкористування ними\nСлужбові земельні наділи надаються окремим категоріям\nпрацівників транспорту, лісового господарства, лісової\nпромисловості, зв'язку, водного, рибного, мисливського\nгосподарства, а також деяких інших галузей народного господарства.\nСлужбові наділи виділяються з земель, які є в користуванні\nпідприємств, організацій та установ відповідних міністерств,\nдержавних комітетів і відомств, а при нестачі таких земель - із\nземель державного запасу та земель державного лісового фонду.\nСлужбові земельні наділи надаються для вирощування\nсільськогосподарських культур, а також для сінокосіння тим\nпрацівникам, у яких в особистій власності є худоба."
    },
    {
      "provision_ref": "art132",
      "section": "132",
      "title": "Стаття 132. Розміри службових земельних наділів",
      "content": "Розміри службових земельних наділів встановлюються:\n1) для лісників, постійних робітників, інженерно-технічних\nпрацівників і службовців лісгоспзагів, лісокомбінатів, лісгоспів,\nлісництв, лісових розсадників, ліспромгоспів, лісопунктів,\nхімлісгоспів, рейдів, сплавних контор та інших лісогосподарських і\nлісозаготівельних підприємств, працівників лісової охорони\nзаповідників і державних лісомисливських господарств, єгерів\nмисливських господарств і заказників - орної землі до 0,30 гектара\nі сінокосу від 1 до 2 гектарів;\n2) для лінійних працівників автомобільних шляхів і\nзалізничного транспорту - орної землі до 0,25 гектара і сінокосу\nдо 1 гектара;\n3) для лінійних працівників магістральних трубопроводів\n(нафтопроводів, продуктопроводів, газопроводів) і річкового флоту\n(бакенщиків, старшин обстановки, працівників маяків і\nгідротехнічних споруд) - орної землі до 0,15 гектара і сінокосу до\n1 гектара.\nНа зрошуваних землях службові наділи орної землі надаються в\nполовинному розмірі.\nПрацівникам, які мають присадибні ділянки, службові земельні\nнаділи орної землі відводяться з таким розрахунком, щоб загальна\nплоща наявної у працівника і його сім'ї присадибної ділянки і\nслужбового наділу орної землі не перевищувала розміру службового\nнаділу орної землі, встановленого цією статтею для відповідної\nкатегорії працівників.\nСтаття 133. Припинення права користування службовим земельним\nнаділом\nСлужбовий земельний наділ надається працівнику на час його\nроботи на підприємстві, в організації чи установі.\nПрипинення трудових відносин позбавляє особу, що звільнилась,\nправа користуватись службовим наділом після зняття врожаю.\nСтаття 134. Збереження права користування службовим земельним\nнаділом\nПраво користування службовим земельним наділом зберігається\nза працівником при звільненні його з роботи в зв'язку з переходом\nна пенсію по старості або по інвалідності, а за сім'єю - на час\nперебування працівника на дійсній строковій службі в Збройних\nСилах СРСР або перебування на навчанні. В разі загибелі працівника\nпри виконанні службових обов'язків право користування службовим\nнаділом зберігається за членами сім'ї: престарілими батьками і\nнепрацездатною дружиною - довічно, за дітьми - до їх повноліття.\nГЛАВА 28\nКОЛЕКТИВНІ САДИ І ГОРОДИ"
    },
    {
      "provision_ref": "art135",
      "section": "135",
      "title": "Стаття 135. Надання земель для колективного садівництва",
      "content": "Земельні ділянки для колективного садівництва надаються\nпідприємствам, організаціям, установам із земель державного запасу\nі земель державного лісового фонду, не вкритих лісом або зайнятих\nмалоцінними лісовими насадженнями, в межах зелених і приміських\nзон міст та інших населених пунктів з урахуванням перспективного\nрозширення території населених пунктів, а також за межами цих зон\nабо за межами населених пунктів, що не мають приміських і зелених\nзон.\nУ разі відсутності земель, зазначених у частині першій цієї\nстатті, для колективного садівництва можуть надаватися, як\nвиняток, черезсмужні, дрібноконтурні ділянки, непридатні землі, що\nне можуть бути використані в громадському господарстві колгоспів,\nрадгоспів та інших сільськогосподарських підприємств.\nНе допускається відведення земель для колективного\nсадівництва, якщо це шкодить сільськогосподарському виробництву\nколгоспів, радгоспів, інших сільськогосподарських підприємств і\nорганізацій, а також земель, що є місцями відпочинку населення.\nЗабороняється надання для цієї мети ріллі та інших цінних\nсільськогосподарських угідь, земель підсобних сільських\nгосподарств підприємств, організацій і установ.\nНадання земель для колективного садівництва провадиться Радою\nМіністрів Української РСР, виконавчими комітетами обласних,\nрайонних (міських) Рад народних депутатів у межах їх компетенції.\n{ Стаття 135 в редакції Указів ПВР УРСР N 1653-X ( 1653-10 ) від\n12.03.81, N 102-XI ( 102-11 ) від 12.04.85 }\nСтаття 136. Користування земельними ділянками, зайнятими\nколективними садами (виноградниками)\nЗемельні ділянки, зайняті колективними садами\n(виноградниками), знаходяться в користуванні садівницьких\n(виноградарських) товариств, що організуються при підприємствах,\nорганізаціях, установах, яким у встановленому порядку надано ці\nземельні ділянки.\nСадівницькі (виноградарські) товариства використовують ці\nділянки відповідно до цілей, визначених їх статутом,\nзареєстрованим виконавчим комітетом районної (міської) Ради\nнародних депутатів, на території якої знаходиться садівницьке\n(виноградарське) товариство."
    },
    {
      "provision_ref": "art137",
      "section": "137",
      "title": "Стаття 137. Надання земель для колективного городництва",
      "content": "Земельні ділянки для колективного городництва надаються в\nтимчасове користування підприємствам, організаціям і установам\nвиконавчими комітетами обласних, районних (міських) Рад народних\nдепутатів з земель державного запасу, державного лісового фонду і\nземель населених пунктів, не призначених до використання у\nнайближчі роки під забудову або на інші цілі, а також з тимчасово\nневикористовуваних земель сільськогосподарського призначення і\nземель промислових, транспортних та інших несільськогосподарських\nпідприємств і організацій.\nНе допускається надання земель для колективного городництва,\nякщо це шкодить сільськогосподарському виробництву колгоспів,\nрадгоспів, інших сільськогосподарських підприємств і організацій,\nа також земель, що є місцями відпочинку населення."
    },
    {
      "provision_ref": "art138",
      "section": "138",
      "title": "Стаття 138. Розміри земельних ділянок під колективні городи",
      "content": "Розмір земельних ділянок, що надаються робітникам і\nслужбовцям під колективні городи, не може перевищувати 0,15\nгектара, а на зрошуваних землях - 0,08 гектара на сім'ю.\nРобітникам і службовцям, які мають присадибні ділянки,\nземельні ділянки виділяються в таких розмірах, щоб загальна площа\nне перевищувала зазначених в частині першій цієї статті розмірів.\nРОЗДІЛ V\nЗЕМЛІ ДЕРЖАВНОГО ЛІСОВОГО ФОНДУ"
    },
    {
      "provision_ref": "art139",
      "section": "139",
      "title": "Стаття 139. Склад земель державного лісового фонду",
      "content": "Землями державного лісового фонду визнаються землі, вкриті\nлісом, а також не вкриті лісом, але призначені для потреб лісового\nгосподарства."
    },
    {
      "provision_ref": "art140",
      "section": "140",
      "title": "Стаття 140. Користування землями державного лісового фонду",
      "content": "Землі державного лісового фонду використовуються\nлісогосподарськими підприємствами, організаціями, установами,\nколгоспами і радгоспами за цільовим призначенням для ведення\nлісового господарства.\nДержавні лісогосподарські підприємства, організації і\nустанови за рішенням виконавчих комітетів районних або міських Рад\nнародних депутатів надають не використовувані для потреб лісового\nгосподарства і лісозаготівельної промисловості\nсільськогосподарські угіддя з наявних в їх користуванні земель\nдержавного лісового фонду колгоспам, радгоспам, іншим\nпідприємствам, організаціям, установам і громадянам у тимчасове\nкористування для сільськогосподарських цілей, якщо таке\nкористування сумісне з інтересами лісового господарства.\nПорядок користування землями державного лісового фонду\nвизначається законодавством Союзу РСР і Української РСР.\nВилучення та надання земель державного лісового фонду для\nдержавних або громадських потреб здійснюється у порядку,\nпередбаченому цим Кодексом.\nРОЗДІЛ VI\nЗЕМЛІ ДЕРЖАВНОГО ВОДНОГО ФОНДУ"
    },
    {
      "provision_ref": "art141",
      "section": "141",
      "title": "Стаття 141. Склад земель державного водного фонду",
      "content": "Землями державного водного фонду визнаються землі, зайняті\nводоймами (ріками, озерами, водоймищами, каналами, внутрішніми\nморями, територіальними водами і ін.), гідротехнічними та іншими\nводогосподарськими спорудами, а також землі, виділені під смуги\nвідведення по берегах водойм, під зони охорони тощо."
    },
    {
      "provision_ref": "art142",
      "section": "142",
      "title": "Стаття 142. Землі, виділені під смуги відводу та зони охорони",
      "content": "Землі в смугах відводу надаються органам водного господарства\nта іншим організаціям для спеціальних потреб і використовуються\nними для лісопосадок, ремонту споруд, будівництва переправ,\nвиробничих приміщень, складів тощо.\nЗони охорони встановлюються навколо водойм, водних джерел і\nгідротехнічних споруд для виконання комплексу санітарних,\nпротиерозійних заходів і захисних лісонасаджень з метою збереження\nі поліпшення водних ресурсів."
    },
    {
      "provision_ref": "art143",
      "section": "143",
      "title": "Стаття 143. Використання земель державного водного фонду",
      "content": "Користування землями державного водного фонду здійснюють\nколгоспи, радгоспи та інші підприємства, організації та установи,\nяким ці землі надані.\nЗемлі державного водного фонду використовуються для\nбудівництва і експлуатації споруд, що забезпечують задоволення\nпитних, побутових, оздоровчих та інших потреб населення, а також\nзадоволення сільськогосподарських, промислових, енергетичних,\nтранспортних, рибогосподарських та інших державних і громадських\nпотреб.\nПорядок користування землями державного водного фонду\nвизначається законодавством Союзу РСР та Української РСР.\nРОЗДІЛ VII\nЗЕМЛІ ДЕРЖАВНОГО ЗАПАСУ"
    },
    {
      "provision_ref": "art144",
      "section": "144",
      "title": "Стаття 144. Землі державного запасу",
      "content": "Землями державного запасу є всі землі, не надані\nземлекористувачам в безстрокове або довгострокове користування.\nЗемлі державного запасу надаються в постійне або тимчасове\nкористування колгоспам, радгоспам, іншим державним, кооперативним,\nгромадським підприємствам, організаціям і установам, а також\nгромадянам в порядку, передбаченому цим Кодексом.\nРОЗДІЛ VIII\nДЕРЖАВНИЙ ЗЕМЕЛЬНИЙ КАДАСТР"
    },
    {
      "provision_ref": "art145",
      "section": "145",
      "title": "Стаття 145. Призначення державного земельного кадастру",
      "content": "Для забезпечення раціонального використання земельних\nресурсів ведеться державний земельний кадастр, який містить\nсукупність вірогідних і необхідних відомостей про природний,\nгосподарський і правовий стан земель.\nДані державного земельного кадастру служать цілям організації\nефективного використання земель та їх охорони, планування\nнародного господарства, розміщення і спеціалізації\nсільськогосподарського виробництва, меліорації земель і хімізації\nсільського господарства, а також здійснення інших\nнародногосподарських заходів, зв'язаних з використанням земель."
    },
    {
      "provision_ref": "art146",
      "section": "146",
      "title": "Стаття 146. Зміст державного земельного кадастру",
      "content": "Державний земельний кадастр включає дані реєстрації\nземлекористувань, обліку кількості і якості земель, бонітування\nгрунтів і економічної оцінки земель."
    },
    {
      "provision_ref": "art147",
      "section": "147",
      "title": "Стаття 147. Порядок ведення державного земельного кадастру",
      "content": "Відповідно до Основ земельного законодавства Союзу РСР і\nсоюзних республік державний земельний кадастр в Українській РСР\nведеться за рахунок держави за єдиною для Союзу РСР системою.\nПорядок ведення державного земельного кадастру, форми кадастрової\nдокументації, періодичність уточнення та оновлення кадастрових\nданих встановлює Рада Міністрів СРСР.\nРОЗДІЛ IX\nДЕРЖАВНИЙ ЗЕМЛЕУСТРІЙ"
    },
    {
      "provision_ref": "art148",
      "section": "148",
      "title": "Стаття 148. Державний землеустрій і його завдання",
      "content": "Землеустрій включає систему державних заходів, спрямованих на\nздійснення рішень державних органів у галузі користування землею.\nЗавданнями державного землеустрою є організація найбільш\nповного, науково обгрунтованого, раціонального й ефективного\nвикористання земель, підвищення культури землеробства та охорона\nземель.\nЗемлеустрій, включаючи проектно-розвідувальні, зйомочні і\nобслідницькі роботи, провадиться за рахунок держави."
    },
    {
      "provision_ref": "art149",
      "section": "149",
      "title": "Стаття 149. Види землеустрою",
      "content": "В залежності від завдань, змісту і методів проведення\nдержавний землеустрій поділяється на два основних види -\nміжгосподарський і внутрігосподарський.\nМіжгосподарський землеустрій має своїм завданням організацію\nнауково обгрунтованого і раціонального використання землі шляхом\nправильного її розподілу між галузями народного господарства,\nпідприємствами, організаціями та установами.\nВнутрігосподарський землеустрій має своїм завданням створення\nв межах окремих землекористувань територіальної основи для\nпіднесення культури землеробства і продуктивності\nсільськогосподарських угідь, повного, правильного використання та\nохорони землі, високопродуктивного\nзастосування техніки і\nраціональної організації господарства.\n{ Частина третя статті 149 в редакції Указу ПВР УРСР N 1653-X\n( 1653-10 ) від 12.03.81 }"
    },
    {
      "provision_ref": "art150",
      "section": "150",
      "title": "Стаття 150. Зміст державного землеустрою",
      "content": "Державний землеустрій включає такі землевпорядні дії:\n1) утворення нових, а також упорядкування існуючих\nземлекористувань з усуненням черезсмужжя та інших незручностей в\nрозташуванні земель; уточнення і зміну меж землекористувань;\n{ Пункт 1 статті 150 із змінами, внесеними згідно з Указом ПВР\nУРСР N 1653-X ( 1653-10 ) від 12.03.81 }\n2) внутрігосподарську організацію території колгоспів,\nрадгоспів та інших сільськогосподарських підприємств, організацій\nі установ із запровадженням економічно обгрунтованих сівозмін і\nвпорядкуванням всіх інших сільськогосподарських угідь (сінокосів,\nпасовищ, садів та ін.), а також розробку заходів по боротьбі з\nерозією грунтів;\n3) виявлення нових земель для сільськогосподарського та\nіншого народногосподарського освоєння;\n4) відведення і вилучення земельних ділянок;\n5) встановлення і зміну міської межі, селищної межі і межі\nсільських населених пунктів;\n6) проведення топографо-геодезичних, грунтових, геоботанічних\nта інших обслідувань і досліджень;\n7) відмежування в натурі присадибних земель сільських\nнаселених пунктів, не віднесених до перспективних, від громадських\nземель в колгоспах та інших земель;\n8) здійснення робіт, зв'язаних з веденням державного\nземельного кадастру."
    },
    {
      "provision_ref": "art151",
      "section": "151",
      "title": "Стаття 151. Органи, що здійснюють державний землеустрій",
      "content": "Державний землеустрій здійснюється державними землевпорядними\nорганами.\nКерівництво роботами по державному землеустрою і контроль за\nїх виконанням здійснюються Міністерством сільського господарства\nУкраїнської РСР та його місцевими органами."
    },
    {
      "provision_ref": "art152",
      "section": "152",
      "title": "Стаття 152. Землевпорядний процес",
      "content": "Землеустрій провадиться за рішенням органів державної влади,\nініціативою землевпорядних органів або за клопотанням\nзаінтересованих землекористувачів.\nЗемлевпорядний процес складається з підготовчих робіт,\nскладання проекту землеустрою, розгляду і затвердження проекту,\nперенесення його в натуру, оформлення і видачі землевпорядних\nдокументів, авторського нагляду за здійсненням проекту\nземлеустрою."
    },
    {
      "provision_ref": "art153",
      "section": "153",
      "title": "Стаття 153. Складання проектів землеустрою",
      "content": "В процесі землеустрою складаються землевпорядні проекти, а\nтакож документи на право користування землею, передбачені статтею\n20 цього Кодексу.\nСкладання землевпорядних проектів здійснюється за участю\nзаінтересованих землекористувачів."
    },
    {
      "provision_ref": "art154",
      "section": "154",
      "title": "Стаття 154. Розгляд та затвердження землевпорядних проектів",
      "content": "Землевпорядні проекти розглядаються і схвалюються:\n1) в колгоспах - на загальних зборах членів колгоспу (зборах\nуповноважених) та районними, а в разі необхідності обласними\nсільськогосподарськими органами;\n2) в радгоспах і інших сільськогосподарських підприємствах,\nорганізаціях і установах - на технічних радах цих господарств та\nтрестів;\n3) в несільськогосподарських підприємствах, організаціях і\nустановах - на нарадах при адміністрації господарств.\nПроекти внутрігосподарського землеустрою колгоспів, радгоспів\nта інших сільськогосподарських підприємств, організацій і установ\nзатверджуються виконавчими комітетами обласних Рад народних\nдепутатів.\nЗміни в проекти внутрігосподарського землеустрою вносяться з\nдозволу виконавчих комітетів обласних Рад народних депутатів за\nпогодженням з державними землевпорядними органами.\nПроекти землеустрою по відведенню і вилученню земельних\nділянок затверджують ті органи державного управління, які мають\nправо надавати і вилучати земельні ділянки.\nПроекти землеустрою, пов'язані з зміною меж і розмірів\nземлекористувань, затверджуються у відповідності з статтею 53\nцього Кодексу."
    },
    {
      "provision_ref": "art155",
      "section": "155",
      "title": "Стаття 155. Перенесення землевпорядних проектів в натуру",
      "content": "Землевпорядні проекти після затвердження переносяться за\nучастю заінтересованих землекористувачів в натуру (на місцевість)\nз позначенням меж землекористувань межовими знаками встановленого\nзразка.\nВстановлена в порядку землеустрою внутрігосподарська\nорганізація території є обов'язковою для колгоспів, радгоспів та\nінших підприємств, організацій і установ."
    },
    {
      "provision_ref": "art156",
      "section": "156",
      "title": "Стаття 156. Видача землевпорядної документації",
      "content": "Землевпорядна документація, затверджена в порядку,\nпередбаченому статтею 154 цього Кодексу, а також документи на\nправо користування землею видаються землекористувачам.\nРОЗДІЛ X\nВИРІШЕННЯ ЗЕМЕЛЬНИХ СПОРІВ"
    },
    {
      "provision_ref": "art157",
      "section": "157",
      "title": "Стаття 157. Органи, які вирішують земельні спори",
      "content": "Земельні спори між колгоспами, радгоспами, іншими державними,\nкооперативними, громадськими підприємствами, організаціями,\nустановами і громадянами вирішуються Радою Міністрів Української\nРСР, виконавчими комітетами місцевих Рад народних депутатів у\nпорядку, встановленому цим Кодексом.\nСтаття 158. Компетенція Ради Міністрів Української РСР у\nвирішенні земельних спорів\nДо відання Ради Міністрів Української РСР відноситься\nвирішення спорів колгоспів, радгоспів, інших державних,\nкооперативних, громадських підприємств, організацій і установ\nоднієї області з питань користування землею на території іншої\nобласті.\nСтаття 159. Компетенція виконавчого комітету обласної Ради\nнародних депутатів у вирішенні земельних спорів\nДо відання виконавчого комітету обласної Ради народних\nдепутатів відноситься вирішення спорів колгоспів, радгоспів, інших\nдержавних, кооперативних, громадських підприємств, організацій і\nустанов одного району області з питань користування землею на\nтериторії іншого району області.\nСтаття 160. Компетенція виконавчого комітету районної Ради\nнародних депутатів у вирішенні земельних спорів\nДо відання виконавчого комітету районної Ради народних\nдепутатів відноситься вирішення спорів колгоспів, радгоспів і\nінших державних, кооперативних, громадських підприємств,\nорганізацій і установ району з питань користування землями,\nрозташованими на території району.\nСтаття 161. Компетенція виконавчого комітету міської Ради\nнародних депутатів у вирішенні земельних спорів\nДо відання виконавчого комітету міської Ради народних\nдепутатів відноситься вирішення спорів колгоспів, радгоспів, інших\nдержавних, кооперативних, громадських підприємств, організацій і\nустанов, розташованих на території міста, з питань користування\nземлями, що знаходяться в межах міста; земельних спорів між\nзазначеними підприємствами, організаціями, установами і\nгромадянами; земельних спорів між громадянами, за винятком спорів,\nпередбачених статтею 167 цього Кодексу.\nСтаття 162. Компетенція виконавчих комітетів селищних і\nсільських Рад народних депутатів у вирішенні\nземельних спорів\nДо відання виконавчих комітетів селищних і сільських Рад\nнародних депутатів відноситься вирішення спорів між громадянами з\nпитань користування землею на території цих Рад, крім спорів,\nпередбачених статтею 167 цього Кодексу."
    },
    {
      "provision_ref": "art163",
      "section": "163",
      "title": "Стаття 163. Порядок розгляду земельних спорів",
      "content": "Земельні спори розглядаються за заявою заінтересованої\nсторони виконавчими комітетами відповідних Рад народних депутатів\nз викликом сторін.\nДля підготовки матеріалів до розгляду виконкоми місцевих Рад\nнародних депутатів в необхідних випадках можуть створювати\nспеціальні комісії з депутатів, представників органів державного\nземлеустрою та спеціалістів сільського господарства.\nЗемельні спори повинні розглядатися виконавчими комітетами\nвідповідних Рад народних депутатів в місячний строк з дня\nнадходження заяви.\nПо наслідках розгляду земельного спору виконавчі комітети Рад\nнародних депутатів виносять рішення. В необхідних випадках в цьому\nрішенні можуть бути передбачені порядок його виконання або заходи,\nякі слід здійснити для поновлення порушеного права\nземлекористування."
    },
    {
      "provision_ref": "art164",
      "section": "164",
      "title": "Стаття 164. Права і обов'язки сторін",
      "content": "Земельний спір розглядається в присутності сторін, за\nвинятком випадків, коли сторона ухиляється від участі в розгляді\nспору.\nПри розгляді спору сторони мають право знайомитись із\nзібраними по ньому матеріалами, давати пояснення, представляти в\nусній або письмовій формі свої доводи і заперечення, заявляти\nклопотання про відкладення розгляду спору та проведення додаткових\nперевірок і обслідувань, про витребування документів тощо.\nСторони зобов'язані добросовісно користуватися своїми правами\nта сприяти органові, який розглядає спір, поданням необхідних\nвідомостей і документів, що є у їх розпорядженні, наданням\nтранспорту для виїзду на місце комісій і т. ін."
    },
    {
      "provision_ref": "art165",
      "section": "165",
      "title": "Стаття 165. Оскарження рішень по земельних спорах",
      "content": "Рішення виконавчих комітетів сільських, селищних, міських і\nрайонних Рад народних депутатів по земельних спорах можуть бути\nоскаржені у виконавчі комітети вищестоящих Рад народних депутатів,\nа рішення виконавчих комітетів обласних Рад народних депутатів - в\nРаду Міністрів УРСР.\nСтаття 166. Порядок вирішення спорів з питань користування\nземельними ділянками, розташованими на території\nіншої союзної республіки\nВідповідно до Основ земельного законодавства Союзу РСР і\nсоюзних республік спори колгоспів, радгоспів, інших державних,\nкооперативних, громадських підприємств, організацій і установ\nУкраїнської РСР з питань користування землею на території іншої\nсоюзної республіки, а також спори зазначених підприємств, установ\nі організацій інших союзних республік в питанні користування\nземлею на території Української РСР, розглядає комісія, утворювана\nна паритетних засадах з представників Української РСР і\nвідповідної союзної республіки.\nВ разі, якщо комісія не прийшла до погодженого рішення, спори\nу вказаних питаннях підлягають розглядові Радою Міністрів СРСР.\nСтаття 167. Вирішення земельних спорів між співвласниками\nіндивідуальних будівель\nСпори між співвласниками індивідуальних будівель на землях\nміст, селищ міського типу і на земельних ділянках у сільських\nнаселених пунктах, що відводяться виконавчими комітетами сільських\nРад народних депутатів, про порядок користування спільною\nземельною ділянкою розглядаються судами.\nСтаття 168. Вирішення майнових спорів, зв'язаних з земельними\nвідносинами\nМайнові спори, зв'язані з земельними відносинами між\nдержавними, кооперативними (крім колгоспів), громадськими\nпідприємствами, організаціями і установами вирішуються органами\nарбітражу, а майнові спори, зв'язані з земельними відносинами, в\nяких сторонами або однією із сторін є колгоспи чи громадяни,\nвирішуються в судовому порядку, якщо інше не встановлено\nзаконодавством Союзу РСР і Української РСР.\nРОЗДІЛ XI\nВІДПОВІДАЛЬНІСТЬ ЗА ПОРУШЕННЯ ЗЕМЕЛЬНОГО ЗАКОНОДАВСТВА\nСтаття 169. Наслідки порушення права державної власності на\nземлю\nКупівля-продаж, застава, заповіт, дарування, оренда,\nсамовільний обмін земельними ділянками та інші угоди, які в прямій\nабо прихованій формі порушують право державної власності на\nземлю, - недійсні.\nСтаття 170. Відповідальність за порушення земельного\nзаконодавства\nСлужбові особи та громадяни, винні в здійсненні угод,\nзазначених у статті 169 цього Кодексу, а також:\n- самовільному зайнятті земельних ділянок;\n- безгосподарному використанні земель і використанні їх з\nметою добування нетрудових доходів;\n- псуванні сільськогосподарських та інших земель, забрудненні\nїх виробничими та іншими відходами і стічними водами;\n- невиконанні обов'язкових заходів по поліпшенню земель і\nохороні грунтів від вітрової, водної ерозії та інших процесів, що\nпогіршують стан грунтів;\n- несвоєчасному поверненні тимчасово зайнятих земель або\nневиконанні обов'язків по приведенню їх в стан, придатний для\nвикористання за призначенням;\n- використанні земельних ділянок не у відповідності з тією\nметою, для якої вони надані;\n- відхиленні без належного дозволу від затверджених у\nвстановленому порядку проектів внутрігосподарського землеустрою;\n- знищенні межових знаків меж землекористувань;\n- невжитті заходів по боротьбі з бур'янами та шкідниками\nсільськогосподарських культур;\n- неправильній експлуатації та пошкодженні гідротехнічних\nспоруд або захисних лісонасаджень на меліорованих і еродованих\nземлях, - несуть кримінальну або адміністративну відповідальність\nу відповідності з законодавством Союзу РСР та Української РСР.\nВідповідно до Основ земельного законодавства Союзу РСР і\nсоюзних республік законодавством Союзу РСР і Української РСР може\nбути встановлено відповідальність і за інші види порушень\nземельного законодавства."
    },
    {
      "provision_ref": "art171",
      "section": "171",
      "title": "Стаття 171. Повернення самовільно зайнятої землі",
      "content": "Самовільно зайняті земельні ділянки повертаються за їх\nналежністю без відшкодування затрат, проведених за час незаконного\nкористування. Приведення земельних ділянок в придатний для\nвикористання стан проводиться підприємствами, організаціями,\nустановами і громадянами, які самовільно зайняли земельні ділянки,\nабо за їх рахунок.\nСтаття 172. Вилучення земельної ділянки за систематичне\nпорушення-правил користування землею\nВідповідно до Основ земельного законодавства Союзу РСР і\nсоюзних республік у випадках, встановлюваних законодавством Союзу\nРСР і Української РСР, у землекористувачів, які допускають\nсистематичні порушення правил користування землею, ділянки, що\nнеправильно використовуються ними, можуть бути вилучені за\nрішенням виконавчих комітетів обласних, районних (міських) Рад\nнародних депутатів.\nСтаття 173. Відшкодування збитків, заподіяних в результаті\nпорушення земельного законодавства\nПідприємства, організації, установи і громадяни повинні\nкомпенсувати шкоду, заподіяну ними в результаті порушення\nземельного законодавства.\nРОЗДІЛ XII\nМІЖНАРОДНІ ДОГОВОРИ"
    },
    {
      "provision_ref": "art174",
      "section": "174",
      "title": "Стаття 174. Міжнародні договори",
      "content": "Якщо міжнародним договором СРСР або Української РСР\nустановлено інші правила, ніж ті, що їх містить земельне\nзаконодавство Української РСР, то застосовуються правила\nвідповідного міжнародного договору."
    }
  ],
  "definitions": []
}