{
  "id": "ua-law-2289-17",
  "type": "statute",
  "title": "Закон України (2289-17)",
  "title_en": "",
  "short_name": "2289-17",
  "status": "in_force",
  "issued_date": "2010-06-01",
  "url": "https://zakon.rada.gov.ua/laws/show/2289-17",
  "description": "Official legislative act of Ukraine ingested from the Verkhovna Rada legal portal.",
  "provisions": [
    {
      "provision_ref": "art1",
      "section": "1",
      "title": "Стаття 1. Визначення основних термінів",
      "content": "1. У цьому Законі нижченаведені терміни вживаються в такому\nзначенні:\n1) акцепт пропозиції конкурсних торгів або цінової\nпропозиції (пропозиції за результатами застосування процедури\nзакупівлі в одного учасника) - прийняття замовником пропозиції\nконкурсних торгів або цінової пропозиції, яку визнано найбільш\nекономічно вигідною за результатами оцінки (за результатами\nзастосування процедури закупівлі в одного учасника), та надання\nзгоди на взяття зобов'язань на оплату предмета закупівлі або його\nчастини (лота). Пропозиція конкурсних торгів або цінова\nпропозиція, пропозиція за результатами застосування процедури\nзакупівлі в одного учасника, вважається акцептованою, якщо\nзамовником подано учаснику в установлений цим Законом строк\nписьмове підтвердження про акцепт такої пропозиції;\n1-1) абонент - будь-яка фізична або юридична особа,\nзареєстрована на електронному майданчику або веб-порталі\nУповноваженого органу;\n2) генеральний замовник - державний орган, державна,\nкомунальна установа чи організація, визначені відповідно Кабінетом\nМіністрів України, Радою міністрів Автономної Республіки Крим,\nмісцевими державними адміністраціями або виконавчими органами\nмісцевих рад відповідальними за організацію і проведення процедур\nзакупівель в інтересах замовників за рамковими угодами відповідно\nдо цього Закону;\n3) державна закупівля (далі - закупівля) - придбання\nзамовником товарів, робіт і послуг за державні кошти у порядку,\nвстановленому цим Законом;\n4) державні кошти - кошти Державного бюджету України, бюджету\nАвтономної Республіки Крим та місцевих бюджетів, кошти\nНаціонального банку України, державних цільових фондів, Пенсійного\nфонду України, кошти загальнообов'язкового державного соціального\nстрахування, кошти загальнообов'язкового державного соціального\nстрахування на випадок безробіття, кошти загальнообов'язкового\nдержавного соціального страхування у зв'язку з тимчасовою втратою\nпрацездатності та витратами, зумовленими народженням та\nпохованням, кошти, передбачені Законом України \"Про\nзагальнообов'язкове державне соціальне страхування від нещасного\nвипадку на виробництві та професійного захворювання, які\nспричинили втрату працездатності\" ( 1105-14 ), кошти установ чи\nорганізацій, утворених у встановленому порядку державними\nорганами, органами влади Автономної Республіки Крим, місцевими\nдержавними адміністраціями чи органами місцевого самоврядування,\nкошти державних та місцевих фондів, кошти державного оборонного\nзамовлення, кошти державного замовлення для задоволення\nпріоритетних державних потреб, кошти державного матеріального\nрезерву, кошти Аграрного фонду, кошти Фонду соціального захисту\nінвалідів, кошти, які надаються замовникам під гарантії Кабінету\nМіністрів України, Ради міністрів Автономної Республіки Крим та\nорганів місцевого самоврядування за кредитами, позиками, які\nнадаються іноземними державами, банками, міжнародними фінансовими\nорганізаціями або на умовах співфінансування разом з іноземними\nдержавами, банками, міжнародними фінансовими організаціями;\n5) договір про закупівлю - договір, який укладається між\nзамовником і учасником за результатами процедури закупівлі та\nпередбачає надання послуг, виконання робіт або набуття права\nвласності на товари за державні кошти;\n6) документація конкурсних торгів - документація, що\nрозробляється та затверджується замовником, оприлюднюється для\nвільного доступу та безоплатно подається замовником під час\nпроведення торгів (конкурсних торгів) фізичним/юридичним особам.\nДокументація конкурсних торгів не є об'єктом авторського права\nта/або суміжних прав;\n6-1) документація електронного реверсивного аукціону -\nелектронні документи, що мають обов'язковий реквізит - електронний\nцифровий підпис та визначають вимоги замовника до предмета,\nдоговору, процедури та учасників закупівлі. Вимоги щодо складу та\nзмісту документації електронного реверсивного аукціону\nвстановлюються цим Законом;\n6-2) електронна заявка (далі - заявка) - електронний\nдокумент, що підтверджує згоду учасника закупівель укласти договір\nпро закупівлю на визначених замовником умовах та містить документи\nі відомості, що підтверджують виконання вимог замовника під час\nпроведення закупівлі за процедурою електронного реверсивного\nаукціону;\n6-3) електронна конкурентна заявка (далі - конкурентна\nзаявка) - електронний документ, що містить інформацію про\nпропозицію учасника щодо ціни договору про закупівлю (лота), яка\nподається оператору електронного майданчика безпосередньо під час\nпроведення торговельної сесії електронного реверсивного аукціону;\n{ Частину першу статті 1 доповнено пунктом 6-3 згідно із Законом\nN 4917-VI ( 4917-17 ) від 07.06.2012 }\n6-4) електронний майданчик - сайт у мережі Інтернет разом з\nсукупністю технічного обладнання, програмного забезпечення та\nорганізаційних заходів, що використовуються оператором\nелектронного майданчика для проведення державних закупівель за\nпроцедурою електронного реверсивного аукціону;\n7) забезпечення виконання договору про закупівлю - надання\nучасником замовнику гарантій виконання своїх зобов'язань за\nдоговором про закупівлю, включаючи такі види забезпечення як\nпорука, гарантія, застава, завдаток, неустойка, депозит;\n8) забезпечення пропозиції конкурсних торгів - надання\nучасником замовнику гарантій виконання своїх зобов'язань у зв'язку\nз поданням пропозиції конкурсних торгів, у тому числі такі види\nзабезпечення: порука, гарантія, застава, завдаток, депозит;\n8-1) забезпечення заявки - кошти, що надаються на вимогу\nзамовника учасником закупівель за процедурою електронного\nреверсивного аукціону в якості гарантії виконання ним зобов'язань\nщодо укладення договору за результатами процедури;\n9) закупівля в електронній формі - державна закупівля, під\nчас проведення якої використовується електронний документообіг\nвідповідно до Закону України \"Про електронні документи та\nелектронний документообіг\" ( 851-15 );\n10) замовники - розпорядники державних коштів, які здійснюють\nзакупівлю в порядку, визначеному цим Законом;\n11) змова - домовленість між двома чи кількома учасниками\nпроцедури закупівлі, спрямована на встановлення ціни пропозиції\nконкурсних торгів або цінової пропозиції на штучних або\nнеконкурентних рівнях з відома або без відома замовника;\n12) кваліфікаційна документація - документація, що\nрозробляється, затверджується, оприлюднюється для вільного доступу\nта безоплатно надається замовником під час проведення попередньої\nкваліфікації учасників фізичним/юридичним особам;\n13) кваліфікаційна пропозиція - пропозиція, яка подається\nучасником попередньої кваліфікації замовнику відповідно до вимог\nкваліфікаційної документації;\n14) комітет з конкурсних торгів - службові (посадові) особи\nзамовника (генерального замовника), призначені відповідальними за\nорганізацію та проведення процедур закупівлі згідно з цим Законом;\n{ Пункт 14 частини першої статті 1 із змінами, внесеними згідно із\nЗаконом N 3681-VI ( 3681-17 ) від 08.07.2011 }\n15) моніторинг закупівель - систематичне спостереження за\nпроведенням замовниками процедур державних закупівель з метою\nаналізу їх ефективності та належного дотримання законодавства у\nсфері державних закупівель;\n16) найбільш економічно вигідна пропозиція - пропозиція, що\nвідповідає всім критеріям та умовам, визначеним у документації\nконкурсних торгів, та визнана найкращою за результатами оцінки\nконкурсних пропозицій відповідно до статті 28 цього Закону;\n17) оголошення про проведення процедури закупівлі -\nоголошення про проведення відкритих торгів, оголошення про\nпроведення процедури двоступеневих торгів, оголошення про\nпроведення попередньої кваліфікації, запит цінових пропозицій,\nінформація про застосування процедури закупівлі в одного учасника;\n18) оголошення про результати процедури закупівлі -\nоголошення про результати проведення торгів, повідомлення про\nрезультати проведення попередньої кваліфікації, інформація про\nрезультати процедури запиту цінових пропозицій, інформація про\nрезультати проведення процедури закупівлі в одного учасника,\nповідомлення про відміну торгів або визнання їх такими, що не\nвідбулися, повідомлення про відміну процедури закупівлі в одного\nучасника;\n19) орган оскарження - Антимонопольний комітет України;\n19-1) оператор електронного майданчика - юридична особа як\nдержавної, так і інших форм власності, державна реєстрація якої\nпроведена на території України у встановленому законодавством\nпорядку, яка володіє електронним майданчиком, необхідними для його\nфункціонування програмно-апаратними засобами, досвід та\nкваліфікація персоналу якої дозволяють забезпечити проведення\nелектронних реверсивних аукціонів відповідно до цього Закону і яка\nвключена до Реєстру операторів електронних майданчиків;\n20) переможець процедури закупівлі - учасник, пропозицію\nконкурсних торгів або цінову пропозицію якого визнано найбільш\nекономічно вигідною та акцептовано у разі проведення торгів\n(конкурсних торгів), або учасник, пропозицію якого прийнято за\nрезультатами застосування процедури закупівлі в одного учасника,\nабо учасник процедури електронного реверсивного аукціону, який під\nчас проведення торговельної сесії електронного реверсивного\nаукціону запропонував найнижчу ціну договору (лота) та заявка\nякого визнана такою, що відповідає вимогам документації\nелектронного реверсивного аукціону;\n21) підприємства - підприємства, утворені в установленому\nпорядку державними органами, органами влади Автономної Республіки\nКрим чи органами місцевого самоврядування та уповноважені на\nотримання державних коштів, взяття за ними зобов'язань і\nздійснення платежів, у тому числі державні, казенні, комунальні\nпідприємства, а також господарські товариства, у статутному\nкапіталі яких державна або комунальна частка акцій (часток, паїв)\nперевищує 50 відсотків, їх дочірні підприємства, а також\nпідприємства, господарські товариства, у статутному капіталі яких\n50 і більше відсотків належить державним, у тому числі казенним,\nкомунальним підприємствам та господарським товариствам, у\nстатутному капіталі яких державна або комунальна частка акцій\n(часток, паїв) перевищує 50 відсотків, об'єднання таких\nпідприємств (господарських товариств);\n22) пов'язана особа - особа, яка відповідає будь-якій з\nнаведених нижче ознак:\nюридична особа, яка здійснює контроль над учасником процедури\nзакупівлі, оператором електронного майданчика або контролюється\nтаким учасником процедури закупівлі, оператором електронного\nмайданчика, або перебуває під спільним контролем з таким учасником\nпроцедури закупівлі, оператором електронного майданчика;\nфізична особа або члени її сім'ї, які здійснюють контроль над\nучасником процедури закупівлі, оператором електронного майданчика;\nслужбова (посадова) особа учасника процедури закупівлі,\nоператора електронного майданчика, уповноважена здійснювати від\nімені учасника процедури закупівлі, оператора електронного\nмайданчика юридичні дії, спрямовані на встановлення, зміну або\nзупинення цивільно-правових відносин, та члени сім'ї такої\nслужбової (посадової) особи;\nчлени сім'ї посадової (службової) особи замовника, які\nздійснюють контроль над учасниками процедури закупівлі або\nуповноважені здійснювати від імені учасника процедури закупівлі\nюридичні дії, спрямовані на встановлення, зміну або зупинення\nцивільно-правових відносин.\nПід здійсненням контролю слід розуміти володіння\nбезпосередньо або через більшу кількість пов'язаних фізичних чи\nюридичних осіб найбільшою часткою (паєм, пакетом акцій) статутного\nкапіталу учасника процедури закупівлі, оператора електронного\nмайданчика або управління найбільшою кількістю голосів у керівному\nоргані такого учасника процедури закупівлі, оператора електронного\nмайданчика, або володіння часткою (паєм, пакетом акцій), яка\nстановить не менш як 25 відсотків статутного капіталу учасника\nпроцедури закупівлі, оператора електронного майданчика.\nДля фізичної особи загальна сума володіння часткою статутного\nкапіталу учасника процедури закупівлі, оператора електронного\nмайданчика (голосів у органі управління) визначається як загальний\nобсяг корпоративних прав, що належить такій фізичній особі, членам\nїї сім'ї та юридичним особам, які контролюються такою фізичною\nособою або членами її сім'ї.\nДля цілей цього Закону членами сім'ї вважаються подружжя,\nдіти, батьки, рідні брати і сестри, дід, баба, онуки,\nусиновлювачі, усиновлені, а також інші особи за умови їх\nпостійного проживання разом із пов'язаною особою і ведення з нею\nспільного господарства;\n23) послуги - будь-який предмет закупівлі (крім товарів і\nробіт), включаючи транспортні послуги, освоєння технологій,\nнаукові дослідження, науково-дослідні або дослідно-конструкторські\nрозробки, медичне та побутове обслуговування, лізинг, найм\n(оренду), а також фінансові та консультаційні послуги, поточний\nремонт;\n24) предмет закупівлі - товари, роботи чи послуги, які\nзакуповуються замовником у межах єдиної процедури закупівлі, на\nучасть в якій учасниками подаються пропозиції конкурсних торгів\n(кваліфікаційні, цінові пропозиції) або пропозиції на переговорах\n(у разі застосування процедури закупівлі в одного учасника), або\nзаявки (у разі застосування процедури електронного реверсивного\nаукціону). Предмет закупівлі визначається замовником у порядку,\nвстановленому Уповноваженим органом. Для проведення процедури\nзакупівлі має бути не менше двох пропозицій/заявок, крім випадків\nзастосування замовником процедури закупівлі в одного учасника;\n24-1) претендент - абонент, що зареєструвався на\nелектронному майданчику для участі в закупівлях за процедурою\nелектронного реверсивного аукціону, що проводяться на цьому\nелектронному майданчику;\n25) пропозиція конкурсних торгів - пропозиція щодо предмета\nзакупівлі або його частини (лота), яку учасник подає замовнику\nвідповідно до вимог документації конкурсних торгів;\n26) роботи - проектування, будівництво нових, розширення,\nреконструкція, капітальний ремонт та реставрація існуючих об'єктів\nі споруд виробничого і невиробничого призначення, роботи із\nнормування у будівництві, геологорозвідувальні роботи, технічне\nпереоснащення діючих підприємств та супровідні роботам послуги, у\nтому числі геодезичні роботи, буріння, сейсмічні дослідження,\nаеро- і супутникова фотозйомка та інші послуги, які включаються до\nкошторисної вартості робіт, якщо вартість таких послуг не\nперевищує вартості самих робіт;\n26-1) рамкова угода - правочин, який укладається одним чи\nкількома замовниками (генеральним замовником) у письмовій формі в\nпорядку, встановленому цим Законом, з одним чи кількома учасниками\nпроцедури закупівлі з метою визначення основних умов закупівлі\nокремих товарів і послуг для укладення відповідних договорів про\nзакупівлю протягом строку дії рамкової угоди;\n26-2) регламент електронного майданчика - правила, які\nрегулюють порядок взаємодії між оператором електронного майданчика\nі його абонентами під час здійснення державних закупівель за\nпроцедурою електронного реверсивного аукціону та відносини\n(включаючи права, обов'язки та відповідальність), що складаються\nміж ними у процесі виконання дій на електронному майданчику;\n26-3) реєстр операторів електронних майданчиків - перелік, що\nмістить сукупність відомостей про суб'єктів господарювання, які\nмають право здійснювати діяльність з організації та проведення\nдержавних закупівель за процедурою електронного реверсивного\nаукціону;\n27) розпорядник державних коштів - державні органи, органи\nвлади Автономної Республіки Крим, органи місцевого самоврядування,\nінші органи, установи, організації, визначені Конституцією\n( 254к/96-ВР ) та іншими актами законодавства України, а також\nустанови чи організації, утворені у встановленому порядку\nдержавними органами, органами влади Автономної Республіки Крим чи\nорганами місцевого самоврядування та уповноважені на отримання\nдержавних коштів, взяття за ними зобов'язань і здійснення\nплатежів, а також підприємства та їх об'єднання;\n28) строк дії пропозиції конкурсних торгів або цінової\nпропозиції - встановлений замовником у документації конкурсних\nторгів або запиті цінових пропозицій строк, протягом якого учасник\nне має права змінювати свою пропозицію конкурсних торгів або\nцінову пропозицію;\n29) суб'єкт оскарження в органі оскарження (далі - суб'єкт\nоскарження) - фізична чи юридична особа, яка звернулася до органу\nоскарження з метою захисту своїх прав та охоронюваних законом\nінтересів з приводу рішення, дії чи бездіяльності замовника, що\nсуперечать законодавству у сфері державних закупівель та/або з\nприводу порушень законодавства оператором електронного майданчика\nі внаслідок яких порушено право чи законні інтереси такої особи;\n{ Пункт 29 частини першої статті 1 із змінами, внесеними згідно із\nЗаконом N 4917-VI ( 4917-17 ) від 07.06.2012 }\n30) товари - продукція, об'єкти будь-якого виду та\nпризначення, у тому числі сировина, вироби, устаткування,\nтехнології, предмети у твердому, рідкому і газоподібному стані, а\nтакож послуги, пов'язані з поставкою товарів, якщо вартість таких\nпослуг не перевищує вартості самих товарів;\n31) торги (конкурсні торги) - здійснення конкурентного\nвідбору учасників з метою визначення переможця торгів (конкурсних\nторгів) згідно з процедурами, встановленими цим Законом (крім\nпроцедури закупівлі в одного учасника);\n31-1) торговельна сесія - частина часу роботи електронного\nмайданчика, протягом якого учасниками електронного реверсивного\nаукціону подаються конкурентні заявки;\n32) учасник попередньої кваліфікації - фізична особа, в тому\nчислі фізична особа - підприємець, юридична особа (резидент або\nнерезидент), яка письмово підтвердила намір взяти участь у\nпопередній кваліфікації та/або подала кваліфікаційну пропозицію;\n33) учасник процедури закупівлі (далі - учасник) - будь-яка\nфізична або юридична особа, яка підтвердила намір взяти участь у\nпроцедурі закупівлі шляхом подачі пропозиції конкурсних торгів або\nзаявки на участь в електронному реверсивному аукціоні, або цінової\nпропозиції, або пропозиції на переговорах у разі застосування\nпроцедури закупівлі в одного учасника;\n34) цінова пропозиція - пропозиція щодо предмета закупівлі\nабо його частини (лота), яку учасник подає замовнику відповідно до\nзапиту цінових пропозицій;\n35) частина предмета закупівлі (лот) - визначена замовником\nчастина товарів, робіт чи послуг, на яку в межах єдиної процедури\nзакупівлі учасникам дозволяється подавати пропозиції конкурсних\nторгів або заявки, або цінові пропозиції, або пропозиції на\nпереговорах у разі застосування процедури закупівлі в одного\nучасника. Для проведення процедури закупівлі на кожну окрему\nчастину предмета закупівлі (лот) має бути не менше двох пропозицій\nабо заявок (конкурентних заявок), крім випадків застосування\nзамовником процедури закупівлі в одного учасника.\n2. Терміни \"електронний документообіг\", \"електронний\nдокумент\", \"електронний цифровий підпис\" вживаються у значеннях,\nвизначених у законах України \"Про електронний цифровий підпис\"\n( 852-15 ), \"Про електронні документи та електронний документообіг\nв Україні\" ( 851-15 ). Терміни \"допоміжні послуги\", \"ринок\nдопоміжних послуг\", \"послуги з вирівнювання умов для конкуренції\"\nвживаються у значеннях, наведених у Законі України \"Про засади\nфункціонування ринку електричної енергії України\" ( 663-18 )."
    },
    {
      "provision_ref": "art2",
      "section": "2",
      "title": "Стаття 2. Сфера застосування Закону",
      "content": "1. Цей Закон застосовується до всіх замовників та закупівель\nтоварів, робіт та послуг, які повністю або частково здійснюються\nза рахунок державних коштів, за умови, що вартість предмета\nзакупівлі товару (товарів), послуги (послуг) дорівнює або\nперевищує 100 тисяч гривень (у будівництві - 300 тисяч гривень), а\nробіт - 1 мільйон гривень, крім закупівель за процедурою\nелектронного реверсивного аукціону, умови застосування якої\nвстановлені розділом VIII-1 цього Закону, у тому числі на технічне\nобслуговування, іншу оплатну підтримку на майбутнє об'єкта\nзакупівлі чи виплат, пов’язаних з використанням об'єктів права\nінтелектуальної власності. { Абзац перший частини першої статті 2\nв редакції Закону N 4917-VI ( 4917-17 ) від 07.06.2012; із\nзмінами, внесеними згідно із Законом N 5203-VI ( 5203-17 ) від\n06.09.2012 }\nДія цього Закону поширюється на підприємства, визначені у\nпункті 21 частини першої статті 1 цього Закону, лише у разі\nздійснення ними закупівель за рахунок державних коштів, визначених\nу пункті 4 частини першої статті 1 цього Закону. { Абзац другий\nчастини першої в редакції Закону N 5044-VI ( 5044-17 ) від\n04.07.2012 }\nДія цього Закону не поширюється на випадки укладення трудових\nдоговорів. { Абзац третій частини першої в редакції Закону\nN 5044-VI ( 5044-17 ) від 04.07.2012 }\n2. Умови, порядок та процедури закупівель товарів, робіт і\nпослуг за рахунок державних коштів можуть встановлюватися або\nзмінюватися виключно цим Законом, крім випадків, передбачених цим\nЗаконом.\n3. Дія цього Закону не поширюється на випадки, якщо предметом\nзакупівлі є:\nтовари, роботи і послуги, пов'язані з розробленням дизайну,\nвиготовленням захищеного паперу, банкнот, монет і державних\nнагород України, їх зберіганням, транспортуванням та обліком;\n{ Абзац другий частини третьої статті 2 із змінами, внесеними\nзгідно із Законами N 3681-VI ( 3681-17 ) від 08.07.2011, N 5497-VI\n( 5497-17 ) від 20.11.2012 }\nпослуги, закупівля яких здійснюється державними банками та\nбанками, в капіталізації яких взяла участь держава, виключно для\nпроведення ними банківських операцій відповідно до Закону України\n\"Про банки і банківську діяльність\" ( 2121-14 );\nтовари, роботи і послуги, закупівля яких здійснюється\nзамовниками, розташованими за межами України;\nтовари, роботи і послуги, закупівля яких становить державну\nтаємницю відповідно до Закону України \"Про державну таємницю\"\n( 3855-12 );\nпослуги, необхідні для здійснення державних запозичень,\nобслуговування і погашення державного боргу;\nтовари, роботи і послуги, закупівля яких здійснюється для\nпідготовки і проведення виборів та референдумів в Україні;\n{ Частину третю статті 2 доповнено абзацом сьомим згідно із\nЗаконом N 2487-VI ( 2487-17 ) від 10.07.2010 }\nпослуги з медичного обслуговування населення, що надаються за\nдоговором, укладеним відповідно до Закону України \"Про порядок\nпроведення реформування системи охорони здоров'я у Вінницькій,\nДніпропетровській, Донецькій областях та місті Києві\" ( 3612-17 );\n{ Частину третю статті 2 доповнено абзацом дванадцятим згідно із\nЗаконом N 3612-VI ( 3612-17 ) від 07.07.2011 - зміна діє до 31\nгрудня 2014 року }\nтовари, роботи і послуги, закупівля яких здійснюється\nвідповідно до програм Глобального фонду для боротьби із СНІДом,\nтуберкульозом та малярією в Україні, що виконуються відповідно до\nзакону; { Частину третю статті 2 доповнено новим абзацом згідно із\nЗаконом N 4999-VI ( 4999-17 ) від 21.06.2012 }\nтовари, роботи і послуги, пов'язані з операціями\nНаціонального банку України із забезпечення управління\nзолотовалютними резервами, їх розміщення, купівлі та продажу на\nвторинному ринку цінних паперів, здійснення валютних інтервенцій\nшляхом купівлі-продажу валютних цінностей на валютних ринках;\n{ Частину третю статті 2 доповнено абзацом згідно із Законом\nN 3681-VI ( 3681-17 ) від 08.07.2011; із змінами, внесеними згідно\nіз Законом N 5497-VI ( 5497-17 ) від 20.11.2012 }\nпослуги з оренди нежитлових приміщень, які знаходяться у\nдержавній та комунальній власності, для розміщення бюджетних\nустанов; { Частину третю статті 2 доповнено абзацом згідно із\nЗаконом N 3681-VI ( 3681-17 ) від 08.07.2011 }\nюридичні послуги, пов'язані із захистом прав та інтересів\nУкраїни під час врегулювання спорів, розгляду у закордонних\nюрисдикційних органах справ за участю іноземного суб'єкта та\nУкраїни; { Частину третю статті 2 доповнено абзацом згідно із\nЗаконом N 3681-VI ( 3681-17 ) від 08.07.2011 }\nоб'єкти державного цінового регулювання і послуги, закупівля\nяких здійснюється Аграрним фондом відповідно до Закону України\n\"Про державну підтримку сільського господарства України\"\n( 1877-15 ); { Частину третю статті 2 доповнено абзацом згідно із\nЗаконом N 3681-VI ( 3681-17 ) від 08.07.2011 }\nтовари, закупівля яких здійснюється центральним органом\nвиконавчої влади, що реалізує державну політику у сфері державного\nматеріального резерву, та його підприємствами шляхом укладення\nдоговорів купівлі-продажу, ф'ючерсних, форвардних контрактів\nвиключно на біржовому ринку (товарних, фондових біржах) в\nустановленому законодавством порядку згідно з номенклатурою, яка\nзатверджується Кабінетом Міністрів України; { Частину третю статті\n2 доповнено абзацом згідно із Законом N 3681-VI ( 3681-17 ) від\n08.07.2011; абзац частини третьої статті 2 із змінами, внесеними\nзгідно із Законом N 5463-VI ( 5463-17 ) від 16.10.2012 }\nтовари, що реалізуються відповідно до Закону України \"Про\nдержавний матеріальний резерв\" ( 51/97-ВР ), закупівля яких\nздійснюється розпорядниками бюджетних коштів. Умови такої\nреалізації визначаються Кабінетом Міністрів України; { Частину\nтретю статті 2 доповнено абзацом згідно із Законом N 3681-VI\n( 3681-17 ) від 08.07.2011 }\nпослуги з авіаперевезень осіб, щодо яких здійснюється\nдержавна охорона відповідно до статті 5 та частини першої статті 6\nЗакону України \"Про державну охорону органів державної влади\nУкраїни та посадових осіб\" ( 160/98-ВР ); { Частину третю статті 2\nдоповнено абзацом згідно із Законом N 3681-VI ( 3681-17 ) від\n08.07.2011 }\nроботи із знесення самочинно збудованих об'єктів, відповідно\nдо статті 38 Закону України \"Про регулювання містобудівної\nдіяльності\" ( 3038-17 ); { Частину третю статті 2 доповнено\nабзацом згідно із Законом N 4220-VI ( 4220-17 ) від 22.12.2011 }\nпослуги з нормування та стандартизації у будівництві;\n{ Частину третю статті 2 доповнено абзацом згідно із Законом\nN 4220-VI ( 4220-17 ) від 22.12.2011 }\nтовари, роботи і послуги, закупівля яких здійснюється вищими\nнавчальними закладами та науково-дослідними установами за рахунок\nвласних надходжень; { Частину третю статті 2 доповнено абзацом\nзгідно із Законом N 4545-VI ( 4545-17 ) від 20.03.2012 }\nприродний газ; послуги з його транспортування (у тому числі\nпереміщення, фрахтування, страхування, зливу/наливу, інспекції\nкількості та якості), розподілу, постачання, зберігання; фінансові\nінструменти, операції з деривативами та управління ризиками,\nфінансові послуги, послуги бірж, аукціонів, систем електронних\nторгів та інші послуги, що застосовуються в міжнародній\nторговельній та фінансовій практиці під час закупівлі та\nреалізації природного газу, закупівля яких здійснюється суб'єктом,\nуповноваженим Кабінетом Міністрів України на формування ресурсу\nприродного газу для споживачів України, у тому числі для потреб\nнаселення; { Частину третю статті 2 доповнено абзацом згідно із\nЗаконом N 4648-VI ( 4648-17 ) від 12.04.2012 }\nтовари, відповідно до комплектувальної відомості на літаки\nабо вертольоти та до специфікації матеріалів і агрегатів на\nавіаційні двигуни, які внесені до конструкторської документації\nрозробника виробу; { Частину третю статті 2 доповнено абзацом\nзгідно із Законом N 4807-VI ( 4807-17 ) від 22.05.2012 }\nпослуги з підготовки фахівців, наукових, науково-педагогічних\nта робітничих кадрів, підвищення кваліфікації та перепідготовки\nкадрів (післядипломна освіта) за державним замовленням. { Частину\nтретю статті 2 доповнено абзацом згідно із Законом N 4851-VI\n( 4851-17 ) від 24.05.2012 }\nтовари, роботи і послуги, закупівля яких здійснюється в\nрамках реалізації проектів цільових екологічних (зелених)\nінвестицій та пропозицій щодо здійснення заходів, пов'язаних з\nреалізацією таких проектів і виконанням зобов'язань сторін\nКіотського протоколу до Рамкової конвенції ООН про зміну клімату,\nза кошти, отримані від продажу частин встановленої кількості\nвикидів парникових газів; { Частину третю статті 2 доповнено\nабзацом згідно із Законом N 4881-VI ( 4881-17 ) від 05.06.2012 }\nпридбання, оренда землі, будівель, іншого нерухомого майна\nабо майнових прав на землю, будівлі, інше нерухоме майно;\n{ Частину третю статті 2 доповнено абзацом згідно із Законом\nN 5044-VI ( 5044-17 ) від 04.07.2012 }\nпослуги третейських судів, арбітражів для розгляду та\nвирішення спорів, в яких бере участь замовник; { Частину третю\nстатті 2 доповнено абзацом згідно із Законом N 5044-VI ( 5044-17 )\nвід 04.07.2012 }\nтовари і послуги, які закуповуються безпосередньо для\nпроведення виїзних гастрольних заходів творчих колективів та\nвиконавців, а також культурно-мистецьких і туристичних заходів та\nфестивалів, що мають суспільно-політичне, культурне або історичне\nзначення, терміновість і доцільність проведення яких визначаються\nактами і дорученнями Президента України чи актами Кабінету\nМіністрів України; { Частину третю статті 2 доповнено абзацом\nзгідно із Законом N 5044-VI ( 5044-17 ) від 04.07.2012 }\nкорми для циркових тварин; { Частину третю статті 2 доповнено\nабзацом згідно із Законом N 5044-VI ( 5044-17 ) від 04.07.2012 }\nтовари і послуги, необхідні для створення нових постановок\n(концертів), виготовлення (створення) вихідних фільмових\nматеріалів, аудіовізуальних творів; { Частину третю статті 2\nдоповнено абзацом згідно із Законом N 5044-VI ( 5044-17 ) від\n04.07.2012 }\nпослуги з авіаперевезень, автоперевезень, організації\nхарчування, проживання, експлуатації спортивних споруд,\nспеціального обладнання та облаштування місць для проведення\nнавчально-тренувальних зборів, спортивних змагань і заходів\nвсеукраїнського та міжнародного рівня, лікарські і фармацевтичні\nпрепарати для збірних команд України; { Частину третю статті 2\nдоповнено абзацом згідно із Законом N 5044-VI ( 5044-17 ) від\n04.07.2012 }\nфінансові послуги, які надаються у зв’язку з емісією,\nкупівлею, продажем, передачею цінних паперів або інших фінансових\nінструментів; { Частину третю статті 2 доповнено абзацом згідно із\nЗаконом N 5044-VI ( 5044-17 ) від 04.07.2012 }\nцінні папери, акції (частки, паї) у статутному (складеному)\nкапіталі господарського товариства; { Частину третю статті 2\nдоповнено абзацом згідно із Законом N 5044-VI ( 5044-17 ) від\n04.07.2012 }\nосвітні послуги, що надаються закордонними вищими навчальними\nзакладами та науковими установами студентам, аспірантам, науковим\nі науково-педагогічним працівникам за межами України; { Частину\nтретю статті 2 доповнено абзацом згідно із Законом N 5044-VI\n( 5044-17 ) від 04.07.2012 }\nпослуги з провадження наукової, науково-технічної діяльності,\nякі фінансуються на конкурсній основі в порядку, визначеному\nстаттею 34 Закону України \"Про наукову і науково-технічну\nдіяльність\" ( 1977-12 ); { Частину третю статті 2 доповнено\nабзацом згідно із Законом N 5044-VI ( 5044-17 ) від 04.07.2012 }\nтовари, роботи і послуги, закупівля яких здійснюється Фондом\nгарантування вкладів фізичних осіб; { Частину третю статті 2\nдоповнено абзацом згідно із Законом N 4452-VI ( 4452-17 ) від\n23.02.2012 }\nтовари, роботи і послуги, що закуповуються замовниками, які\nберуть участь в укладенні угод про розподіл продукції та/або є\nінвесторами за угодами про розподіл продукції, укладеними\nвідповідно до Закону України \"Про угоди про розподіл продукції\"\n( 1039-14 ), з метою реалізації прав і виконання обов'язків\nінвесторів за такими угодами; { Частину третю статті 2 доповнено\nабзацом згідно із Законом N 5406-VI ( 5406-17 ) від 02.10.2012 }\nтовари, роботи і послуги, закупівля яких здійснюється\nзамовниками за рахунок кредитів, залучених під державні гарантії\nдля фінансування проектів у сфері сільського господарства в рамках\nвиконання вимог Меморандуму про взаєморозуміння щодо співпраці в\nреалізації пріоритетних проектів у галузі сільського\nгосподарства; { Частину третю статті 2 доповнено абзацом згідно із\nЗаконом N 5497-VI ( 5497-17 ) від 20.11.2012 }\nтовари, роботи і послуги, закупівля яких здійснюється\nдержавними комерційними підприємствами та господарськими\nтовариствами суднобудівної промисловості (клас 30.11 група 30.1\nрозділ 30, клас 33.15 група 33.1 розділ 33 КВЕД ДК 009:2010)\n( vb457609-10 ), дослідно-конструкторськими організаціями (клас\n72.19 група 72.1 розділ 72, клас 71.12 група 71.1 розділ 71, клас\n71.20 група 71.2 розділ 71 КВЕД ДК 009:2010), що надають послуги\nпідприємствам суднобудівної промисловості (клас 30.11 група 30.1\nрозділ 30, клас 33.15 група 33.1 розділ 33 КВЕД ДК 009:2010), у\nразі якщо вони є виконавцями державних оборонних замовлень;\n{ Частину третю статті 2 доповнено абзацом згідно із Законом\nN 5209-VI ( 5209-17 ) від 06.09.2012 - діє до 1 січня 2023 року }\nбланки цінних паперів, бланки для оформлення результатів\nнадання адміністративних послуг, бланки документів, що посвідчують\nособу та підтверджують громадянство України, бланки документів, що\nпосвідчують особу та підтверджують її спеціальний статус, бланки\nінших документів, які відповідно до законодавства потребують\nвикористання спеціальних елементів захисту, марки акцизного\nподатку; { Частину третю статті 2 доповнено абзацом згідно із\nЗаконом N 399-VII ( 399-18 ) від 04.07.2013 }\nпослуги з підтримки, обслуговування та модифікації Єдиної\nінформаційно-аналітичної системи \"Вибори\". { Частину третю\nстатті 2 доповнено абзацом згідно із Законом N 879-VII ( 879-18 )\nвід 13.03.2014 }\n4. Окремими законами визначаються особливості здійснення\nзакупівлі:\n1) юридичними особами, які провадять діяльність у таких\nсферах:\nзабезпечення виробництва, транспортування та постачання\nтеплової енергії;\nзабезпечення виробництва, передачі, купівлі-продажу,\nрозподілу та централізованого диспетчерського\n(оперативно-технологічного) управління об’єднаною енергетичною\nсистемою України та постачання електричної енергії; { Абзац третій\nпідпункту 1 частини четвертої статті 2 із змінами, внесеними\nзгідно із Законом N 663-VII ( 663-18 ) від 24.10.2013 }\nзабезпечення виробництва, транспортування та постачання\nпитної води;\nзабезпечення функціонування централізованого водовідведення;\nнадання послуг з користування інфраструктурою залізничного\nтранспорту загального користування;\nзабезпечення функціонування міського електричного транспорту\nта експлуатація його об'єктів для надання послуг з перевезення;\nнадання послуг автостанцій, портів, аеропортів;\nнадання послуг з аеронавігаційного обслуговування польотів\nповітряних суден;\nнадання послуг поштового зв'язку;\nгеологічне вивчення (у тому числі дослідно-промислова\nрозробка родовищ) нафтогазоносних надр, родовищ вугілля та інших\nвидів твердого палива;\nзабезпечення функціонування та експлуатація\nтелекомунікаційних мереж фіксованого зв'язку загального\nкористування або надання загальнодоступних телекомунікаційних\nпослуг;\nзабезпечення транспортування, зберігання, переробки нафти та\nнафтопродуктів сирих;\n2) таких товарів, робіт і послуг:\nнеопромінені паливні елементи (твели) для ядерних реакторів;\nнафта або нафтопродукти сирі;\nелектрична енергія, послуги з її постачання, передачі та\nрозподілу;\nцентралізоване постачання теплової енергії;\nприродний і нафтовий газ та послуги з його транспортування,\nрозподілу і постачання;\nпослуги поштового зв'язку, поштові марки та марковані\nконверти;\nтелекомунікаційні послуги, у тому числі з ретрансляції\nрадіо- та телесигналів (за винятком послуг мобільного зв'язку та\nпослуг Інтернет-провайдерів);\nпослуги міжнародних фінансових організацій, пов'язані із\nзалученням їх кредитів (позик);\nпослуги з підготовки фахівців, наукових, науково-педагогічних\nта робітничих кадрів, підвищення кваліфікації та перепідготовки\nкадрів (післядипломна освіта) за державним замовленням;\nтовари, роботи і послуги, закупівля яких здійснюється за\nкошти, розпорядником яких є спеціально уповноважений центральний\nорган виконавчої влади із забезпечення підготовки і реалізації в\nУкраїні інфраструктурних проектів для виконання завдань та заходів\nз підготовки і проведення в Україні фінальної частини чемпіонату\nЄвропи 2012 року з футболу та інших міжнародних спортивних подій\n(у рамках виконання Державної цільової програми підготовки та\nпроведення в Україні фінальної частини чемпіонату Європи 2012 року\nз футболу) ( 357-2010-п );\nосвітні послуги, що надаються закордонними вищими навчальними\nзакладами та науковими установами: студентам, аспірантам, науковим\nі науково-педагогічним працівникам за межами України;\nпослуги з централізованого водопостачання та водовідведення;\nроботи з утримання об'єктів благоустрою; { Пункт 2 частини\nчетвертої статті 2 доповнено абзацом чотирнадцятим згідно із\nЗаконом N 4710-VI ( 4710-17 ) від 17.05.2012 }\nелектричної енергії на ринку \"на добу наперед\" та\nбалансуючому ринку відповідно до положень Закону України \"Про\nзасади функціонування ринку електричної енергії України\"\n( 663-18 ); { Підпункт 2 частини четвертої статті 2 доповнено\nабзацом згідно із Законом N 663-VII ( 663-18 ) від 24.10.2013 }\nдопоміжних послуг на ринку допоміжних послуг відповідно до\nположень Закону України \"Про засади функціонування ринку\nелектричної енергії України\" ( 663-18 ); { Підпункт 2 частини\nчетвертої статті 2 доповнено абзацом згідно із Законом N 663-VII\n( 663-18 ) від 24.10.2013 }\nпослуг з вирівнювання умов для конкуренції відповідно до\nположень Закону України \"Про засади функціонування ринку\nелектричної енергії України\". { Підпункт 2 частини четвертої\nстатті 2 доповнено абзацом згідно із Законом N 663-VII ( 663-18 )\nвід 24.10.2013 }\n5. Забороняється укладання договорів, які передбачають\nвитрачання державних коштів, та/або оплата замовником товарів,\nробіт і послуг до/без проведення процедур, визначених цим Законом.\n6. Дія цього Закону не поширюється на закупівлі товарів,\nробіт і послуг, які здійснюються підприємствами\nоборонно-промислового комплексу, перелік яких визначається\nКабінетом Міністрів України."
    },
    {
      "provision_ref": "art3",
      "section": "3",
      "title": "Стаття 3. Принципи здійснення закупівель",
      "content": "1. Закупівлі здійснюються за такими принципами:\nдобросовісна конкуренція серед учасників;\nмаксимальна економія та ефективність;\nвідкритість та прозорість на всіх стадіях закупівель;\nнедискримінація учасників;\nоб'єктивна та неупереджена оцінка пропозицій конкурсних\nторгів;\nзапобігання корупційним діям і зловживанням.\nСтаття 4. Планування закупівель та інші передумови здійснення\nпроцедур закупівель\n1. Закупівля здійснюється відповідно до річного плану. Річний\nплан, зміни до нього надсилаються центральному органу виконавчої\nвлади, що реалізує державну політику у сфері казначейського\nобслуговування бюджетних коштів, річний план, кошторис (тимчасовий\nкошторис), фінансовий план (план асигнувань, план використання\nбюджетних (державних) коштів), зміни до них надсилаються\nУповноваженому органу протягом 5 робочих днів з дня їх\nзатвердження.\nРічний план закупівель та зміни до нього оприлюднюються\nзамовником шляхом розміщення на власному веб-сайті або за його\nвідсутності на веб-сайті головного розпорядника бюджетних коштів\nпротягом п'яти робочих днів з дня їх затвердження. { Частину першу\nстатті 4 доповнено абзацом згідно із Законом N 4851-VI ( 4851-17 )\nвід 24.05.2012 }\n2. Замовник не має права ділити предмет закупівлі на частини\nз метою уникнення проведення процедури відкритих торгів або\nзастосування цього Закону."
    },
    {
      "provision_ref": "art5",
      "section": "5",
      "title": "Стаття 5. Недискримінація учасників",
      "content": "1. Вітчизняні та іноземні учасники беруть участь у процедурах\nзакупівель на рівних умовах.\n2. Замовники забезпечують вільний доступ усіх учасників до\nінформації про закупівлю, передбаченої цим Законом.\n3. Замовник не може встановлювати дискримінаційні вимоги до\nучасників.\nСтаття 6. Міжнародні зобов'язання України у сфері\nзакупівель\n1. Якщо міжнародним договором України, згоду на\nобов'язковість якого надано Верховною Радою України, передбачено\nінший порядок закупівлі, ніж порядок, визначений цим Законом,\nзастосовуються положення міжнародного договору України.\n2. Закупівля товарів, робіт і послуг за кошти кредитів,\nпозик, що надані відповідно до міжнародних договорів України\nМіжнародним банком реконструкції та розвитку, Міжнародною\nфінансовою корпорацією, Багатостороннім агентством з гарантування\nінвестицій, Міжнародною асоціацією розвитку, Європейським банком\nреконструкції та розвитку, Європейським інвестиційним банком,\nПівнічним інвестиційним банком, а також іншими міжнародними\nвалютно-кредитними організаціями, здійснюється згідно з правилами\nі процедурами, встановленими цими організаціями, а у разі\nневстановлення таких правил і процедур - відповідно до цього\nЗакону.\nЗакупівля товарів, робіт і послуг на умовах їх\nспівфінансування у рамках проектів, які реалізуються за рахунок\nкредитів, позик, зазначених в абзаці першому цієї частини,\nздійснюється згідно з правилами і процедурами, встановленими\nвідповідними організаціями, а у разі невстановлення таких правил і\nпроцедур - відповідно до цього Закону. { Частину другу статті 6\nдоповнено абзацом другим згідно із Законом N 3681-VI ( 3681-17 )\nвід 08.07.2011 }\nСтаття 7. Державне регулювання та контроль\nу сфері закупівель\n1. Державне регулювання та контроль у сфері закупівель\nздійснюють Уповноважений орган та інші органи відповідно до їх\nкомпетенції.\nОргани, які уповноважені на здійснення контролю у сфері\nзакупівель, не мають права втручатися у проведення процедур\nзакупівель. { Частину першу статті 7 доповнено абзацом другим\nзгідно із Законом N 3681-VI ( 3681-17 ) від 08.07.2011 }\n2. Уповноваженим органом є центральний орган виконавчої\nвлади, що реалізує державну політику у сфері державних закупівель.\n{ Частина друга статті 7 із змінами, внесеними згідно із Законами\nN 3681-VI ( 3681-17 ) від 08.07.2011, N 5463-VI ( 5463-17 ) від\n16.10.2012 }\n3. Уповноважений орган здійснює регулювання та координацію у\nсфері закупівель у межах повноважень, визначених цим Законом.\n4. Центральний орган виконавчої влади, що реалізує державну\nполітику у сфері казначейського обслуговування бюджетних коштів:\nдо здійснення оплати за договорами про закупівлю перевіряє\nнаявність та відповідність укладеного договору про закупівлю звіту\nпро результати проведення процедури закупівлі та річному плану\nзакупівель, правильність їх оформлення відповідно до\nзаконодавства, а також наявність оголошення про проведення\nпроцедури закупівлі, повідомлення про акцепт пропозиції конкурсних\nторгів (цінової пропозиції, пропозиції за результатами\nзастосування процедури закупівлі в одного учасника), відомостей\nпро рамкову угоду, за якою укладено договір про закупівлю (у разі\nпроведення закупівлі за рамковими угодами), оголошення про\nрезультати процедури закупівлі, що були опубліковані в державному\nофіційному друкованому виданні з питань державних закупівель та\nвідповідних міжнародних виданнях у випадках, передбачених цим\nЗаконом. Перевіркою правильності оформлення документів вважається\nперевірка дотримання замовником встановлених законодавством вимог\nдо форми документа та правильності його заповнення відповідно до\nзатверджених інструкцій стосовно заповнення таких форм (за їх\nнаявності) або розміщені на веб-порталі Уповноваженого органу та\nна веб-сайті оператора електронного майданчика (у разі\nзастосування процедури електронного реверсивного аукціону);\n{ Абзац другий частини четвертої статті 7 із змінами, внесеними\nзгідно із Законами N 3681-VI ( 3681-17 ) від 08.07.2011, N 4917-VI\n( 4917-17 ) від 07.06.2012, N 5044-VI ( 5044-17 ) від 04.07.2012 }\nвживає заходів з недопущення здійснення платежів з рахунку\nзамовника згідно з узятим фінансовим зобов'язанням за договором\nпро закупівлю у випадках:\nвідсутності необхідних документів, передбачених цим Законом,\nабо їх невідповідності встановленим законодавством вимогам щодо\nоформлення; { Абзац четвертий частини четвертої статті 7 в\nредакції Закону N 5044-VI ( 5044-17 ) від 04.07.2012 }\nвідміни процедури закупівлі;\nнабрання законної сили рішенням суду про визнання результатів\nпроцедури закупівлі недійсними;\nна період призупинення процедури закупівлі;\nнаявності відповідного рішення органу оскарження відповідно\nдо статті 18 цього Закону;\nу разі виявлення порушень вимог законодавства у сфері\nзакупівель повідомляє про такі випадки Уповноважений орган та\nорган оскарження.\nБанкам під час оплати за договорами про закупівлю замовником\nразом із платіжним дорученням надаються документи щодо державних\nзакупівель відповідно до Закону України \"Про банки і банківську\nдіяльність\" ( 2121-14 ). У разі їх невідповідності вимогам цього\nЗакону платіжне доручення вважається оформленим неналежним чином.\n5. Рахункова палата, Антимонопольний комітет України,\nцентральний орган виконавчої влади, що реалізує державну політику\nу сфері державного фінансового контролю, центральний орган\nвиконавчої влади, що реалізує державну політику у сфері\nстатистики, здійснюють контроль у сфері державних закупівель у\nмежах своїх повноважень, визначених Конституцією ( 254к/96-ВР ) та\nзаконами України.\n6. Нормативно-правове забезпечення державного регулювання та\nконтролю у сфері закупівель здійснює центральний орган виконавчої\nвлади, що забезпечує формування державної політики у сфері\nдержавних закупівель."
    },
    {
      "provision_ref": "art8",
      "section": "8",
      "title": "Стаття 8. Уповноважений орган та орган оскарження",
      "content": "1. Основними функціями Уповноваженого органу є:\n1) розроблення нормативно-правових актів, необхідних для\nвиконання цього Закону;\n2) розроблення Стратегії розвитку системи державних\nзакупівель;\n3) моніторинг державних закупівель;\n4) ведення обліку закупівель шляхом збирання інформації про\nзаплановані закупівлі та результати процедур закупівель;\n5) подання в установленому порядку Кабінету Міністрів України\nпропозицій щодо визначення генерального замовника;\n6) підготовка та подання до Кабінету Міністрів України,\nРахункової палати квартальних звітів про стан закупівель;\n7) узагальнення практики здійснення закупівель, у тому числі\nміжнародної;\n9) вивчення, узагальнення та поширення світового досвіду з\nпитань закупівель;\n10) виступає засновником та забезпечує видання безоплатного\nдержавного офіційного друкованого видання з питань державних\nзакупівель;\n11) виступає засновником та забезпечує видання безоплатного\nміжнародного інформаційного видання з питань державних закупівель;\n12) забезпечення функціонування безоплатного веб-порталу\nУповноваженого органу з питань закупівель (далі - веб-портал\nУповноваженого органу);\n13) взаємодія з громадськістю та проведення громадських\nслухань з питань удосконалення системи державних закупівель;\n14) організація нарад, безоплатних семінарів та виставок з\nпитань закупівель;\n15) організація порядку проходження навчання спеціалістів у\nсфері здійснення закупівель та підвищення кваліфікації;\n16) надання безоплатної методологічної допомоги замовникам, у\nтому числі надання відповідей на запити зацікавлених осіб з питань\nдержавних закупівель. Відповіді на запити носять виключно\nрекомендаційний характер;\n17) забезпечення видання безоплатних збірників\nнормативно-правових актів та методичних матеріалів з питань\nдержавних закупівель;\n18) міжнародне співробітництво у сфері закупівель;\n19) розроблення:\nстандартної документації конкурсних торгів;\nтипового положення про комітет з конкурсних торгів\n( z0622-10 );\nпорядку визначення предмета закупівлі, порядку включення\n(виключення) суб'єктів господарювання до/з реєстру операторів\nелектронних майданчиків та порядку його ведення ( z1388-13 ),\nрегламенту електронного майданчика; { Абзац п'ятий пункту 19\nчастини першої статті 8 із змінами, внесеними згідно із Законом\nN 4917-VI ( 4917-17 ) від 07.06.2012 }\nпорядку здійснення моніторингу закупівель; { Абзац шостий\nпункту 19 частини першої статті 8 в редакції Закону N 3681-VI\n( 3681-17 ) від 08.07.2011 }\nформ:\nрічного плану закупівель;\nоголошення про проведення процедури закупівлі (оголошення про\nпроведення відкритих торгів, оголошення про проведення процедури\nдвоступеневих торгів, оголошення про проведення попередньої\nкваліфікації, запит цінових пропозицій, інформація про\nзастосування процедури закупівлі в одного учасника, оголошення про\nпроведення процедури електронного реверсивного аукціону); { Абзац\nдев'ятий пункту 19 частини першої статті 8 із змінами, внесеними\nзгідно із Законом N 4917-VI ( 4917-17 ) від 07.06.2012 }\nобґрунтування застосування процедури закупівлі в одного\nучасника;\nреєстру отриманих пропозицій конкурсних торгів,\nкваліфікаційних пропозицій, цінових пропозицій;\nпротоколу розкриття пропозицій конкурсних торгів,\nкваліфікаційних пропозицій, цінових пропозицій;\nпротоколу оцінки пропозицій конкурсних торгів, цінових\nпропозицій;\nповідомлення про акцепт пропозиції конкурсних торгів або\nцінової пропозиції, рішення замовника про укладення договору про\nзакупівлю або про відмову від укладення договору про закупівлю;\n{ Абзац чотирнадцятий пункту 19 частини першої статті 8 із\nзмінами, внесеними згідно із Законом N 4917-VI ( 4917-17 ) від\n07.06.2012 }\nповідомлення учасникам про результати процедури закупівлі;\nоголошення про результати процедури закупівлі (оголошення про\nрезультати проведення торгів, повідомлення про результати\nпроведення попередньої кваліфікації, інформація про результати\nпроцедури запиту цінових пропозицій, інформація про результати\nпроведення процедури закупівлі в одного учасника, повідомлення про\nвідміну торгів чи визнання їх такими, що не відбулися,\nповідомлення про відміну процедури закупівлі в одного учасника,\nповідомлення про відміну процедури електронного реверсивного\nаукціону); { Абзац шістнадцятий пункту 19 частини першої статті 8\nіз змінами, внесеними згідно із Законом N 4917-VI ( 4917-17 ) від\n07.06.2012 }\nзвіту про результати проведення процедури закупівлі;\n20) надання роз'яснень щодо застосування законодавства у\nсфері закупівель;\n21) погодження навчальних програм з підготовки спеціалістів у\nсфері закупівель та підвищення їх кваліфікації;\n22) співробітництво з правоохоронними органами щодо виявлення\nфактів порушення законодавства у сфері закупівель та подання у\nвипадках, передбачених законами України, до правоохоронних органів\nматеріалів про виявлені порушення;\n23) співробітництво з органами Антимонопольного комітету\nУкраїни щодо виявлення фактів порушень законодавства про захист\nекономічної конкуренції у сфері закупівель;\n24) співробітництво з державними органами щодо запобігання\nпроявам корупції у сфері закупівель;\n25) вжиття заходів щодо забезпечення ефективного та\nраціонального використання державних коштів, максимальної їх\nекономії при здійсненні державних закупівель;\n26) інформування громадськості про політику та правила\nдержавних закупівель;\n27) здійснює державний нагляд (контроль) за діяльністю\nоператорів електронних майданчиків з організації та проведення\nелектронних реверсивних аукціонів.\n2. Уповноважений орган має право:\n1) вимагати від замовників подання звіту про результати\nпроведення процедури закупівлі згідно з цим Законом;\n2) встановлювати строки подання замовниками інформації про\nзаплановані закупівлі та укладені договори про закупівлю;\n3) отримувати в установленому порядку від замовників,\nучасників, підприємств, установ, організацій, а також органів, які\nздійснюють державне регулювання і контроль у сфері закупівель,\nправоохоронних органів документи та інформацію, які необхідні для\nвиконання функцій, передбачених цим Законом, у тому числі для\nздійснення моніторингу державних закупівель. Особи та органи,\nзазначені у цьому пункті, впродовж п'яти днів з дати отримання\nвідповідного запиту зобов'язані надати Уповноваженому органу\nінформацію та завірені належним чином копії документів;\n3-1) проводити моніторинг закупівель;\n4) здійснювати інші дії та вживати інші заходи, передбачені\nзаконодавством для виконання покладених на Уповноважений орган\nфункцій;\n5) у разі виявлення порушень законодавства у сфері державних\nзакупівель під час здійснення моніторингу закупівель надавати в\nпорядку, визначеному законодавством, висновки з рекомендаціями\nщодо усунення та недопущення таких порушень, про що одночасно\nповідомляти орган оскарження;\n6) проводити планові та позапланові перевірки діяльності\nоператорів електронних майданчиків, у разі виявлення порушень\nзаконодавства застосовувати фінансові та адміністративні санкції,\nпередбачені цим Законом.\n3. Антимонопольний комітет України як орган оскарження з\nметою неупередженого та ефективного захисту прав та законних\nінтересів осіб, пов'язаних із участю у процедурах державної\nзакупівлі, створює постійно діючу адміністративну колегію з\nрозгляду скарг про порушення законодавства у сфері державних\nзакупівель. Рішення постійно діючої адміністративної колегії\nприймаються від імені Антимонопольного комітету України.\nПостійно діюча адміністративна колегія Антимонопольного\nкомітету України з розгляду скарг про порушення законодавства у\nсфері державних закупівель діє у складі трьох державних\nуповноважених Антимонопольного комітету України. Голова постійно\nдіючої адміністративної колегії Антимонопольного комітету України\nповинен мати вищу юридичну освіту.\nЧлен постійно діючої адміністративної колегії, який є\nпов'язаною особою з суб'єктом оскарження або замовником, не може\nбрати участь у розгляді та прийнятті рішень щодо такої скарги і\nповинен бути замінений на час розгляду і прийняття рішення щодо\nтакої скарги іншим державним уповноваженим Антимонопольного\nкомітету України, що визначається Головою Антимонопольного\nкомітету України.\nПорядок діяльності постійно діючої адміністративної колегії\nвстановлюється відповідно до Закону України \"Про Антимонопольний\nкомітет України\" ( 3659-12 ), якщо інше не встановлено цим\nЗаконом.\nРішення органу оскарження оформляються у письмовій формі та\nнадсилаються не пізніше наступного робочого дня після їх прийняття\nУповноваженому органу, суб'єкту оскарження, замовнику,\nцентральному органу виконавчої влади, що реалізує державну\nполітику у сфері казначейського обслуговування бюджетних коштів,\nта редакції державного офіційного друкованого видання з питань\nдержавних закупівель, а в разі здійснення закупівлі за процедурою\nелектронного реверсивного аукціону також оператору електронного\nмайданчика. { Абзац п'ятий частини третьої статті 8 в редакції\nЗакону N 3681-VI ( 3681-17 ) від 08.07.2011; із змінами, внесеними\nзгідно із Законом N 4917-VI ( 4917-17 ) від 07.06.2012 }\nРішення органу оскарження набирають чинності з дня їх\nприйняття та є обов'язковими для виконання замовниками та особами,\nяких вони стосуються.\nРішення органу оскарження підлягають обов'язковій публікації\nв державному офіційному друкованому виданні з питань державних\nзакупівель, а також не пізніше наступного робочого дня після їх\nприйняття оприлюднюються на веб-порталі Антимонопольного комітету\nУкраїни.\nРішення органу оскарження може бути оскаржено суб'єктом\nоскарження чи замовником до суду протягом місячного строку з дня,\nколи особа дізналася про його прийняття. { Абзац восьмий частини\nтретьої статті 8 в редакції Закону N 3156-VI ( 3156-17 ) від\n17.03.2011 }\nСтаття 9. Громадський контроль у сфері державних\nзакупівель\n1. Громадський контроль забезпечується через вільний доступ\nдо всієї інформації щодо державних закупівель, яка підлягає\nоприлюдненню відповідно до цього Закону.\n2. Замовники і учасники процедур закупівель та Уповноважений\nорган повинні сприяти залученню громадськості до здійснення\nконтролю у сфері закупівель відповідно до законів України \"Про\nоб'єднання громадян\" ( 2460-12 ), \"Про звернення громадян\"\n( 393/96-ВР ) і \"Про інформацію\" ( 2657-12 ), \"Про доступ до\nпублічної інформації\" ( 2939-17 ).\n3. Громадяни і громадські організації та їх спілки не мають\nправа втручатися у діяльність Уповноваженого органу та процедуру\nвизначення замовником переможця торгів.\n4. На засіданнях комітетів з конкурсних торгів мають право\nбути присутніми журналісти та представники засобів масової\nінформації. Журналісти та представники засобів масової інформації\nмають право безперешкодно відвідувати приміщення, де проводяться\nзасідання комітетів з конкурсних торгів. Замовники зобов’язані\nзабезпечити безперешкодний доступ журналістів та представників\nзасобів масової інформації на їхню вимогу до процедури розкриття\nпропозицій конкурсних торгів."
    },
    {
      "provision_ref": "art10",
      "section": "10",
      "title": "Стаття 10. Оприлюднення інформації про закупівлю",
      "content": "1. Замовник для оприлюднення на веб-порталі Уповноваженого\nоргану (що здійснюється безоплатно) у порядку, встановленому цим\nЗаконом, надає таку інформацію про закупівлю: { Абзац перший\nчастини першої статті 10 в редакції Закону N 5044-VI ( 5044-17 )\nвід 04.07.2012 }\nоголошення про проведення процедури закупівлі - після\nпублікації в державному офіційному друкованому виданні з питань\nдержавних закупівель, але не пізніш як за 30 днів до дня розкриття\nпропозицій конкурсних торгів або кваліфікаційних пропозицій, якщо\nцим Законом для окремих процедур закупівлі не встановлено інший\nстрок;\nобґрунтування застосування процедури закупівлі в одного\nучасника - одночасно з оголошенням про проведення процедури\nзакупівлі;\nдокументацію конкурсних торгів або кваліфікаційну\nдокументацію - після публікації оголошення про проведення\nпроцедури закупівлі в державному офіційному друкованому виданні з\nпитань закупівель, але не пізніш як за 30 днів до дня розкриття\nпропозицій конкурсних торгів або кваліфікаційних пропозицій, якщо\nцим Законом для окремих процедур закупівлі не встановлено інший\nстрок;\nзміни до документації конкурсних торгів або кваліфікаційної\nдокументації та роз'яснення до неї (у разі наявності) - протягом\nтрьох робочих днів з дня прийняття рішення про їх внесення, але не\nпізніш як за сім днів до дати розкриття пропозицій конкурсних\nторгів або кваліфікаційних пропозицій;\nпротокол розкриття пропозицій конкурсних торгів, цінових\nпропозицій, кваліфікаційних пропозицій - протягом трьох робочих\nднів з дня розкриття пропозицій конкурсних торгів, цінових\nпропозицій, кваліфікаційних пропозицій;\nінформацію про відхилення пропозицій конкурсних торгів,\nцінових пропозицій, кваліфікаційних пропозицій та підстави такого\nвідхилення у вигляді протоколу - протягом трьох робочих днів з дня\nприйняття такого рішення;\nповідомлення про акцепт пропозиції конкурсних торгів або\nцінової пропозиції (пропозиції за результатами застосування\nпроцедури закупівлі в одного учасника) - протягом трьох робочих\nднів з дня прийняття рішення про визначення переможця процедури\nзакупівлі; { Абзац дев'ятий частини першої статті 10 із змінами,\nвнесеними згідно із Законом N 3681-VI ( 3681-17 ) від 08.07.2011 }\nоголошення про результати процедури закупівлі - після\nпублікації в державному офіційному друкованому виданні з питань\nдержавних закупівель, але не пізніш як через сім днів з дня\nукладення договору про закупівлю або прийняття рішення про відміну\nторгів чи визнання їх такими, що не відбулися;\nповідомлення про відміну торгів чи визнання їх такими, що не\nвідбулися, повідомлення про відміну процедури закупівлі в одного\nучасника (у разі наявності) - протягом трьох робочих днів з дати\nприйняття такого рішення;\nзвіт про результати проведення процедури закупівлі - протягом\nтрьох робочих днів з дня його затвердження.\nІнформація про проведення процедури електронного реверсивного\nаукціону та його результати підлягає оприлюдненню відповідно до\nположень розділу VIII-1 цього Закону. { Частину першу статті 10\nдоповнено новим абзацом згідно із Законом N 4917-VI ( 4917-17 )\nвід 07.06.2012 }\nВеб-портал Уповноваженого органу повинен відповідати\nвстановленим законодавством вимогам щодо захисту державних\nінформаційних ресурсів, забезпечувати вільний та безоплатний\nдоступ до нього. { Абзац сімнадцятий частини першої статті 10 із\nзмінами, внесеними згідно із Законом N 1170-VII ( 1170-18 ) від\n27.03.2014 }\n2. Оголошення про проведення процедури закупівлі (оголошення\nпро проведення відкритих торгів, оголошення про проведення\nпроцедури двоступеневих торгів, оголошення про проведення\nпопередньої кваліфікації, запит цінових пропозицій, інформація про\nзастосування процедури закупівлі в одного учасника), повідомлення\nпро акцепт пропозиції конкурсних торгів або цінової пропозиції,\nпропозиції за результатами застосування процедури закупівлі в\nодного учасника, відомості про рамкову угоду, за якою укладено\nдоговір про закупівлю (у разі проведення закупівлі за рамковими\nугодами), оголошення про результати процедури закупівлі\n(оголошення про результати проведення торгів, повідомлення про\nрезультати проведення попередньої кваліфікації, інформація про\nрезультати процедури запиту цінових пропозицій, інформація про\nрезультати проведення процедури закупівлі в одного учасника,\nповідомлення про відміну торгів або визнання їх такими, що не\nвідбулися, повідомлення про відміну процедури закупівлі в одного\nучасника) обов'язково безоплатно публікуються в державному\nофіційному друкованому виданні з питань державних закупівель у\nтерміни, встановлені цим Законом для оприлюднення відповідної\nінформації. { Абзац перший частини другої статті 10 із змінами,\nвнесеними згідно із Законом N 3681-VI ( 3681-17 ) від 08.07.2011 }\nВипуск державного офіційного друкованого видання з питань\nдержавних закупівель здійснюється з періодичністю не рідше одного\nразу на тиждень.\nІнформація, розміщена на веб-порталі Уповноваженого органу,\nповинна відповідати інформації, яку опубліковано в державному\nофіційному друкованому виданні з питань державних закупівель.\nУ разі коли інформація, розміщена на веб-порталі\nУповноваженого органу, містить відомості, що відрізняються від\nтих, які опубліковано в державному офіційному друкованому виданні\nз питань державних закупівель, автентичною вважається інформація,\nопублікована в державному офіційному друкованому виданні з питань\nдержавних закупівель.\nУ разі якщо дата оприлюднення та дата публікації інформації\nпро державні закупівлі не співпадають, дата публікації у такому\nвипадку вважається визначальною.\nВідповідальність за повноту та достовірність інформації, що\nпублікується в державному офіційному друкованому виданні з питань\nдержавних закупівель та оприлюднюється на веб-порталі\nУповноваженого органу, несуть голова та секретар комітету з\nконкурсних торгів замовника.\nІнформація, зазначена в частині першій цієї статті, може\nдодатково оприлюднюватися на вибір замовника в інших засобах\nмасової інформації, на веб-сайтах замовника (у разі наявності) або\nвеб-сайтах відповідних органів влади, органів місцевого\nсамоврядування. Зазначена інформація надається на запит відповідно\nдо Закону України \"Про доступ до публічної інформації\"\n( 2939-17 ). { Абзац сьомий частини другої статті 10 із змінами,\nвнесеними згідно із Законом N 1170-VII ( 1170-18 ) від\n27.03.2014 }\nІнформація про закупівлю, визначена цим Законом, публікується\nв державному офіційному друкованому виданні з питань державних\nзакупівель безоплатно.\n3. Процедура закупівлі, крім закупівель за процедурою\nелектронного реверсивного аукціону, попередня кваліфікація\nучасників не можуть проводитися до/без публікації оголошення про\nпроведення процедури закупівлі в державному офіційному друкованому\nвиданні з питань державних закупівель згідно з абзацом першим\nчастини другої цієї статті.\n4. Оголошення про проведення процедури закупівлі та про\nрезультати процедури закупівлі обов'язково додатково розміщуються\nу міжнародному інформаційному виданні з питань державних\nзакупівель Уповноваженого органу та на веб-порталі Уповноваженого\nоргану англійською мовою, якщо очікувана вартість закупівлі\nперевищує суму, еквівалентну: { Абзац перший частини четвертої\nстатті 10 із змінами, внесеними згідно із Законом N 3681-VI\n( 3681-17 ) від 08.07.2011 }\nдля товарів - 200 тисячам євро;\nдля послуг - 300 тисячам євро;\nдля робіт - 500 тисячам євро.\nКурс євро фіксується згідно з офіційним курсом Національного\nбанку України, встановленим на день відправлення для публікації у\nдержавному офіційному друкованому виданні з питань державних\nзакупівель оголошення про проведення процедури закупівлі.\n5. Доступ користувачів до інформації, розміщеної на\nвеб-порталі Уповноваженого органу, є безоплатним та вільним.\nІнформація про закупівлю, визначена цим Законом, приймається для\nрозміщення на веб-порталі Уповноваженого органу безоплатно."
    },
    {
      "provision_ref": "art11",
      "section": "11",
      "title": "Стаття 11. Комітет з конкурсних торгів",
      "content": "1. Комітет з конкурсних торгів утворюється замовником\n(генеральним замовником) для організації та проведення процедур\nзакупівель.\nКомітет з конкурсних торгів діє на засадах колегіальності та\nнеупередженості членів комітету з конкурсних торгів. Членство в\nкомітеті з конкурсних торгів не має створювати протиріччя між\nінтересами замовника та учасника чи між інтересами учасників\nпроцедури закупівлі, наявність якого може вплинути на\nоб'єктивність та неупередженість прийняття рішень щодо вибору\nпереможця процедури закупівлі.\n2. Склад комітету з конкурсних торгів та положення про\nкомітет з конкурсних торгів затверджуються рішенням замовника\n(генерального замовника). До складу комітету з конкурсних торгів\nне можуть входити посадові особи та представники учасників, члени\nїх сімей, а також народні депутати України, депутати Верховної\nРади Автономної Республіки Крим та депутати міської, районної у\nмісті, районної, обласної ради. { Абзац перший частини другої\nстатті 11 із змінами, внесеними згідно із Законом N 5044-VI\n( 5044-17 ) від 04.07.2012 }\nДо складу комітету з конкурсних торгів входить не менше п'яти\nосіб. У разі якщо кількість службових (посадових) осіб у штатній\nчисельності працівників замовника є меншою, ніж п’ять осіб, до\nскладу комітету з конкурсних торгів мають входити всі службові\n(посадові) особи замовника. { Абзац другий частини другої статті\n11 із змінами, внесеними згідно із Законом N 5044-VI ( 5044-17 )\nвід 04.07.2012 }\nГолова та секретар комітету з конкурсних торгів повинні\nпройти навчання з питань організації та здійснення закупівель.\nТаке навчання можуть пройти також інші члени комітету з конкурсних\nторгів. Порядок зазначеного навчання встановлюється Уповноваженим\nорганом. { Абзац третій частини другої статті 11 в редакції Закону\nN 3681-VI ( 3681-17 ) від 08.07.2011 }\n3. Керівництво роботою комітету з конкурсних торгів здійснює\nйого голова. Голова комітету з конкурсних торгів організовує\nроботу комітету і несе персональну відповідальність за виконання\nпокладених на комітет функцій.\n4. Комітет з конкурсних торгів:\nпланує проведення процедур закупівель; { Абзац другий частини\nчетвертої статті 11 в редакції Закону N 3681-VI ( 3681-17 ) від\n08.07.2011 }\nскладає та затверджує річний план державних закупівель;\nздійснює вибір процедури закупівлі;\nпроводить процедури закупівель, попередню кваліфікацію\nучасників;\nзабезпечує рівні умови для всіх учасників, об'єктивний та\nчесний вибір переможця;\nзабезпечує складання, затвердження та зберігання відповідних\nдокументів з питань державних закупівель, визначених цим Законом;\nздійснює інші дії, передбачені цим Законом.\n5. Рішення комітету з конкурсних торгів оформляється\nпротоколом, який підписується усіма членами комітету, присутніми\nна засіданні комітету з конкурсних торгів. У разі відмови члена\nкомітету з конкурсних торгів підписати протокол про це\nзазначається у протоколі із зазначенням причин відмови.\nЧлени комітету з конкурсних торгів несуть персональну\nвідповідальність за прийняті ними рішення відповідно до законів\nУкраїни.\n6. Типове положення про комітет з конкурсних торгів\n( z0622-10 ) розробляється Уповноваженим органом."
    },
    {
      "provision_ref": "art12",
      "section": "12",
      "title": "Стаття 12. Процедури закупівлі",
      "content": "1. Закупівля може здійснюватися шляхом застосування однієї з\nтаких процедур:\nвідкриті торги;\nдвоступеневі торги;\nзапит цінових пропозицій;\nпопередня кваліфікація учасників;\nзакупівля в одного учасника;\nелектронний реверсивний аукціон. { Частину першу статті 12\nдоповнено абзацом сьомим згідно із Законом N 4917-VI ( 4917-17 )\nвід 07.06.2012 }\n2. У випадках, передбачених розділом VIII-1 цього Закону,\nзамовники не мають права при здійсненні закупівлі відступати від\nобов'язкового застосування процедури електронного реверсивного\nаукціону.\n3. Відповідальність за вибір та застосування процедур\nзакупівлі несуть виключно службові (посадові) особи замовника -\nчлени комітету з конкурсних торгів персонально."
    },
    {
      "provision_ref": "art13",
      "section": "13",
      "title": "Стаття 13. Закупівля за рамковими угодами",
      "content": "1. Закупівля за рамковими угодами здійснюється у порядку,\nпередбаченому для проведення процедури відкритих торгів,\nдвоступеневих торгів, попередньої кваліфікації, з урахуванням\nвимог цієї статті, а рамкові угоди укладаються відповідно до вимог\nрозділу IX цього Закону.\n2. Особливості укладення рамкових угод ( z1059-12 ), перелік\nтоварів і послуг, які можуть закуповуватися за рамковими угодами,\n( z0785-12 ) визначаються Уповноваженим органом. Особливості\nвиконання рамкових угод, порядок визначення генеральних замовників\nта взаємодії замовників з генеральним замовником за рамковими\nугодами визначаються Кабінетом Міністрів України ( 2289-17 ).\n3. В оголошенні про проведення закупівлі за рамковою угодою\nобов'язково зазначаються:\nстрок, на який укладається угода, що не може перевищувати\nчотирьох років;\nкількість учасників, з якими буде укладено угоду;\nнайменування і місцезнаходження замовника (замовників), що\nздійснюватимуть закупівлю за угодою.\n4. Рамкова угода укладається з кількома учасниками за умови,\nщо участь у ній бере не менше трьох учасників.\nУ разі надходження пропозицій у кількості, меншій ніж\nзаявлена кількість учасників, або відхилення отриманих пропозицій\nна підставах, встановлених цим Законом, замовник (генеральний\nзамовник) має право укласти рамкову угоду з тими учасниками,\nпропозиції яких не відхилені.\n5. Замовник має право укласти договір про закупівлю\nвідповідних товарів і послуг виключно з тими учасниками,\nпропозиції яких акцептовані за результатами укладення рамкової\nугоди.\n6. Рамкові угоди виконуються з дотриманням таких вимог:\n1) у разі укладення рамкової угоди з одним учасником:\nякщо всі істотні умови договору про закупівлю визначені в\nрамковій угоді, такий договір вважається укладеним після подання\nзамовником учаснику пропозиції виконати зазначені умови та\nотримання письмової згоди учасника;\nякщо не всі істотні умови договору про закупівлю визначені в\nрамковій угоді, такий договір укладається за результатами\nорганізованих замовником переговорів з учасником;\n2) у разі укладення рамкової угоди з кількома учасниками:\nякщо всі умови договору про закупівлю визначені в рамковій\nугоді, замовник має право укласти такий договір з дотриманням\nзазначених у рамковій угоді умов відбору без проведення процедури\nконкурсних торгів серед учасників, з якими укладено відповідну\nрамкову угоду;\nякщо не всі істотні умови договору про закупівлю визначені в\nрамковій угоді, такий договір укладається замовником з переможцем\nпроцедури конкурентного відбору, який проводиться замовником серед\nучасників, з якими укладено відповідну рамкову угоду.\nЗ метою визначення переможця конкурентного відбору замовник\n(генеральний замовник) надсилає письмове запрошення всім\nучасникам, з якими укладено рамкову угоду, подати пропозиції\nконкурсних торгів щодо укладення договору про закупівлю. Замовник\n(генеральний замовник) повинен встановити строк, достатній для\nпідготовки учасниками пропозицій, та забезпечити протягом\nзазначеного строку конфіденційність поданих пропозицій.\nОцінка пропозицій та визначення переможця проводяться за\nкритеріями, встановленими в рамковій угоді, з урахуванням\nспецифічних вимог до предмета закупівлі, встановлення яких\nдопускається згідно з угодою. Такі специфічні вимоги зазначаються\nу запрошенні учасникам подати пропозиції. Запрошення учасникам та\nїх пропозиції не можуть передбачати істотну зміну умов договорів\nзакупівлі та характеристик відповідного предмета закупівлі,\nвизначених рамковою угодою.\n7. Генеральний замовник інформує всіх заінтересованих\nзамовників про результати застосування процедури укладення\nрамкової угоди протягом п'яти днів після її завершення.\nОдин замовник може бути стороною однієї або кількох рамкових\nугод. Замовник має право відмовитися від укладення договору про\nзакупівлю за рамковою угодою, проінформувавши про це генерального\nзамовника та Уповноважений орган.\n8. Генеральний замовник протягом п'яти робочих днів після\nотримання повідомлення замовника про укладення договору про\nзакупівлю за рамковою угодою повідомляє про це Уповноважений орган\nіз зазначенням предмета закупівлі, відповідних замовників та\nучасників, між якими укладено договори про закупівлю.\nСтаття 14. Подання інформації під час проведення\nпроцедури закупівлі\n1. Подання інформації під час проведення процедури закупівлі\nздійснюється у письмовій формі, а в разі застосування закупівлі в\nелектронній формі - у вигляді електронного документа.\nУ разі якщо замовник та учасники під час проведення процедури\nзакупівлі надали інформацію в іншій формі, ніж письмовій, зміст\nтакої інформації має бути ними письмово підтверджений, крім\nвипадку застосування закупівлі в електронній формі.\nІнформація, що у визначених цим Законом ( 2289-17 ) випадках\nбула подана у вигляді електронного документа, вважається\nоригіналом і має однакову юридичну силу з паперовою формою.\n2. Замовник протягом усього процесу здійснення процедури\nзакупівлі забезпечує конфіденційність інформації, наданої\nучасниками (учасниками попередньої кваліфікації). Інформація щодо\nрозгляду та оцінки пропозицій конкурсних торгів надається виключно\nУповноваженому органу, органам, що здійснюють державне регулювання\nта контроль у сфері закупівель, органу оскарження та суду.\nСтаття 15. Мова, що застосовується під час\nпроведення процедур закупівель\n1. Під час проведення процедур закупівель усі документи, що\nготуються замовником, викладаються українською мовою, а також за\nрішенням замовника одночасно усі документи можуть мати автентичний\nпереклад на іншу мову. Визначальним є текст, викладений\nукраїнською мовою."
    },
    {
      "provision_ref": "art16",
      "section": "16",
      "title": "Стаття 16. Кваліфікаційні критерії",
      "content": "1. Замовники у разі проведення процедур закупівель, крім\nвипадків, установлених частиною третьою цієї статті, визначають\nкваліфікаційні критерії до учасників або учасників попередньої\nкваліфікації з числа тих, що встановлені частиною другою цієї\nстатті\n2. Замовник може встановлювати такі кваліфікаційні критерії:\n{ Абзац перший частини другої статті 16 в редакції Закону\nN 4851-VI ( 4851-17 ) від 24.05.2012 }\nнаявність обладнання та матеріально-технічної бази, у тому\nчислі власних виробничих потужностей та/або центрів обслуговування\nна території України; { Абзац другий частини другої статті 16 із\nзмінами, внесеними згідно із Законом N 182-VII ( 182-18 ) від\n04.04.2013 - зміна діє до 31.12.2015, див. пункт 2 Закону\nN 182-VII від 04.04.2013 }\nнаявність працівників відповідної кваліфікації, які мають\nнеобхідні знання та досвід;\nнаявність документально підтвердженого досвіду виконання\nаналогічних договорів;\nнаявність фінансової спроможності (баланс, звіт про фінансові\nрезультати, звіт про рух грошових коштів, довідка з обслуговуючого\nбанку про відсутність (наявність) заборгованості за кредитами).\n3. Визначені замовником згідно з цією статтею кваліфікаційні\nкритерії та перелік документів, що підтверджують інформацію\nучасників або учасників попередньої кваліфікації про відповідність\nїх таким критеріям, зазначаються в документації конкурсних торгів\nабо кваліфікаційній документації та вимагаються під час проведення\nпереговорів з учасником (у разі застосування процедури закупівлі в\nодного учасника).\nЗамовник не встановлює кваліфікаційні критерії та не визначає\nперелік документів, що підтверджують подану учасниками або\nучасниками попередньої кваліфікації інформацію про відповідність\nїх таким критеріям у разі: { Частину третю статті 16 доповнено\nабзацом згідно із Законом N 4851-VI ( 4851-17 ) від 24.05.2012 }\n1) проведення процедури запиту цінових пропозицій; { Частину\nтретю статті 16 доповнено абзацом згідно із Законом N 4851-VI\n( 4851-17 ) від 24.05.2012 }\n2) закупівлі нафти, нафтопродуктів сирих, електричної\nенергії, послуг з її передачі та розподілу, централізованого\nпостачання теплової енергії, послуг поштового зв’язку, поштових\nмарок та маркованих конвертів, телекомунікаційних послуг, у тому\nчислі з трансляції радіо- та телесигналів, послуг з\nцентралізованого водопостачання та водовідведення, послуг з\nперевезення залізничним транспортом загального користування.\n{ Частину третю статті 16 доповнено абзацом згідно із Законом\nN 4851-VI ( 4851-17 ) від 24.05.2012 }\n4. Документи, що не передбачені законодавством для учасників\nабо учасників попередньої кваліфікації - фізичних осіб, у тому\nчислі фізичних осіб - підприємців, не подаються ними у складі\nпропозиції конкурсних торгів або кваліфікаційної пропозиції та не\nвимагаються під час проведення переговорів з учасником (у разі\nзастосування процедури закупівлі в одного учасника).\n5. Усі пропозиції конкурсних торгів або кваліфікаційні\nпропозиції, які відповідають кваліфікаційним критеріям,\nвстановленим частиною другою цієї статті, та за відсутності інших,\nпередбачених цим Законом, підстав для їх відхилення, допускаються\nдо оцінки."
    },
    {
      "provision_ref": "art17",
      "section": "17",
      "title": "Стаття 17. Відмова в участі у процедурі закупівлі",
      "content": "1. Замовник приймає рішення про відмову учаснику, учаснику\nпопередньої кваліфікації в участі у процедурі закупівлі,\nпопередній кваліфікації учасників та зобов'язаний відхилити\nпропозицію конкурсних торгів (кваліфікаційну, цінову пропозицію)\nучасника (учасника попередньої кваліфікації), у разі якщо:\n1) він має незаперечні докази того, що учасник або учасник\nпопередньої кваліфікації пропонує, дає або погоджується дати прямо\nчи опосередковано будь-якій посадовій особі замовника, іншого\nдержавного органу винагороду в будь-якій формі (пропозиція щодо\nнайму на роботу, цінна річ, послуга тощо) з метою вплинути на\nприйняття рішення щодо визначення переможця процедури закупівлі\nабо застосування замовником певної процедури закупівлі;\n2) учасника або учасника попередньої кваліфікації було\nпритягнуто згідно із законом до відповідальності за вчинення у\nсфері державних закупівель корупційного правопорушення;\n3) виявлено факт участі учасника або учасника попередньої\nкваліфікації у змові;\n4) фізична особа, яка є учасником або учасником попередньої\nкваліфікації, була засуджена за злочин, пов'язаний з порушенням\nпроцедури закупівлі, чи інший злочин, вчинений з корисливих\nмотивів, судимість з якої не знято або не погашено у встановленому\nзаконом порядку;\n5) службова (посадова) особа учасника або учасника\nпопередньої кваліфікації, яку уповноважено учасником або учасником\nпопередньої кваліфікації представляти його інтереси під час\nпроведення процедури закупівлі, була засуджена за злочин,\nпов'язаний з порушенням процедури закупівлі, чи інший злочин,\nвчинений з корисливих мотивів, судимість з якої не знято або не\nпогашено у встановленому законом порядку;\n6) пропозиція конкурсних торгів (кваліфікаційна, цінова\nпропозиція) подана учасником процедури закупівлі, який є\nпов'язаною особою з іншими учасниками процедури закупівлі;\n7) учасником або учасником попередньої кваліфікації не надано\nдокументів, що підтверджують правомочність на укладення договору\nпро закупівлю;\n8) учасник або учасник попередньої кваліфікації визнаний у\nвстановленому законом порядку банкрутом та відносно нього відкрита\nліквідаційна процедура.\n2. Замовник може прийняти рішення про відмову учаснику,\nучаснику попередньої кваліфікації в участі у процедурі закупівлі,\nпопередній кваліфікації учасників та може відхилити пропозицію\nконкурсних торгів (кваліфікаційну, цінову пропозицію) учасника\n(учасника попередньої кваліфікації), у разі якщо:\n1) учасник або учасник попередньої кваліфікації має\nзаборгованість із сплати податків і зборів (обов'язкових\nплатежів);\n2) учасник або учасник попередньої кваліфікації не провадить\nгосподарську діяльність відповідно до положень його статуту.\n3. Інформація про відхилення пропозиції конкурсних торгів,\nкваліфікаційної або цінової пропозиції із зазначенням підстави\nнадсилається учаснику або учаснику попередньої кваліфікації,\nпропозиція якого відхилена, протягом трьох робочих днів з дня\nприйняття замовником такого рішення та оприлюднюється відповідно\nдо статті 10 цього Закону."
    },
    {
      "provision_ref": "art18",
      "section": "18",
      "title": "Стаття 18. Порядок оскарження процедур закупівлі",
      "content": "1. Скарга до органу оскарження подається суб'єктом оскарження\nв письмовій формі, повинна бути підписана особою, яка її подає, та\nмістити таку інформацію:\nнайменування органу оскарження;\nім'я (найменування), місце проживання (місцезнаходження)\nсуб'єкта оскарження, а також номер засобу зв'язку, адреса\nелектронної пошти, якщо такі є;\nнайменування, місцезнаходження, поштова адреса замовника,\nрішення, дії або бездіяльність якого оскаржуються;\nпідстави, через які подається скарга, посилання на порушення\nпроцедури закупівлі або прийняті рішення, дії або бездіяльність\nзамовника, фактичні обставини, що це можуть підтверджувати, дата,\nколи суб'єкту оскарження стало відомо про такі рішення, дії або\nбездіяльність;\nвимоги суб'єкта оскарження та їх обґрунтування.\nДо скарги додаються документи (у разі наявності), що\nпідтверджують порушення процедури закупівлі або неправомірність\nрішень, дій або бездіяльності замовника.\n2. Скарга може бути подана тільки особою, право чи законний\nінтерес якої порушено внаслідок рішення, дії чи бездіяльності\nзамовника або оператора електронного майданчика, які суперечать\nзаконодавству у сфері державних закупівель. { Абзац перший частини\nдругої статті 18 із змінами, внесеними згідно із Законом N 4917-VI\n( 4917-17 ) від 07.06.2012 }\nПодання скарги до органу оскарження не потребує попереднього\nзвернення до замовника з вимогою щодо усунення порушення під час\nпроведення процедури закупівлі.\n3. У разі отримання замовником звернення з вимогою щодо\nусунення порушення під час проведення процедури закупівлі замовник\nмає право на добровільній основі вжити належних заходів, в тому\nчислі з призупиненням процедури закупівлі, для врегулювання\nпитань, зазначених у зверненні. Направлення звернення замовнику не\nпозбавляє особу права звернутися зі скаргою до органу оскарження.\nЗамовник повинен повідомити всіх зацікавлених осіб про рішення,\nприйняті за розглядом звернення. У разі подання скарги щодо тієї ж\nпроцедури закупівлі, якої стосується звернення, замовник\nповідомляє орган оскарження про вжиті за цим зверненням заходи.\nРішення замовника, прийняте за розглядом звернення, може бути\nоскаржене до органу оскарження або протягом 30 днів з дня його\nприйняття до суду. Цей строк не може бути поновлено.\n4. Скарги подаються до органу оскарження не пізніше 14 днів з\nдня отримання суб'єктом оскарження повідомлення про відповідне\nрішення чи дію замовника, що порушує права чи законні інтереси\nсуб'єкта скарження, або з дня, коли суб'єкту оскарження стало\nвідомо про порушення його прав чи законних інтересів прийнятим\nрішенням, дією чи бездіяльністю замовника, але до моменту\nукладення договору про закупівлю. Скарги, які стосуються\nдокументації конкурсних торгів, можуть подаватися у будь-який\nстрок після публікації повідомлення про їх проведення, але не\nпізніше закінчення строку, встановленого для подання пропозицій\nконкурсних торгів. Скарги, що стосуються порушень, допущених під\nчас проведення закупівлі за процедурою електронного реверсивного\nаукціону, можуть подаватися після визначення переможця процедури\nелектронного реверсивного аукціону, але до моменту укладення\nдоговору про закупівлю в порядку, передбаченому статтею 39-10\nцього Закону. { Абзац перший частини четвертої статті 18 із\nзмінами, внесеними згідно із Законом N 4917-VI ( 4917-17 ) від\n07.06.2012 }\nСкарги щодо укладених договорів про закупівлю розглядаються у\nсудовому порядку.\nДатою отримання скарги органом оскарження вважається дата її\nреєстрації органом оскарження.\nОрган оскарження повинен у строк, що не перевищує трьох днів\nпісля отримання скарги, повідомити суб'єкта оскарження та\nзамовника про час і місце розгляду скарги. Зазначені особи мають\nправо взяти участь у розгляді скарги.\nЗа подання скарги до органу оскарження справляється плата,\nяка зараховується до Державного бюджету України. Розмір плати\nвизначається Кабінетом Міністрів України ( 773-2010-п ). { Абзац\nп'ятий частини четвертої статті 18 із змінами, внесеними згідно із\nЗаконом N 2856-VI ( 2856-17 ) від 23.12.2010 }\nПри поданні скарги до органу оскарження суб'єкт оскарження\nнадсилає копію скарги замовнику, рішення, дія чи бездіяльність\nякого оскаржуються.\nУ разі отримання органом оскарження скарги з порушенням\nстроків, визначених в абзаці першому цієї частини, орган\nоскарження зобов'язаний поінформувати про це суб'єкта оскарження і\nповернути скаргу без розгляду не пізніше наступного робочого дня\nпісля прийняття такого рішення.\nОрган оскарження повертає скаргу без розгляду у випадках,\nколи:\nсуб'єкт оскарження висуває скаргу щодо того самого порушення,\nв тій самій процедурі закупівлі і з тих самих підстав, які вже\nбули предметом розгляду органу оскарження і щодо яких органом\nоскарження було прийнято відповідне рішення;\nскарга не відповідає вимогам частини першої цієї статті;\nсуб'єктом оскарження не внесено плату, передбачену абзацом\nп'ятим цієї частини;\nзамовник відповідно до цього Закону визнав та усунув\nпорушення, зазначені в скарзі, про що було надано документальне\nпідтвердження. Повідомлення про повернення скарги без розгляду\nнадсилається особі, яка звернулася до органу оскарження, не\nпізніше наступного робочого дня після прийняття такого рішення.\nПодання скарги не призупиняє процедуру закупівлі, за винятком\nвипадку, коли орган оскарження приймає рішення про призупинення\nпроцедури закупівлі.\nУ будь-якому випадку укладення договору про закупівлю під час\nпроцедури оскарження забороняється.\nОрган оскарження має право за власною ініціативою або за\nзаявою суб'єкта оскарження прийняти рішення про призупинення\nпроцедури закупівлі на строк до винесення рішення за скаргою.\nВпродовж одного робочого дня орган оскарження повідомляє про\nпризупинення процедури закупівлі центральний орган виконавчої\nвлади, що реалізує державну політику у сфері казначейського\nобслуговування бюджетних коштів, редакцію державного офіційного\nдрукованого видання з питань державних закупівель, замовника та\nсуб'єкта оскарження. У разі прийняття рішення про призупинення\nзакупівлі за процедурою електронного реверсивного аукціону орган\nоскарження повідомляє про це оператора електронного майданчика, на\nякому відбувається процедура. { Абзац п'ятнадцятий частини\nчетвертої статті 18 із змінами, внесеними згідно із Законом\nN 4917-VI ( 4917-17 ) від 07.06.2012 }\nПризупинення процедури закупівлі передбачає зупинення\nзамовником будь-яких дій та прийняття будь-яких рішень щодо\nзакупівлі, в тому числі укладення договору про закупівлю, крім\nдій, спрямованих на усунення порушень, зазначених у скарзі.\n{ Абзац шістнадцятий частини четвертої статті 18 із змінами,\nвнесеними згідно із Законом N 3681-VI ( 3681-17 ) від 08.07.2011 }\nПід час призупинення процедури електронного реверсивного\nаукціону оператор електронного майданчика зобов'язаний вжити\nзаходів для автоматичного відхилення заявок за допомогою\nтехнічного обладнання та програмного забезпечення, що\nвикористовуються для роботи електронного майданчика. { Частину\nчетверту статті 18 доповнено новим абзацом згідно із Законом\nN 4917-VI ( 4917-17 ) від 07.06.2012 }\nПід час призупинення процедури закупівлі редакція державного\nофіційного друкованого видання з питань державних закупівель\nзобов'язана не приймати до публікації інформацію про закупівлю за\nпризупиненою процедурою закупівлі, яка підлягає публікації згідно\nз цим Законом.\nЯкщо замовник усуне порушення, зазначені у скарзі, замовник\nпротягом одного робочого дня з моменту усунення порушення повинен\nповідомити про це орган оскарження та надати документальне\nпідтвердження. Після усунення порушень та отримання органом\nоскарження документального підтвердження про це орган оскарження\nскасовує рішення про призупинення процедури закупівлі.\nЗа результатами розгляду скарги орган оскарження має право:\nприйняти рішення про встановлення або відсутність порушення\nпроцедури закупівлі (в тому числі порушення порядку публікації,\nоприлюднення або неопублікування, неоприлюднення інформації про\nдержавні закупівлі, передбаченої цим Законом) та про заходи, що\nповинні вживатися для їх усунення, зокрема зобов'язати замовника\nповністю або частково скасувати свої рішення, надати необхідні\nдокументи, усунути будь-які дискримінаційні умови (у тому числі\nті, що зазначені у технічній специфікації, яка є складовою\nчастиною документації з конкурсних торгів) або, у разі\nнеможливості виправити допущені порушення, відмінити процедуру\nзакупівлі; { Абзац частини четвертої статті 18 із змінами,\nвнесеними згідно із Законом N 3681-VI ( 3681-17 ) від 08.07.2011 }\nу випадках, передбачених законами України, передавати\nрішення, документи та матеріали щодо здійснення закупівель до\nправоохоронних, контролюючих та інших органів.\nДля розгляду скарг орган оскарження має право на всіх стадіях\nдержавних закупівель запитувати і отримувати у замовників,\nучасників, контролюючих органів, державного офіційного друкованого\nвидання з питань державних закупівель, інших осіб відповідні\nінформацію, документи та матеріали щодо проведення процедур\nдержавних закупівель.\nЗамовники, учасники, контролюючі органи, державне офіційне\nдруковане видання з питань державних закупівель, інші особи\nпротягом трьох робочих днів з дня отримання відповідного запиту\nповинні надіслати органу оскарження відповідну інформацію,\nзавірені належним чином копії документів та матеріали.\nУ разі коли в установлений строк не надано інформацію,\nдокументи та матеріали щодо проведення процедур державних\nзакупівель, орган оскарження розглядає скаргу та приймає рішення\nна її підставі та в межах отриманої за скаргою інформації.\nОрган оскарження має право залучати для отримання\nконсультацій та експертних висновків представників державних\nорганів (за погодженням з керівниками державних органів),\nекспертів та спеціалістів, які не можуть бути пов'язаними особами\nта володіють спеціальними знаннями, необхідними для професійного\nта неупередженого розгляду скарги. Висновки таких представників\nдержавних органів, експертів та спеціалістів оформлюються у\nписьмовій формі та долучаються до матеріалів справи про розгляд\nскарги.\nУ разі відкликання скарги орган оскарження може прийняти\nрішення про припинення розгляду скарги.\nРішення про розгляд скарг приймаються органом оскарження\nвиключно на його засіданнях.\nОрган оскарження приймає протягом 30 робочих днів з дня\nотримання скарги обґрунтоване рішення, в якому зазначаються:\nвисновок органу оскарження про наявність або відсутність\nпорушення процедури закупівлі;\nвисновок органу оскарження про задоволення скарги або про\nвідмову в її задоволенні повністю чи частково;\nу разі коли скаргу не задоволено, - підстави та обґрунтування\nприйняття такого рішення;\nу разі коли скаргу задоволено повністю або частково, -\nзобов'язання усунення замовником порушення процедури закупівлі\nта/або відновлення процедури закупівлі з моменту попереднього\nзаконного рішення чи правомірної дії замовника.\nРішення органу оскарження оформлюється у письмовій формі і\nмістить таку інформацію:\nнайменування органу оскарження;\nкороткий зміст скарги;\nмотивувальну частину рішення;\nрезолютивну частину рішення;\nстрок оскарження рішення.\nЗасвідчені в установленому порядку копії рішення за\nрезультатами розгляду скарги орган оскарження протягом трьох днів\nз дня його прийняття надсилає суб'єкту оскарження, замовнику,\nцентральному органу виконавчої влади, що реалізує державну\nполітику у сфері казначейського обслуговування бюджетних коштів,\nта редакції державного офіційного друкованого видання з питань\nдержавних закупівель. { Абзац частини четвертої статті 18 із\nзмінами, внесеними згідно із Законом N 3681-VI ( 3681-17 ) від\n08.07.2011 }\nСтаття 19. Звіт про результати проведення\nпроцедури закупівлі\n1. У звіті про результати проведення процедури закупівлі\nобов'язково зазначаються:\nнайменування предмета закупівлі;\nкількість учасників процедури закупівлі та найменування і\nмісцезнаходження учасника, з яким укладено договір про закупівлю;\nціни пропозицій конкурсних торгів (цінові пропозиції або ціна\nпропозиції на переговорах у разі застосування процедури закупівлі\nв одного учасника) та сума, визначена у договорі про закупівлю;\n{ Абзац четвертий частини першої статті 19 із змінами, внесеними\nзгідно із Законом N 3681-VI ( 3681-17 ) від 08.07.2011 }\nдата оприлюднення та номер оголошення з відомостями про\nрамкову угоду, за якою укладено договір про закупівлю (у разі\nпроведення закупівлі за рамковими угодами), опублікованого у\nдержавному офіційному друкованому виданні з питань державних\nзакупівель та розміщеного на веб-порталі Уповноваженого органу\nвідповідно до статті 10 цього Закону; { Абзац п'ятий частини\nпершої статті 19 в редакції Закону N 3681-VI ( 3681-17 ) від\n08.07.2011 }\nдата оприлюднення і номер повідомлення про акцепт пропозиції\nконкурсних торгів або цінової пропозиції (пропозиції за\nрезультатами застосування процедури закупівлі в одного учасника),\nопублікованого в державному офіційному друкованому виданні з\nпитань державних закупівель та розміщеного на веб-порталі\nУповноваженого органу відповідно до статті 10 цього Закону;\n{ Абзац шостий частини першої статті 19 із змінами, внесеними\nзгідно із Законом N 3681-VI ( 3681-17 ) від 08.07.2011 }\nдата оприлюднення і номер оголошення про проведення процедури\nзакупівлі та дата оприлюднення і номер оголошення про результати\nпроцедури закупівлі, опублікованих у державному офіційному\nдрукованому виданні з питань державних закупівель, у міжнародному\nінформаційному виданні з питань державних закупівель\nУповноваженого органу (у випадках, передбачених цим Законом) та\nрозміщених на веб-порталі Уповноваженого органу відповідно до\nстатті 10 цього Закону;\nадреса веб-сайту, на якому замовником додатково розміщувалась\nінформація про закупівлю (у разі наявності);\nу разі якщо в результаті проведення торгів не було укладено\nдоговір про закупівлю, - підстави прийняття рішення про\nнеукладення договору про закупівлю, якщо таке мало місце;\nдата укладення договору про закупівлю;\nзведена інформація замовника про наявність та відповідність\nвстановленим законодавством вимогам документів, що підтверджують\nвідповідність учасників кваліфікаційним критеріям відповідно до\nстатті 16 цього Закону, та наявність/відсутність обставин,\nвстановлених статтею 17 цього Закону, із зазначенням відповідних\nпідстав.\n2. Звіт про результати проведення процедури закупівлі\nоприлюднюється замовником відповідно до статті 10 цього Закону,\nкрім випадків застосування процедури електронного реверсивного\nаукціону, результати якої оприлюднюються в порядку, визначеному\nрозділом VIII-1 цього Закону.\n3. Усі документи щодо державних закупівель, передбачені цим\nЗаконом, зберігаються замовником протягом трьох років."
    },
    {
      "provision_ref": "art20",
      "section": "20",
      "title": "Стаття 20. Умови застосування процедури відкритих торгів",
      "content": "1. Відкриті торги є основною процедурою закупівлі.\n2. Під час проведення процедури відкритих торгів пропозиції\nконкурсних торгів мають право подавати всі зацікавлені особи.\nСтаття 21. Інформування про проведення процедури\nвідкритих торгів\n1. Оголошення про проведення процедури відкритих торгів\nбезоплатно публікується в державному офіційному друкованому\nвиданні з питань державних закупівель та безоплатно розміщується\nна веб-порталі Уповноваженого органу відповідно до статті 10 цього\nЗакону.\n2. В оголошенні про проведення процедури відкритих торгів\nобов'язково зазначаються:\nнайменування і місцезнаходження замовника;\nадреса веб-порталу Уповноваженого органу, на якому\nрозміщується інформація про закупівлю, відповідно до статті 10\nцього Закону;\nадреса веб-сайту, на якому замовником додатково розміщується\nінформація про закупівлю (у разі наявності);\nнайменування предмета закупівлі;\nкількість та місце поставки товарів або обсяг і місце\nвиконання робіт чи надання послуг;\nстрок поставки товарів, виконання робіт, надання послуг;\nмісце отримання документації конкурсних торгів;\nмісце та строк подання пропозицій конкурсних торгів;\nмісце, дата і час розкриття пропозицій конкурсних торгів;\nрозмір, вид та умови надання забезпечення пропозицій\nконкурсних торгів (якщо замовник вимагає його надати);\nпрізвище, ім'я та по батькові, посада та адреса однієї чи\nкількох посадових осіб замовника, уповноважених здійснювати\nзв'язок з учасниками;\nреєстраційний рахунок замовника, відкритий в центральному\nоргані виконавчої влади, що реалізує державну політику у сфері\nказначейського обслуговування бюджетних коштів (у разі здійснення\nзакупівлі за рахунок бюджетних коштів).\nВ оголошенні може зазначатися додаткова інформація, визначена\nзамовником.\n3. Строк для подання пропозицій конкурсних торгів не може\nбути меншим, ніж 30 днів з дня опублікування оголошення про\nпроведення процедури відкритих торгів у державному офіційному\nдрукованому виданні з питань державних закупівель.\nУ разі обґрунтованої нагальної потреби у закупівлі продукції\nхарчової промисловості, продуктів харчування, послуг з організації\nхарчування, лікарських засобів і виробів медичного призначення\nстрок для подання пропозицій конкурсних торгів може бути скорочено\nдо 15 днів (далі - скорочена процедура). Причиною скорочення\nстроку не може бути бездіяльність замовника щодо проведення\nвідповідних процедур закупівель. Обґрунтування нагальної потреби\nзазначаються у звіті про результати проведення процедури закупівлі\nта не повинні свідчити про наміри замовника послабити конкуренцію\nміж учасниками. { Абзац другий частини третьої статті 21 із\nзмінами, внесеними згідно із Законом N 5044-VI ( 5044-17 ) від\n04.07.2012 }"
    },
    {
      "provision_ref": "art22",
      "section": "22",
      "title": "Стаття 22. Документація конкурсних торгів",
      "content": "1. Після оприлюднення оголошення про проведення процедури\nзакупівлі кожна фізична/юридична особа має право безоплатно\nотримати документацію конкурсних торгів.\nДокументація конкурсних торгів безоплатно надсилається або\nнадається замовником протягом трьох робочих днів з дня отримання\nвід фізичної/юридичної особи відповідного запиту.\nДокументація конкурсних торгів безоплатно розміщується на\nвеб-порталі Уповноваженого органу для загального доступу і може\nбути безоплатно отримана кожною фізичною/юридичною особою. { Абзац\nтретій частини першої статті 22 в редакції Закону N 3681-VI\n( 3681-17 ) від 08.07.2011 }\n2. Документація конкурсних торгів повинна містити:\n1) інструкцію з підготовки пропозицій конкурсних торгів;\n2) кваліфікаційні критерії до учасників відповідно до статті\n16, вимоги, встановлені статтею 17 цього Закону, та інформацію про\nспосіб документального підтвердження відповідності учасників\nвстановленим критеріям та вимогам згідно із законодавством;\n3) інформацію про необхідні технічні, якісні та кількісні\nхарактеристики предмета закупівлі, в тому числі відповідну\nтехнічну специфікацію (у разі потреби - плани, креслення, малюнки\nчи опис предмета закупівлі). При цьому технічна специфікація\nповинна містити: детальний опис товарів, робіт, послуг, що\nзакуповуються, в тому числі їх технічні та якісні характеристики;\nвимоги щодо технічних і функціональних характеристик предмета\nзакупівлі, у разі якщо опис скласти неможливо або якщо доцільніше\nзазначити такі показники; посилання на стандартні характеристики,\nвимоги, умовні позначення та термінологію, пов'язану з товарами,\nроботами чи послугами, що закуповуються, передбачені існуючими\nміжнародними або національними стандартами, нормами та правилами.\nТехнічна специфікація не повинна містити посилання на конкретні\nторговельну марку чи фірму, патент, конструкцію або тип предмета\nзакупівлі, джерело його походження або виробника. У разі якщо таке\nпосилання є необхідним, специфікація повинна містити вираз \"або\nеквівалент\". Технічні, якісні характеристики предмета закупівлі\nповинні передбачати необхідність застосування заходів із захисту\nдовкілля;\n4) кількість товару та місце його поставки;\n5) місце, де повинні бути виконані роботи чи надані послуги,\nїх обсяги;\n6) строки поставки товарів, виконання робіт, надання послуг;\n7) проект договору або основні умови, які обов'язково будуть\nвключені до договору про закупівлю;\n8) опис окремої частини або частин предмета закупівлі (лота),\nщодо яких можуть бути подані пропозиції конкурсних торгів, у разі\nякщо учасникам дозволяється подати пропозиції конкурсних торгів\nстосовно частини предмета закупівлі (лота);\n9) перелік критеріїв та методику оцінки пропозицій конкурсних\nторгів із зазначенням питомої ваги критеріїв;\n10) строк, протягом якого пропозиції конкурсних торгів\nвважаються дійсними, але не менше ніж 90 днів з дати розкриття\nпропозицій конкурсних торгів;\n11) інформацію про валюту, в якій повинна бути розрахована і\nзазначена ціна пропозиції конкурсних торгів;\n12) інформацію про мову (мови), якою (якими) повинні бути\nскладені пропозиції конкурсних торгів;\n13) зазначення способу, місця та кінцевого строку подання\nпропозицій конкурсних торгів;\n14) порядок надання роз'яснень щодо документації конкурсних\nторгів;\n15) розмір, вид та умови надання забезпечення пропозицій\nконкурсних торгів (якщо замовник вимагає його надати);\n16) розмір, вид, умови надання, умови повернення та\nнеповернення забезпечення виконання договору про закупівлю (якщо\nзамовник вимагає його надати);\n17) місце, дату і час розкриття пропозицій конкурсних торгів;\n18) прізвище, ім'я та по батькові, посаду та адресу однієї чи\nкількох посадових осіб замовника, уповноважених здійснювати\nзв'язок з учасниками.\nДокументація конкурсних торгів може містити також іншу\nінформацію, відповідно до законодавства, яку замовник вважає за\nнеобхідне до неї включити.\n3. Документація конкурсних торгів не повинна містити вимог,\nщо обмежують конкуренцію та призводять до дискримінації учасників.\nСтаття 23. Надання роз'яснень щодо документації конкурсних\nторгів та внесення змін до неї\n1. Учасник, який отримав від замовника документацію\nконкурсних торгів, має право не пізніше ніж за 10 днів до\nзакінчення строку подання пропозицій конкурсних торгів звернутися\nдо замовника за роз'ясненнями щодо документації конкурсних торгів.\nЗамовник повинен надати роз'яснення на запит протягом трьох днів з\nдня його отримання всім особам, яким було надано документацію\nконкурсних торгів.\nУ разі проведення зборів з метою роз'яснення будь-яких\nзапитів щодо документації конкурсних торгів замовник повинен\nзабезпечити ведення протоколу таких зборів з викладенням у ньому\nвсіх роз'яснень щодо запитів і надіслати його всім особам, яким\nбуло подано документацію конкурсних торгів, незалежно від їх\nприсутності на зборах.\nЗазначені у цій частині роз'яснення оприлюднюються замовником\nвідповідно до статті 10 цього Закону.\n2. Замовник має право з власної ініціативи чи за результатами\nзапитів внести зміни до документації конкурсних торгів,\nпродовживши строк подання та розкриття пропозицій конкурсних\nторгів не менше ніж на сім днів, та повідомити письмово протягом\nодного робочого дня з дня прийняття рішення про внесення\nзазначених змін усіх осіб, яким було видано документацію\nконкурсних торгів.\nУ разі здійснення закупівлі за скороченою процедурою замовник\nне має права з власної ініціативи чи за результатами запитів\nвносити зміни до документації конкурсних торгів, крім випадків,\nколи внесення таких змін необхідне для приведення у відповідність\nдокументації конкурсних торгів із вимогами чинного законодавства\nабо такі зміни вимагає рішення органу оскарження. У такому разі\nзамовник зобов'язаний внести відповідні зміни до документації\nконкурсних торгів та продовжити строк подання пропозицій\nконкурсних торгів.\nУ разі несвоєчасного подання замовником роз'яснень щодо\nзмісту документації конкурсних торгів або несвоєчасного внесення\nдо неї змін замовник повинен продовжити строк подання та розкриття\nпропозицій конкурсних торгів не менш як на сім днів та повідомити\nпро це всіх осіб, яким було видано документацію конкурсних торгів.\nЗазначена у цій частині інформація оприлюднюється замовником\nвідповідно до статті 10 цього Закону."
    },
    {
      "provision_ref": "art24",
      "section": "24",
      "title": "Стаття 24. Забезпечення пропозиції конкурсних торгів",
      "content": "1. Замовник має право зазначити в оголошенні про проведення\nпроцедури закупівлі та в документації конкурсних торгів вимоги\nщодо надання забезпечення пропозиції конкурсних торгів.\nУ разі якщо надання забезпечення пропозиції конкурсних торгів\nвимагається замовником, у документації конкурсних торгів повинні\nбути зазначені умови його надання, зокрема, вид, розмір, строк дії\nта застереження щодо випадків, коли забезпечення пропозиції\nконкурсних торгів не повертається учаснику. У такому разі учасник\nпід час подання пропозиції конкурсних торгів одночасно надає\nзабезпечення пропозиції конкурсних торгів.\nРозмір забезпечення пропозиції конкурсних торгів у грошовому\nвиразі не може перевищувати 1 відсотка очікуваної вартості\nзакупівлі у разі проведення торгів на закупівлю робіт та 5\nвідсотків - у разі проведення торгів на закупівлю товарів чи\nпослуг на умовах, визначених документацією конкурсних торгів.\n2. У разі якщо пропозиції конкурсних торгів подаються\nстосовно частини предмета закупівлі (лота), розмір забезпечення\nпропозиції конкурсних торгів встановлюється замовником виходячи з\nочікуваної вартості предмета закупівлі щодо кожної його частини\n(лота).\n3. Забезпечення пропозиції конкурсних торгів не повертається\nзамовником у разі:\nвідкликання пропозиції конкурсних торгів учасником після\nзакінчення строку її подання;\nнепідписання учасником, що став переможцем процедури торгів,\nдоговору про закупівлю;\nненадання переможцем процедури торгів забезпечення виконання\nдоговору про закупівлю після акцепту його пропозиції конкурсних\nторгів, якщо надання такого забезпечення передбачено документацією\nконкурсних торгів.\n4. Замовник повинен повернути забезпечення пропозиції\nконкурсних торгів учаснику протягом трьох банківських днів з дня\nнастання підстави для повернення забезпечення пропозиції\nконкурсних торгів у разі:\nзакінчення строку дії забезпечення пропозиції конкурсних\nторгів, зазначеного у документації конкурсних торгів;\nукладення договору про закупівлю з учасником, що став\nпереможцем конкурсних торгів;\nвідкликання пропозиції конкурсних торгів до закінчення строку\nїї подання;\nзакінчення процедури закупівлі у разі неукладення договору\nпро закупівлю з жодним з учасників, що подали пропозиції\nконкурсних торгів.\n5. Кошти, що надійшли як забезпечення пропозиції конкурсних\nторгів (у разі якщо вони не повертаються учаснику), підлягають\nперерахуванню до відповідного бюджету, а в разі здійснення\nзакупівлі підприємствами, об'єднаннями підприємств не за бюджетні\nкошти - перераховуються на рахунок підприємства, об'єднання\nпідприємств."
    },
    {
      "provision_ref": "art25",
      "section": "25",
      "title": "Стаття 25. Порядок подання пропозицій конкурсних торгів",
      "content": "1. Пропозиція конкурсних торгів подається у письмовій формі\nза підписом уповноваженої посадової особи учасника, прошита,\nпронумерована та скріплена печаткою у запечатаному конверті. На\nзапит учасника замовник протягом одного робочого дня з дня\nнадходження запиту підтверджує надходження пропозиції конкурсних\nторгів із зазначенням дати та часу. Відмова або ухилення замовника\nвід негайного отримання пропозицій конкурсних торгів, що подаються\nособисто, є підставою для оскарження. Якщо це передбачено\nдокументацією конкурсних торгів, пропозиція конкурсних торгів може\nподаватися у вигляді електронного документа відповідно до цього\nЗакону та законодавства, що регулює питання електронного\nдокументообігу та електронного цифрового підпису. { Абзац перший\nчастини першої статті 25 із змінами, внесеними згідно із Законом\nN 4917-VI ( 4917-17 ) від 07.06.2012 }\nКожен учасник має право подати тільки одну пропозицію\nконкурсних торгів (у тому числі до визначеної у документації\nконкурсних торгів частини предмета закупівлі (лота)). Отримана\nпропозиція конкурсних торгів вноситься замовником до реєстру,\nформа якого визначається Уповноваженим органом.\n2. Пропозиція конкурсних торгів повинна супроводжуватися\nдокументом, що підтверджує надання учасником забезпечення\nпропозиції конкурсних торгів, якщо таке забезпечення передбачено\nоголошенням про проведення процедури закупівлі.\n3. Пропозиції конкурсних торгів, отримані замовником після\nзакінчення строку їх подання, не розкриваються і повертаються\nучасникам, що їх подали.\n4. Пропозиції конкурсних торгів залишаються дійсними протягом\nзазначеного у документації конкурсних торгів строку. До закінчення\nцього строку замовник має право вимагати від учасників продовження\nстроку дії пропозицій конкурсних торгів.\nУчасник має право:\nвідхилити таку вимогу, не втрачаючи при цьому наданого ним\nзабезпечення пропозиції конкурсних торгів;\nпогодитися з вимогою та продовжити строк дії поданої ним\nпропозиції конкурсних торгів та наданого забезпечення пропозиції\nконкурсних торгів.\n5. Учасник має право внести зміни або відкликати свою\nпропозицію конкурсних торгів до закінчення строку її подання без\nвтрати свого забезпечення пропозиції конкурсних торгів. Такі зміни\nчи заява про відкликання пропозиції конкурсних торгів\nвраховуються, у разі якщо вони отримані замовником до закінчення\nстроку подання пропозицій конкурсних торгів."
    },
    {
      "provision_ref": "art26",
      "section": "26",
      "title": "Стаття 26. Забезпечення виконання договору про закупівлю",
      "content": "1. Замовник має право вимагати від учасника-переможця\nвнесення ним не пізніше дати укладення договору про закупівлю\nзабезпечення виконання такого договору, якщо внесення такого\nзабезпечення передбачене документацією конкурсних торгів. Замовник\nповертає забезпечення виконання договору про закупівлю після\nвиконання учасником-переможцем договору, а також у разі визнання\nсудом результатів процедури закупівлі або договору про закупівлю\nнедійсними, у випадках, передбачених частинами першою та другою\nстатті 30, частиною третьою статті 31 цього Закону, а також згідно\nз умовами, зазначеними у договорі, але не пізніше ніж протягом\nтрьох банківських днів з дня настання зазначених обставин.\n2. Розмір забезпечення виконання договору про закупівлю не\nможе перевищувати 5 відсотків вартості договору.\n3. Кошти, що надійшли як забезпечення виконання договору (у\nразі якщо вони не повертаються), підлягають перерахуванню до\nвідповідного бюджету, а в разі здійснення закупівлі\nпідприємствами, об'єднаннями підприємств не за бюджетні кошти\nперераховуються на рахунок підприємства, об'єднання підприємств."
    },
    {
      "provision_ref": "art27",
      "section": "27",
      "title": "Стаття 27. Розкриття пропозицій конкурсних торгів",
      "content": "1. Розкриття пропозицій конкурсних торгів здійснюється в день\nзакінчення строку їх подання у час та в місці, що зазначені в\nоголошенні про проведення процедури закупівлі.\n2. До участі у процедурі розкриття пропозицій конкурсних\nторгів замовником допускаються всі учасники або їх уповноважені\nпредставники. Відсутність учасника або його уповноваженого\nпредставника під час процедури розкриття пропозицій конкурсних\nторгів не є підставою для відмови в розкритті чи розгляді або для\nвідхилення його пропозиції конкурсних торгів.\n3. Під час розкриття пропозицій конкурсних торгів\nперевіряється наявність чи відсутність усіх необхідних документів,\nпередбачених документацією конкурсних торгів, а також оголошуються\nнайменування та місцезнаходження кожного учасника, ціна кожної\nпропозиції конкурсних торгів або частини предмета закупівлі\n(лота). Зазначена інформація вноситься до протоколу розкриття\nпропозицій конкурсних торгів.\n4. Протокол розкриття пропозицій конкурсних торгів\nскладається у день розкриття пропозицій конкурсних торгів за\nформою, встановленою Уповноваженим органом.\nПротокол розкриття пропозицій конкурсних торгів підписується\nчленами комітету з конкурсних торгів та учасниками, які беруть\nучасть у процедурі розкриття пропозицій конкурсних торгів.\nЗавірена підписом голови комітету з конкурсних торгів та\nпечаткою замовника копія протоколу розкриття пропозицій конкурсних\nторгів надається будь-якому учаснику на його запит протягом одного\nробочого дня з дня отримання такого запиту.\nПротокол розкриття пропозицій конкурсних торгів\nоприлюднюється відповідно до статті 10 цього Закону."
    },
    {
      "provision_ref": "art28",
      "section": "28",
      "title": "Стаття 28. Розгляд та оцінка пропозицій конкурсних торгів",
      "content": "1. Замовник має право звернутися до учасників за\nроз'ясненнями змісту їх пропозицій конкурсних торгів з метою\nспрощення розгляду та оцінки пропозицій.\n2. Замовник та учасники не можуть ініціювати будь-які\nпереговори з питань внесення змін до змісту або ціни поданої\nпропозиції конкурсних торгів.\n3. Замовник має право на виправлення арифметичних помилок,\nдопущених в результаті арифметичних дій, виявлених у поданій\nпропозиції конкурсних торгів під час проведення її оцінки, у\nпорядку, визначеному документацією конкурсних торгів, за умови\nотримання письмової згоди на це учасника, який подав пропозицію\nконкурсних торгів.\n4. Замовник проводить оцінку пропозицій конкурсних торгів,\nякі не було відхилено згідно з цим Законом.\n5. Замовник визначає переможця торгів з числа учасників,\nпропозиції конкурсних торгів яких не було відхилено згідно з цим\nЗаконом (у кількості не менше двох), на основі критеріїв і\nметодики оцінки, зазначених у документації конкурсних торгів.\nКритеріями оцінки є:\nу разі здійснення закупівлі товарів, робіт і послуг, що\nвиробляються, виконуються чи надаються не за окремо розробленою\nспецифікацією (технічним проектом), для яких існує постійно діючий\nринок - ціна;\nу разі здійснення закупівлі, яка має складний або\nспеціалізований характер (у тому числі консультаційних послуг,\nнаукових досліджень, експериментів або розробок,\nдослідно-конструкторських робіт), - ціна разом з іншими критеріями\nоцінки, зокрема такими, як:\nякість виконання робіт, послуг;\nумови оплати;\nстрок виконання;\nгарантійне обслуговування;\nексплуатаційні витрати;\nпередача технології та підготовка управлінських, наукових і\nвиробничих кадрів, включаючи використання місцевих ресурсів, у\nтому числі засобів виробництва, робочої сили і матеріалів для\nвиготовлення товарів, виконання робіт, надання послуг, що\nпропонуються учасником.\n6. Якщо для визначення найбільш економічно вигідної\nпропозиції конкурсних торгів крім ціни застосовуються й інші\nкритерії оцінки, у документації конкурсних торгів визначається їх\nвартісний еквівалент або питома вага цих критеріїв у загальній\nоцінці пропозицій конкурсних торгів. Питома вага цінового критерію\nне може бути нижчою 50 відсотків.\n7. Замовник має право звернутися за підтвердженням\nінформації, наданої учасником, до державних органів, підприємств,\nустанов, організацій відповідно до їх компетенції. У разі\nотримання достовірної інформації про його невідповідність вимогам\nкваліфікаційних критеріїв, наявність підстав, зазначених у частині\nпершій статті 17 цього Закону, або факту зазначення у пропозиції\nконкурсних торгів будь-якої недостовірної інформації, що є\nсуттєвою при визначенні результатів процедури закупівлі, замовник\nвідхиляє пропозицію конкурсних торгів такого учасника.\n8. За результатом розгляду та оцінки пропозицій конкурсних\nторгів складається протокол оцінки пропозицій конкурсних торгів за\nформою, встановленою Уповноваженим органом.\n9. Загальний строк розгляду, оцінки та визначення переможця\nпроцедури закупівлі не повинен перевищувати 20 робочих днів з дня\nрозкриття пропозицій конкурсних торгів.\nПід час здійснення закупівель за скороченою процедурою\nзагальний строк розгляду, оцінки та визначення переможця процедури\nзакупівлі не повинен перевищувати 10 робочих днів з дня розкриття\nпропозицій конкурсних торгів."
    },
    {
      "provision_ref": "art29",
      "section": "29",
      "title": "Стаття 29. Відхилення пропозицій конкурсних торгів",
      "content": "1. Замовник відхиляє пропозицію конкурсних торгів, у разі\nякщо:\n1) учасник:\nне відповідає кваліфікаційним критеріям, встановленим\nстаттею 16 цього Закону;\nне погоджується з виправленням виявленої замовником\nарифметичної помилки;\nне надав забезпечення пропозиції конкурсних торгів, якщо таке\nзабезпечення вимагалося замовником;\n2) наявні підстави, зазначені у статті 17 та частині сьомій\nстатті 28 цього Закону;\n3) пропозиція конкурсних торгів не відповідає умовам\nдокументації конкурсних торгів.\n2. Учасник, пропозиція конкурсних торгів якого відхилена,\nповідомляється про це із зазначенням аргументованих підстав\nпротягом трьох робочих днів з дати прийняття такого рішення.\nІнформація про відхилення пропозиції оприлюднюється відповідно до\nстатті 10 цього Закону.\nСтаття 30. Відміна замовником торгів чи визнання їх такими,\nщо не відбулися\n1. Замовник відміняє торги у разі:\nвідсутності подальшої потреби у закупівлі товарів, робіт та\nпослуг; { Абзац другий частини першої статті 30 із змінами,\nвнесеними згідно із Законом N 5044-VI ( 5044-17 ) від 04.07.2012 }\nнеможливості усунення порушень, які виникли через виявлені\nпорушення законодавства з питань державних закупівель;\nвиявлення факту змови учасників;\nпорушення порядку публікації оголошення про проведення\nпроцедури закупівлі, акцепту, оголошення про результати процедури\nзакупівлі, передбаченого цим Законом;\nподання для участі у них менше двох пропозицій конкурсних\nторгів, а у разі здійснення закупівлі за рамковими угодами з\nкількома учасниками - менше трьох пропозицій; { Абзац шостий\nчастини першої статті 30 із змінами, внесеними згідно із Законом\nN 3681-VI ( 3681-17 ) від 08.07.2011 }\nвідхилення всіх пропозицій конкурсних торгів згідно з цим\nЗаконом;\nякщо до оцінки допущено пропозиції менше ніж двох учасників.\nПро відміну процедури закупівлі за такими підставами має бути\nчітко визначено у документації конкурсних торгів.\nТорги можуть бути відмінені частково (за лотом).\n2. Замовник має право визнати торги такими, що не відбулися,\nу разі якщо:\nціна найбільш вигідної пропозиції конкурсних торгів перевищує\nсуму, передбачену замовником на фінансування закупівлі;\nздійснення закупівлі стало неможливим внаслідок непереборної\nсили;\nскорочення видатків на здійснення закупівлі товарів, робіт і\nпослуг. { Частину другу статті 30 доповнено абзацом четвертим\nзгідно із Законом N 5044-VI ( 5044-17 ) від 04.07.2012 }\n3. Повідомлення про відміну торгів або визнання їх такими, що\nне відбулися, надсилається замовником Уповноваженому органу та\nусім учасникам протягом трьох робочих днів з дня прийняття\nзамовником відповідного рішення та оприлюднюється відповідно до\nстатті 10 цього Закону.\nСтаття 31. Акцепт пропозиції конкурсних торгів та укладення\nдоговору про закупівлю\n1. У день визначення переможця замовник акцептує пропозицію\nконкурсних торгів, що визнана найбільш економічно вигідною за\nрезультатами оцінки.\n2. Замовник зобов'язаний протягом одного робочого дня з дня\nприйняття рішення про визначення переможця надіслати переможцю\nторгів повідомлення про акцепт пропозиції конкурсних торгів, а\nвсім учасникам - письмове повідомлення про результати торгів із\nзазначенням найменування та місцезнаходження учасника - переможця,\nпропозицію конкурсних торгів якого визнано найбільш економічно\nвигідною за результатами оцінки.\nПовідомлення про акцепт пропозиції конкурсних торгів або\nцінової пропозиції обов'язково безоплатно публікується у\nдержавному офіційному друкованому виданні з питань державних\nзакупівель.\nЗамовник укладає договір про закупівлю з учасником,\nпропозицію конкурсних торгів якого було акцептовано, не пізніше\nніж через 30 днів з дня акцепту пропозиції відповідно до вимог\nдокументації конкурсних торгів та акцептованої пропозиції. З метою\nзабезпечення права на оскарження рішень замовника договір про\nзакупівлю не може бути укладеним раніше ніж через 14 днів з дати\nпублікації у державному офіційному друкованому виданні з питань\nдержавних закупівель повідомлення про акцепт пропозиції конкурсних\nторгів.\nПід час здійснення закупівель за скороченою процедурою з\nучасником, пропозицію конкурсних торгів якого було акцептовано,\nзамовник укладає договір про закупівлю відповідно до вимог\nдокументації конкурсних торгів та акцептованої пропозиції у строк\nне раніше ніж через п'ять днів з дня публікації у державному\nофіційному друкованому виданні з питань державних закупівель\nповідомлення про акцепт пропозиції конкурсних торгів, але не\nпізніше ніж через 14 днів з дня акцепту.\n3. У разі письмової відмови переможця торгів підписати\nдоговір про закупівлю відповідно до вимог документації конкурсних\nторгів або неукладення договору про закупівлю з вини учасника у\nстрок, визначений цим Законом, замовник визначає найбільш\nекономічно вигідну пропозицію конкурсних торгів з тих, строк дії\nяких ще не минув.\nСтаття 32. Інформування учасників про результати проведення\nпроцедури закупівлі\n1. Замовник протягом семи днів з дня укладення договору про\nзакупівлю або прийняття рішення про відміну торгів чи визнання їх\nтакими, що не відбулися, подає оголошення про результати\nпроведення процедури закупівлі для безоплатного опублікування в\nдержавному офіційному друкованому виданні з питань закупівель та\nбезоплатного розміщення на веб-порталі Уповноваженого органу\nвідповідно до статті 10 цього Закону.\n2. В оголошенні про результати проведення торгів обов'язково\nзазначаються:\nнайменування та місцезнаходження замовника;\nадреса веб-порталу Уповноваженого органу, на якому\nрозміщувалася інформація про закупівлю відповідно до статті 10\nцього Закону;\nадреса веб-сайту, на якому додатково розміщувалася інформація\nзамовника про закупівлю (у разі такого розміщення);\nнайменування предмета закупівлі;\nкількість та місце поставки товарів або вид і місце\nпроведення робіт чи надання послуг;\nдата оприлюднення та номер оголошення про проведення\nпроцедури закупівлі, опублікованого в державному офіційному\nдрукованому виданні з питань державних закупівель, відповідних\nміжнародних виданнях (у випадках, передбачених цим Законом);\nдата оприлюднення та номер повідомлення про акцепт пропозиції\nконкурсних торгів або цінової пропозиції, пропозиції за\nрезультатами застосування процедури закупівлі в одного учасника,\nопублікованого в державному офіційному друкованому виданні з\nпитань державних закупівель; { Абзац восьмий частини другої статті\n32 із змінами, внесеними згідно із Законом N 3681-VI ( 3681-17 )\nвід 08.07.2011 }\nдата оприлюднення та номер оголошення з відомостями про\nрамкову угоду, за якою укладено договір про закупівлю (у разі\nпроведення закупівлі за рамковою угодою), опублікованого у\nдержавному офіційному друкованому виданні з питань державних\nзакупівель та розміщених на веб-порталі Уповноваженого органу\nвідповідно до статті 10 цього Закону; { Абзац дев'ятий частини\nдругої статті 32 в редакції Закону N 3681-VI ( 3681-17 ) від\n08.07.2011 }\nдата укладення договору про закупівлю;\nдата прийняття рішення про відміну торгів чи визнання їх\nтакими, що не відбулися (якщо таке рішення було прийнято\nзамовником), та його причина;\nсума, визначена у договорі про закупівлю; { Абзац дванадцятий\nчастини другої статті 32 із змінами, внесеними згідно із Законом\nN 3681-VI ( 3681-17 ) від 08.07.2011 }\nповне найменування переможця процедури закупівлі.\nСтаття 33. Умови застосування і проведення процедури\nдвоступеневих торгів\n1. Процедура двоступеневих торгів може застосовуватися за\nтаких умов:\nзамовник не може визначити необхідні технічні, якісні\nхарактеристики (специфікації) товарів (робіт) або визначити вид\nпослуг та якщо для прийняття оптимального рішення про закупівлю\nнеобхідно провести попередні переговори з учасниками;\nпредметом закупівлі є здійснення наукових досліджень,\nекспериментів або розробок, виконання дослідно-конструкторських,\nбудівельних робіт.\nСтаття 34. Порядок проведення процедури двоступеневих\nторгів\n1. Двоступеневі торги проводяться в порядку, передбаченому\nдля процедури відкритих торгів, з урахуванням особливостей,\nвизначених цим розділом.\n2. Двоступеневі торги проводяться в два етапи.\nНа першому етапі всім учасникам пропонується подати попередні\nпропозиції конкурсних торгів без зазначення ціни. Документація\nконкурсних торгів при цьому може передбачати лише пропозиції щодо\nтехнічних, якісних та інших характеристик предмета закупівлі,\nумови поставки, підтвердження професійної і технічної\nкомпетентності учасників та їх відповідності кваліфікаційним\nкритеріям. Строк подання учасниками попередніх пропозицій\nконкурсних торгів становить не менше 30 днів з дня опублікування\nоголошення про проведення двоступеневих торгів у державному\nофіційному друкованому виданні з питань державних закупівель.\nПід час здійснення закупівель за скороченою процедурою строк\nподання учасниками попередніх пропозицій конкурсних торгів\nстановить не менше 15 днів з дня опублікування оголошення про\nпроведення двоступеневих торгів у державному офіційному\nдрукованому виданні з питань державних закупівель.\nЗамовник під час розгляду попередніх пропозицій конкурсних\nторгів має право проводити переговори з будь-ким з учасників для\nвизначення переваг та недоліків у пропозиціях. Замовник в ході\nпереговорів не має права застосовувати дискримінаційний режим до\nрізних учасників. За результатами переговорів складається протокол\nза підписом замовника та учасника, в якому зазначаються відомості\nпро учасника, пропозиції, запропоновані учасником, висновки.\nПісля отримання попередніх пропозицій конкурсних торгів\nзамовник має право внести зміни до документації конкурсних торгів\nщодо технічних вимог та вимог до якості предмета закупівлі чи\nзапропонувати нові характеристики та критерії оцінки згідно з цим\nЗаконом. Про зміну умов документації конкурсних торгів замовник\nінформує всіх учасників під час надання їм запрошень до участі у\nдругому етапі торгів.\nНа другому етапі замовник запрошує до участі учасників,\nпопередні пропозиції конкурсних торгів яких не було відхилено на\nпершому етапі та пропозиції яких виявилися прийнятними в цілому,\nале не менше ніж двох. На другому етапі учасники повинні подати\nостаточні пропозиції конкурсних торгів із зазначенням ціни. Строк\nподання пропозицій конкурсних торгів на другому етапі становить не\nменше 15 днів з дня повідомлення учасника про результати першого\nетапу.\n3. Учасники, попередні пропозиції конкурсних торгів яких не\nбуло відхилено на першому етапі, для участі у другому етапі торгів\nна вимогу замовника надають забезпечення пропозицій конкурсних\nторгів.\nСтаття 35. Умови застосування і проведення процедури\nзапиту цінових пропозицій\n1. Замовник здійснює закупівлю шляхом застосування процедури\nзапиту цінових пропозицій щодо товарів і послуг, для яких існує\nпостійно діючий ринок, за умови, що їх вартість не перевищує 200\nтисяч гривень.\nСтаття 36. Порядок проведення процедури запиту\nцінових пропозицій\n1. Для отримання цінових пропозицій замовник надсилає запит\nне менше ніж трьом учасникам та в день надсилання запиту передає\nйого для публікації в державному офіційному друкованому виданні з\nпитань державних закупівель.\nЗапит цінових пропозицій безоплатно публікується в державному\nофіційному друкованому виданні з питань державних закупівель та\nбезоплатно розміщується на веб-порталі Уповноваженого органу\nвідповідно до статті 10 цього Закону.\nПід час проведення процедури запиту цінових пропозицій цінові\nпропозиції мають право подавати всі зацікавлені особи.\n2. У запиті обов'язково зазначаються:\nнайменування та місцезнаходження замовника;\nопис предмета закупівлі чи його частин (якщо замовник\nпередбачає подання цінових пропозицій за частинами), у тому числі\nїх необхідні технічні та інші параметри;\nадреса веб-порталу Уповноваженого органу, на якому\nрозміщується інформація про закупівлю, відповідно до статті 10\nцього Закону;\nадреса веб-сайту, на якому додатково розміщується інформація\nзамовника про закупівлю (у разі наявності);\nстрок поставки товарів або надання послуг;\nмісце і строк подання цінових пропозицій;\nмісце, дата і час розкриття цінових пропозицій;\nстрок дії цінових пропозицій, але не менше ніж 120 днів;\nосновні умови договору про закупівлю;\nпрізвище, ім'я та по батькові, посада та адреса однієї чи\nкількох посадових осіб замовника, уповноважених здійснювати\nзв'язок з учасниками;\nреєстраційний рахунок замовника, відкритий в центральному\nоргані виконавчої влади, що реалізує державну політику у сфері\nказначейського обслуговування бюджетних коштів (у разі здійснення\nзакупівлі за рахунок бюджетних коштів).\nСтрок подання учасниками цінових пропозицій встановлюється\nзамовником, але не може бути меншим, ніж 10 робочих днів з дня\nпублікації запиту цінових пропозицій у державному офіційному\nдрукованому виданні з питань державних закупівель відповідно до\nстатті 10 цього Закону.\n3. Кожен учасник має право подати тільки одну цінову\nпропозицію, яка не може бути в подальшому змінена. Цінова\nпропозиція подається у письмовій формі за підписом учасника,\nпрошита, пронумерована та скріплена печаткою, у запечатаному\nконверті.\n4. Цінові пропозиції розкриваються у встановлений замовником\nчас. До участі у процедурі розкриття цінових пропозицій\nзапрошуються всі учасники, що подали свої пропозиції.\nПід час розкриття цінових пропозицій складається протокол за\nформою, встановленою Уповноваженим органом.\nКопія протоколу розкриття цінових пропозицій надається\nбудь-якому з учасників на його запит протягом одного робочого дня\nз дня надходження такого запиту.\nЗагальний строк для розгляду цінових пропозицій та визначення\nпереможця процедури закупівлі не повинен перевищувати п'яти днів з\nдня розкриття цінових пропозицій.\n5. Переможцем процедури запиту цінових пропозицій визнається\nучасник, який подав пропозицію, що відповідає вимогам замовника,\nзазначеним у запиті цінових пропозицій, та має найнижчу ціну.\nЗамовник акцептує цінову пропозицію в день визначення\nпереможця. Протягом одного робочого дня з дня прийняття рішення\nпро визначення переможця замовник зобов'язаний надіслати переможцю\nпроцедури закупівлі повідомлення про акцепт цінової пропозиції, а\nвсім учасникам - повідомлення про результати процедури запиту\nцінових пропозицій із зазначенням найменування та місцезнаходження\nучасника-переможця.\nПовідомлення про акцепт цінової пропозиції обов'язково\nбезоплатно публікується в державному офіційному друкованому\nвиданні з питань державних закупівель.\nЗамовник укладає з переможцем договір про закупівлю\nвідповідно до основних умов договору, зазначених у запиті, у строк\nне раніше ніж через п'ять робочих днів з дня публікації в\nдержавному офіційному друкованому виданні з питань державних\nзакупівель повідомлення про акцепт цінової пропозиції, але не\nпізніше ніж через 14 днів з дня визначення переможця.\n6. Замовник відхиляє цінові пропозиції, у разі якщо вони не\nвідповідають вимогам замовника, зазначеним у запиті, або з\nпідстав, зазначених у статті 17 цього Закону.\n7. Замовник відміняє процедуру запиту цінових пропозицій та\nмає право визнати її такою, що не відбулася, у випадках,\nвизначених статтею 30 цього Закону.\n8. Інформація про результати процедури запиту цінових\nпропозицій оприлюднюється відповідно до статті 10 цього Закону.\nСтаття 37. Умови застосування процедури попередньої\nкваліфікації\n1. Процедура попередньої кваліфікації застосовується у разі\nнеобхідності попереднього визначення кваліфікаційної\nвідповідності, фінансово-економічного стану та технічних і\nорганізаційних можливостей учасника.\nУ разі проведення попередньої кваліфікації учасників до\nподальшої участі у торгах (конкурсних торгах) допускаються всі\nучасники попередньої кваліфікації, які пройшли таку кваліфікацію,\nале не менше двох. Для проведення попередньої кваліфікації\nучасників має бути не менше двох учасників.\nСтаття 38. Порядок проведення процедури попередньої\nкваліфікації\n1. Інформація про проведення попередньої кваліфікації\nучасників публікується в державному офіційному друкованому виданні\nз питань закупівель та розміщується на веб-порталі Уповноваженого\nоргану відповідно до статті 10 цього Закону.\n2. В оголошенні про проведення попередньої кваліфікації\nучасників обов'язково зазначаються:\nнайменування та місцезнаходження замовника;\nадреса веб-порталу Уповноваженого органу, на якому\nрозміщується інформація про закупівлю, відповідно до статті 10\nцього Закону;\nадреса веб-сайту, на якому додатково розміщується інформація\nзамовника про закупівлю (у разі наявності);\nнайменування предмета закупівлі;\nкількість товару і місце його поставки, вид робіт та місце їх\nвиконання або вид послуг та місце їх надання;\nстроки поставки товарів, виконання робіт, надання послуг;\nспособи та місце отримання кваліфікаційної документації;\nмісце і строк подання кваліфікаційних пропозицій;\nмісце, дата і час розкриття кваліфікаційних пропозицій;\nпрізвище, ім'я та по батькові, посада та адреса однієї чи\nкількох посадових осіб замовника, уповноважених здійснювати\nзв'язок з учасниками;\nреєстраційний рахунок замовника, відкритий в центральному\nоргані виконавчої влади, що реалізує державну політику у сфері\nказначейського обслуговування бюджетних коштів (у разі здійснення\nзакупівлі за рахунок бюджетних коштів).\n3. Кваліфікаційна документація повинна містити:\n1) інструкції з підготовки та подання кваліфікаційної\nпропозиції;\n2) кваліфікаційні критерії до учасників та перелік\nдокументів, що підтверджують їх відповідність таким критеріям;\n3) процедуру оцінки відповідності кваліфікаційним критеріям\n(відповідає/не відповідає);\n4) інформацію про необхідні технічні та якісні характеристики\nпредмета закупівлі, в тому числі відповідну технічну специфікацію\n(у разі потреби плани, креслення, малюнки чи описи предмета\nзакупівлі). Технічна специфікація, плани, креслення, малюнки чи\nописи предмета закупівлі, що вимагаються замовником, не повинні\nмістити посилань на конкретні торговельну марку чи фірму, патент,\nконструкцію або тип предмета закупівлі, джерело його походження чи\nвиробника. У разі якщо таке посилання є необхідним, специфікація\nповинна містити вираз \"або еквівалент\". Технічні, якісні\nхарактеристики предмета закупівлі повинні передбачати необхідність\nзастосування заходів із захисту довкілля;\n5) кількість та місце поставки товару;\n6) місце, в якому виконуватимуться роботи чи надаватимуться\nпослуги;\n7) строки поставки товарів, виконання робіт, надання послуг;\n8) інформацію про мову (мови), якою (якими) повинні бути\nвикладені кваліфікаційні пропозиції;\n9) спосіб, місце та кінцевий строк подання кваліфікаційних\nпропозицій;\n10) процедуру надання роз'яснень щодо кваліфікаційної\nдокументації;\n11) місце, дату і час розкриття кваліфікаційних пропозицій;\n12) прізвище, ім'я та по батькові, посаду та адресу однієї чи\nкількох посадових осіб або інших працівників замовника,\nуповноважених здійснювати зв'язок з учасниками.\nКваліфікаційна документація може містити також іншу\nінформацію, яку замовник вважає за необхідне включити до неї.\n4. Строк подання кваліфікаційних пропозицій не повинен бути\nменшим, ніж 30 днів з дня опублікування оголошення про попередню\nкваліфікацію в державному офіційному друкованому виданні з питань\nдержавних закупівель відповідно до статті 10 цього Закону.\nПід час здійснення закупівель за скороченою процедурою строк\nподання кваліфікаційних пропозицій не повинен бути меншим, ніж 15\nднів з дня опублікування оголошення про попередню кваліфікацію в\nдержавному офіційному друкованому виданні з питань державних\nзакупівель.\n5. Розкриття кваліфікаційних пропозицій учасників\nвідбувається в день закінчення строку їх подання у час та місці,\nщо зазначені в оголошенні про проведення попередньої кваліфікації.\nДо участі у розкритті кваліфікаційних пропозицій замовником\nдопускаються всі учасники, що подали кваліфікаційні пропозиції,\nабо їх уповноважені представники.\nПід час розкриття кваліфікаційних пропозицій замовником\nперевіряється наявність усіх необхідних документів, передбачених\nкваліфікаційною документацією щодо їх підготовки, а також\nоголошуються найменування та адреса кожного учасника.\nПід час розкриття кваліфікаційних пропозицій складається\nпротокол за визначеною Уповноваженим органом формою, копія якого\nнадається всім учасникам на їх запит протягом одного робочого дня\nз дня отримання від учасника відповідного запиту.\n6. Після розкриття кваліфікаційних пропозицій замовник\nперевіряє відповідність пропозицій учасників попередньої\nкваліфікації вимогам, встановленим у кваліфікаційній документації.\nУчасники попередньої кваліфікації, кваліфікаційні пропозиції\nяких відповідають вимогам, встановленим у кваліфікаційній\nдокументації, вважаються такими, що пройшли відбір за результатами\nпопередньої кваліфікації. Пропозиції інших учасників попередньої\nкваліфікації відхиляються.\nУ разі якщо за результатами попередньої кваліфікації відбір\nпройшли пропозиції менше ніж двох учасників, процедура попередньої\nкваліфікації відміняється.\nЗамовник у строк, що не повинен перевищувати 10 днів з дати\nрозкриття кваліфікаційних пропозицій, повідомляє кожного учасника\nпро результати попередньої кваліфікації.\nДо подальшої участі у торгах (конкурсних торгах) запрошуються\nвсі учасники, які пройшли відбір за результатами попередньої\nкваліфікації учасників, але не менше двох. Строк подання\nпропозицій конкурсних торгів після попередньої кваліфікації\nучасників повинен становити не менше ніж 15 днів з дня надсилання\nповідомлення про її результати.\nДалі процедура попередньої кваліфікації проводиться так само,\nяк і процедура відкритих торгів.\nЗамовник може не вимагати від учасників попередньої\nкваліфікації, які пройшли кваліфікаційний відбір, повторного\nподання ними документально підтвердженої інформації про їх\nвідповідність кваліфікаційним критеріям під час подальшого\nпроведення процедури. { Частину шосту статті 38 доповнено абзацом\nзгідно із Законом N 4851-VI ( 4851-17 ) від 24.05.2012 }\nСтаття 39. Умови застосування процедури закупівлі\nв одного учасника\n1. Закупівля в одного учасника - це процедура, відповідно до\nякої замовник укладає договір про закупівлю з учасником після\nпроведення переговорів з одним або кількома учасниками та акцепту\nпропозиції переможця процедури закупівлі в одного учасника.\n{ Абзац перший частини першої статті 39 із змінами, внесеними\nзгідно із Законом N 3681-VI ( 3681-17 ) від 08.07.2011 }\nЗамовник під час проведення переговорів вимагає від учасника\nподання ним підтвердженої документально інформації про\nвідповідність учасника кваліфікаційним вимогам відповідно до\nстатті 16 цього Закону.\nЗамовник протягом трьох робочих днів з моменту прийняття\nрішення про застосування процедури закупівлі в одного учасника\nзабезпечує публікацію у державному офіційному друкованому виданні\nз питань державних закупівель та розміщення на веб-порталі\nУповноваженого органу відповідно до статті 10 цього Закону\nінформацію про застосування процедури закупівлі в одного учасника,\nяка повинна містити:\nнайменування та місцезнаходження замовника;\nадресу веб-порталу Уповноваженого органу, на якому\nрозміщується інформація про закупівлю, відповідно до статті 10\nцього Закону;\nадресу веб-сайту, на якому додатково розміщується інформація\nзамовника про закупівлю (у разі наявності);\nнайменування, кількість товару і місце його поставки, вид\nробіт та місце їх виконання або вид послуг та місце їх надання;\nстроки поставки товарів, виконання робіт, надання послуг;\nнайменування, місцезнаходження та контактні телефони учасника\n(учасників), з яким проведено переговори; { Абзац дев'ятий частини\nпершої статті 39 із змінами, внесеними згідно із Законом N 3681-VI\n( 3681-17 ) від 08.07.2011 }\nціну пропозиції;\nреєстраційний рахунок замовника, відкритий в центральному\nоргані виконавчої влади, що реалізує державну політику у сфері\nказначейського обслуговування бюджетних коштів (у разі здійснення\nзакупівлі за рахунок бюджетних коштів).\nОбґрунтування застосування процедури закупівлі в одного\nучасника повинно містити:\nумови застосування процедури закупівлі;\nпосилання на експертні, нормативні, технічні та інші\nдокументи, що підтверджують наявність умов застосування процедури\nзакупівлі.\nОприлюднення інформації про застосування процедури закупівлі\nв одного учасника не вважається запрошенням до участі у процедурі\nзакупівлі для невизначеного кола осіб.\n2. Процедура закупівлі в одного учасника застосовується\nзамовником як виняток у разі:\n1) закупівлі творів мистецтва або закупівлі, пов'язаної із\nзахистом прав інтелектуальної власності, або укладення договору\nпро закупівлю з переможцем архітектурного чи мистецького конкурсу,\nабо закупівлі послуг з виконання науково-дослідних,\nнауково-технічних та дослідно-конструкторських робіт, що пройшли\nконкурсний відбір у встановленому Кабінетом Міністрів України\nпорядку;\n2) відсутності конкуренції (у тому числі з технічних причин)\nна товари, роботи чи послуги, які можуть бути поставлені, виконані\nчи надані тільки певним постачальником (виконавцем), за\nвідсутності при цьому альтернативи;\n3) нагальної потреби у здійсненні закупівлі у зв'язку з\nвиникненням особливих економічних чи соціальних обставин, які\nунеможливлюють дотримання замовниками строків для проведення\nпроцедур конкурсних торгів, зокрема пов'язаних із забезпеченням\nпродуктами нафтопереробки рідкими спеціалізованого санітарного\nтранспорту бригад екстреної (швидкої) медичної допомоги, з\nнегайною ліквідацією наслідків надзвичайних ситуацій техногенного\nта природного характеру, а також наданням у встановленому порядку\nУкраїною гуманітарної допомоги іншим державам;\n4) якщо замовником було двічі відмінено процедуру закупівлі\nчерез відсутність достатньої кількості учасників;\n5) потреби здійснити додаткову закупівлю у того самого\nпостачальника з метою уніфікації, стандартизації або забезпечення\nсумісності з наявними товарами, технологіями, роботами або\nпослугами, якщо заміна попереднього постачальника (виконавця\nробіт, надавача послуг) може призвести до несумісності або\nвиникнення проблем технічного характеру, пов'язаних з\nексплуатацією та обслуговуванням;\n6) закупівлі товарів на товарних біржах;\n7) закупівлі товарів у разі припинення господарської\nдіяльності, зокрема внаслідок банкрутства, за домовленістю з\nкредиторами;\n8) необхідності проведення додаткових будівельних робіт, не\nвключених у початковий проект, але які стали через непередбачувані\nобставини необхідними для виконання проекту за умови, що договір\nбуде укладено з попереднім виконавцем цих робіт, якщо такі роботи\nтехнічно чи економічно пов'язані з головним договором.\n9) урахування вимог, визначених частиною чотирнадцятою\nстатті 39-10.\n3. Загальний строк для визначення переможця процедури\nзакупівлі в одного учасника не повинен перевищувати п'яти днів з\nдня опублікування у державному офіційному друкованому виданні з\nпитань державних закупівель інформації про застосування процедури\nзакупівлі в одного учасника. Замовник акцептує пропозицію за\nрезультатами застосування процедури закупівлі в одного учасника в\nдень визначення переможця. Повідомлення про акцепт пропозиції\nобов'язково безоплатно публікується в державному офіційному\nдрукованому виданні з питань державних закупівель. { Частину третю\nстатті 39 доповнено новим абзацом першим згідно із Законом\nN 3681-VI ( 3681-17 ) від 08.07.2011 }\nЗамовник має право укласти договір про закупівлю за\nрезультатами застосування процедури закупівлі в одного учасника у\nстрок не раніше ніж через 14 днів (п'ять робочих днів у разі\nзастосування процедури закупівлі з підстав, визначених пунктом 3\nчастини другої цієї статті а також у разі закупівлі нафти,\nнафтопродуктів сирих, електричної енергії, послуг з її передачі та\nрозподілу, централізованого постачання теплової енергії, послуг\nпоштового зв’язку, поштових марок та маркованих конвертів,\nтелекомунікаційних послуг, у тому числі з трансляції радіо- та\nтелесигналів, послуг з централізованого водопостачання та\nводовідведення та послуг з перевезення залізничним транспортом\nзагального користування) з дня опублікування у державному\nофіційному друкованому виданні з питань державних закупівель\nповідомлення про акцепт пропозиції за результатами застосування\nпроцедури закупівлі в одного учасника. { Абзац другий частини\nтретьої статті 39 із змінами, внесеними згідно із Законами\nN 3681-VI ( 3681-17 ) від 08.07.2011, N 4851-VI ( 4851-17 ) від\n24.05.2012 }\n4. Інформація про результати процедури закупівлі в одного\nучасника публікується в порядку, передбаченому статтею 32 цього\nЗакону.\n5. Процедура закупівлі в одного учасника відміняється\nзамовником у разі:\nякщо замовником допущено порушення порядку оприлюднення\nінформації про застосування процедури закупівлі в одного учасника,\nвизначеного цим Законом, та/або порушення, які вплинули на\nоб’єктивність визначення переможця процедури закупівлі;\nвідмови переможця процедури закупівлі в одного учасника від\nпідписання договору про закупівлю та/або у разі недосягнення між\nзамовником та учасником (учасниками) процедури закупівлі згоди\nщодо істотних умов договору;\nвідсутності подальшої потреби в закупівлі товарів, робіт і\nпослуг;\nскорочення видатків на здійснення закупівлі товарів, робіт і\nпослуг.\nСтаття 39-1. Загальні положення та умови застосування\nпроцедури електронного реверсивного аукціону\n1. Процедура електронного реверсивного аукціону - процедура\nзакупівлі у електронній формі, яка передбачає проведення відкритих\nторгів у формі аукціону за методом зниження ціни договору (лота),\nпроведення якої забезпечується оператором електронного майданчика\nна сайті в мережі Інтернет у режимі \"он-лайн\", з використанням\nелектронного цифрового підпису.\n2. Після опублікування замовником на веб-порталі\nУповноваженого органу оголошення про проведення закупівлі за\nпроцедурою електронного реверсивного аукціону та документації\nелектронного реверсивного аукціону претенденти, які зареєстровані\nна електронному майданчику, визначеному замовником в оголошенні\nпро проведення закупівлі, ознайомилися з документацією\nелектронного реверсивного аукціону та мають намір взяти участь у\nзакупівлі, протягом встановленого строку надсилають оператору\nелектронного майданчика заявки на участь у процедурі електронного\nреверсивного аукціону.\nУ ході торговельної сесії електронного реверсивного аукціону\nучасники електронного реверсивного аукціону подають оператору\nелектронного майданчика конкурентні заявки, які містять пропозиції\nщодо ціни закупівлі. За результатами проведення процедури\nелектронного реверсивного аукціону замовник укладає договір про\nзакупівлю з учасником, який запропонував найнижчу ціну, або з\nіншим учасником відповідно до статті 39-10 цього Закону.\n3. Процедура електронного реверсивного аукціону підлягає\nобов'язковому застосуванню замовником, що здійснює закупівлі за\nдержавні кошти, щодо товарів, робіт та послуг, включених до\nпереліку, затвердженого Кабінетом Міністрів України за поданням\nУповноваженого органу, якщо очікувана вартість предмета закупівлі\nтакого товару (товарів), послуги (послуг) дорівнює або перевищує\n100 тисяч гривень (у будівництві - 300 тисяч гривень), а робіт -\n1 мільйон гривень.\nЩодо товарів, робіт та послуг, закупівля яких не вимагає\nзастосування процедури електронного реверсивного аукціону\nвідповідно до цієї частини, замовник може самостійно приймати\nрішення про закупівлю із застосуванням процедури електронного\nреверсивного аукціону, якщо інше не визначено цим Законом.\nСтаття 39-2. Гарантії проведення процедури електронного\nреверсивного аукціону\n1. Засоби телекомунікації, що використовуються під час\nпроведення процедури електронного реверсивного аукціону, мають\nбути загальнодоступними, не обмежувати участь осіб у процедурі\nелектронного реверсивного аукціону та не обмежувати можливість\nзамовників одержувати необхідні товари і послуги за найбільш\nнизькими цінами.\n2. Під час проведення процедури електронного реверсивного\nаукціону процеси комунікації, обміну та збереження інформації\nповинні здійснюватися таким чином, щоб гарантувати:\n1) непорушність та конфіденційність відомостей про учасників\nта зміст їх заявок, крім відомостей, що згідно з цим Законом і\nприйнятими на його виконання нормативними актами підлягають\nоприлюдненню для проведення процедури електронного реверсивного\nаукціону;\n2) анонімність учасників закупівель за процедурою\nелектронного реверсивного аукціону.\n3. Оператору електронного майданчика та пов'язаним з ним\nособам забороняється:\n1) одержувати винагороду від замовника та/або Уповноваженого\nоргану за використання електронного майданчика для забезпечення\nпроведення процедур електронних реверсивних аукціонів;\n2) одержувати винагороду від учасників за реєстрацію на\nелектронному майданчику чи за одержання інформації про закупівлю,\nна одержання якої учасник має право відповідно до законодавства з\nпитань державних закупівель;\n3) перешкоджати будь-яким особам реалізовувати свої права на\nучасть у процедурі електронного реверсивного аукціону;\n4) бути учасником закупівлі за процедурою електронного\nреверсивного аукціону на майданчику, який належить цьому\nоператору.\n4. З учасників процедури електронного реверсивного аукціону\nоператор електронного майданчика отримує винагороду, що не може\nперевищувати 10 неоподатковуваних мінімумів доходів громадян.\nЗ учасника, з яким укладено договір про закупівлю за\nрезультатами застосування процедури електронного реверсивного\nаукціону, оператор електронного майданчика отримує винагороду, що\nне може перевищувати 50 неоподатковуваних мінімумів доходів\nгромадян.\n5. Оператор електронного майданчика зобов'язаний забезпечити\nйого належне функціонування, зокрема безперебійність роботи під\nчас проведення електронних реверсивних аукціонів, рівний доступ\nучасників до участі в ньому, а також виконання дій, передбачених\nстаттею 39-10 цього Закону.\nСтаття 39-3. Електронний документообіг у процедурі\nелектронного реверсивного аукціону\n1. Уся інформація, документація та оголошення, пов'язані з\nпроведенням процедур електронних реверсивних аукціонів,\nнаправляються замовниками, претендентами, Уповноваженим органом,\nцентральним органом виконавчої влади, що реалізує державну\nполітику у сфері казначейського обслуговування бюджетних коштів,\nАнтимонопольним комітетом України, іншими державними органами, на\nякі покладено здійснення функцій контролю у сфері державних\nзакупівель, операторами електронних майданчиків у вигляді\nелектронних документів.\n2. Відповідальність за достовірність інформації, що міститься\nв електронних документах, покладається на підприємства, установи,\nорганізації та фізичних осіб - суб'єктів підприємницької\nдіяльності, від імені яких діє підписувач електронних документів -\nфізична особа чи представник.\n3. Під час реєстрації на електронному майданчику та/або\nвеб-порталі Уповноваженого органу повноваження представників осіб,\nвизначених у частині першій цієї статті, для засвідчення власним\nелектронним цифровим підписом, повинні бути підтверджені у спосіб,\nвстановлений регламентом електронного майданчика та з урахуванням\nвимог законодавства, що регулює питання застосування електронного\nцифрового підпису.\n4. Усі документи, відомості, інформація, пов'язані з\nпроведенням державних закупівель за процедурою електронного\nреверсивного аукціону, підлягають зберіганню операторами\nелектронних майданчиків відповідно до регламенту електронного\nмайданчика та законодавства.\n5. У разі якщо положеннями цього розділу передбачено\nспрямування документів та відомостей одним абонентом іншому, такий\nдокументообіг здійснюється виключно через електронний майданчик.\nСтаття 39-4. Вимоги до електронних майданчиків та операторів\nелектронних майданчиків\n1. Для забезпечення можливості проведення процедур\nелектронних реверсивних аукціонів Уповноважений орган проводить на\nконкурсній основі відбір електронних майданчиків та операторів\nелектронних майданчиків строком на три роки.\nВимоги до електронних майданчиків, у тому числі умов їх\nфункціонування, та операторів електронних майданчиків, виконання\nяких забезпечує можливість проведення процедур електронних\nреверсивних аукціонів відповідно до цього Закону, порядок\nпідтвердження відповідності електронних майданчиків та операторів\nелектронних майданчиків цим вимогам, порядок конкурсного відбору,\nнеобхідна кількість електронних майданчиків (але не менше ніж три)\nвстановлюються Кабінетом Міністрів України ( 44-2014-п ) за\nподанням Уповноваженого органу.\n2. Електронні майданчики та оператори електронних\nмайданчиків, які на конкурсній основі отримали право здійснювати\nелектронні реверсивні аукціони, передбачені цим Законом, вносяться\nУповноваженим органом до реєстру електронних майданчиків та\nоператорів електронних майданчиків.\nВідомості про електронні майданчики та операторів електронних\nмайданчиків, внесених до реєстру, розміщуються на веб-порталі\nУповноваженого органу.\nУповноважений орган повинен укласти з операторами електронних\nмайданчиків договори про функціонування електронних майданчиків\nдля здійснення діяльності з організації та проведення державних\nзакупівель за процедурою електронного реверсивного аукціону не\nпізніше 30 днів з дня внесення їх до реєстру електронних\nмайданчиків.\n3. Виключення операторів електронних майданчиків з реєстру\nоператорів електронних майданчиків здійснюється в разі:\n1) заяви оператора електронного майданчика;\n2) припинення юридичної особи - оператора електронного\nмайданчика;\n3) застосування Уповноваженим органом відповідних санкцій,\nпередбачених частиною четвертою статті 39-11 цього Закону.\nУ разі якщо виключення операторів електронних майданчиків з\nреєстру операторів електронних майданчиків здійснюється за заявою\nоператора електронного майданчика, попередньо повинні бути\nзавершені всі закупівлі за процедурою електронного реверсивного\nаукціону, розпочаті на цьому майданчику. Після отримання\nУповноваженим органом такої заяви посилання на відповідний\nелектронний майданчик у нових оголошеннях про проведення закупівлі\nза процедурою електронного реверсивного аукціону, що розміщуються\nзамовниками на веб-порталі Уповноваженого органу відповідно до\nчастини першої статті 39-6 цього Закону, не дозволяється.\nСтаття 39-5. Реєстрація замовників, претендентів та інших\nсуб'єктів закупівель за процедурою електронного\nреверсивного аукціону\n1. Замовники, які потребують доступу до процедури\nелектронного реверсивного аукціону, центральний орган виконавчої\nвлади, що реалізує державну політику у сфері казначейського\nобслуговування бюджетних коштів, Антимонопольний комітет України,\nінші державні органи, на які покладено здійснення функцій контролю\nу сфері державних закупівель, для забезпечення доступу до\nінформації про процедуру електронного реверсивного аукціону\nповинні зареєструватися на веб-порталі Уповноваженого органу.\nРеєстраційні дані надаються виключно у вигляді електронних\nдокументів. Порядок реєстрації та вимоги до обсягу реєстраційних\nданих розробляються та затверджуються Уповноваженим органом.\n2. Реєстраційні дані, надані відповідно до частини першої\nцієї статті, що необхідні оператору електронного майданчика для\nзабезпечення доступу осіб, зазначених у частині першій цієї\nстатті, до виконання на електронному майданчику своїх функцій\nзгідно з цим Законом, передаються йому Уповноваженим органом.\nПорядок та обсяг такої передачі визначаються Уповноваженим органом\nу регламенті електронного майданчика.\n3. Для забезпечення доступу осіб, які бажають брати участь у\nзакупівлях за процедурою електронного реверсивного аукціону, що\nпроводяться на цьому електронному майданчику, оператор\nелектронного майданчика здійснює їх безоплатну реєстрацію на\nелектронному майданчику.\n4. Для реєстрації на електронному майданчику особа, яка бажає\nвзяти участь у закупівлях за процедурою електронного реверсивного\nаукціону, що проводяться на цьому електронному майданчику, повинна\nнадати оператору електронного майданчика у вигляді електронних\nдокументів документи та відомості, вимоги до складу і змісту яких\nвизначаються Уповноваженим органом в регламенті електронного\nмайданчика.\n5. Документи та відомості, що надаються для реєстрації на\nвеб-порталі Уповноваженого органу або на електронному майданчику,\nповинні бути чинними на день подання.\n6. Протягом строку, що не перевищує п'ять робочих днів із дня\nнадходження документів, необхідних для реєстрації на електронному\nмайданчику, оператор електронного майданчика зобов'язаний\nзареєструвати особу, яка надала документи, забезпечити відкриття\nтакій особі рахунка для проведення операцій, пов'язаних з наданням\nзабезпечення заявок за процедурою електронного реверсивного\nаукціону та виплатою винагороди оператору електронного майданчика,\nабо відмовити такій особі в реєстрації з підстав, передбачених\nчастиною шостою цієї статті, а також направити повідомлення про\nприйняте рішення особі, яка подала документи на реєстрацію.\nОсоба, зареєстрована на електронному майданчику для участі в\nзакупівлях за процедурою електронного реверсивного аукціону, що\nпроводяться на цьому електронному майданчику, автоматично одержує\nстатус претендента. Претендент має право брати участь у всіх\nзакупівлях за процедурою електронного реверсивного аукціону, що\nвідбуваються на цьому електронному майданчику, з урахуванням вимог\nчастини десятої цієї статті.\n7. Оператор електронного майданчика зобов'язаний відмовити в\nреєстрації особі в разі ненадання або неповного надання\nреєстраційних даних, передбачених регламентом електронного\nмайданчика, або в разі надання документів, що не відповідають\nвимогам, встановленим цим регламентом.\n8. При прийнятті оператором електронного майданчика рішення\nпро відмову в реєстрації особи на електронному майданчику,\nпередбаченого частиною сьомою цієї статті, повідомлення має\nмістити посилання на підставу прийняття такого рішення, у тому\nчислі посилання на відсутність документів і відомостей чи на\nдокументи і відомості, що не відповідають вимогам законодавства\nУкраїни. У разі усунення зазначених підстав особа має право\nповторно надати документи та відомості для реєстрації на\nелектронному майданчику.\n9. Відмова від реєстрації осіб на електронному майданчику з\nінших підстав, крім передбачених частиною сьомою цієї статті,\nзабороняється.\n10. Реєстрація осіб на електронному майданчику здійснюється\nстроком на три роки з дня направлення оператором електронного\nмайданчика особі, що реєструється, електронного документа, що\nмістить повідомлення про прийняте рішення про її реєстрацію на\nелектронному майданчику. Претендент не має права подавати заявку\nна участь в закупівлі за процедурою електронного реверсивного\nаукціону на цьому майданчику, якщо до закінчення строку його\nреєстрації залишилося менше ніж три місяці.\nЗа три місяці до закінчення строку реєстрації особи оператор\nелектронного майданчика повинен направити такій особі відповідне\nповідомлення. Особа має право повторно пройти реєстрацію на новий\nстрок відповідно до вимог цієї статті.\n11. У разі внесення змін до документів та відомостей, що\nнадавалися абонентами під час реєстрації на електронному\nмайданчику, їх заміни або припинення строку дії такі абоненти\nпротягом двох робочих днів мають надати оператору електронного\nмайданчика нові документи та відомості, повідомлення про\nприпинення строку дії зазначених документів.\n12. Відповідальність за достовірність інформації, що\nміститься в документах і відомостях, що надаються для реєстрації\nна електронному майданчику відповідно до частини десятої цієї\nстатті, за дії, вчинені на підставі таких документів і відомостей,\nза невчасне повідомлення оператора електронного майданчика про\nвнесення змін до документів та відомостей, що надаються для\nреєстрації на електронному майданчику, а також за заміну або\nприпинення дії зазначених документів, несуть особи, які надали\nтакі документи та відомості.\n13. Протягом п'яти робочих днів з дня надходження\nпередбачених частиною десятою та одинадцятою цієї статті\nдокументів та відомостей оператор електронного майданчика\nзобов'язаний забезпечити розміщення на електронному майданчику\nнових документів та відомостей або внесення змін до наданих для\nпроведення реєстрації документів і відомостей з позначенням дати і\nчасу надходження зазначених документів та відомостей. При цьому\nоператор електронного майданчика не перевіряє на достовірність\nінформацію, що міститься в нових документах та відомостях, а також\nвнесені зміни до документів та відомостей на відповідність\nвимогам, встановленим законодавством.\n14. Порядок ведення реєстру абонентів операторами електронних\nмайданчиків, а також особливості обміну інформацією, пов'язаною з\nпроведенням процедур електронних реверсивних аукціонів, між\nособами, визначеними в частинах першій та третій статті 39-3 цього\nЗакону, визначаються Уповноваженим органом в регламенті\nелектронного майданчика.\nСтаття 39-6. Інформування про проведення процедури\nелектронного реверсивного аукціону\n1. Оголошення про проведення закупівлі за процедурою\nелектронного реверсивного аукціону та документація електронного\nреверсивного аукціону розміщуються замовником на веб-порталі\nУповноваженого органу.\nЗамовник має право зазначити в оголошенні про проведення\nпроцедури електронного реверсивного аукціону та документації\nелектронного реверсивного аукціону вимогу щодо надання учасником\nзабезпечення заявки.\nВ оголошенні про проведення закупівлі за процедурою\nелектронного реверсивного аукціону обов'язково зазначаються:\n1) форма торгів (процедура електронного реверсивного\nаукціону);\n2) адреса електронного майданчика, вибраного для проведення\nаукціону, у мережі Інтернет;\n3) найменування, місцезнаходження, поштова адреса, адреса\nелектронної пошти замовника;\n4) найменування предмета закупівлі;\n5) кількість та місце поставки товарів або обсяг і місце\nвиконання робіт чи надання послуг;\n6) строк поставки товарів, виконання робіт, надання послуг;\n7) розмір забезпечення заявки на участь у закупівлі за\nпроцедурою електронного реверсивного аукціону;\n8) день закінчення строку подання заявок на участь у\nзакупівлі за процедурою електронного реверсивного аукціону.\nВ оголошенні може зазначатися додаткова інформація, визначена\nзамовником.\nДокументація електронного реверсивного аукціону повинна\nмістити такі відомості:\n1) вимоги до змісту і складу заявки на участь у процедурі\nелектронного реверсивного аукціону та інструкцію щодо її\nскладення;\n2) розмір забезпечення заявки на участь у закупівлі за\nпроцедурою електронного реверсивного аукціону;\n3) день закінчення строку подання заявок на участь у\nзакупівлі за процедурою електронного реверсивного аукціону;\n4) кваліфікаційні критерії до учасників відповідно до\nстатті 16 цього Закону, вимоги, встановлені статтею 17 цього\nЗакону, та інформацію про спосіб документального підтвердження\nвідповідності учасників встановленим критеріям та вимогам згідно\nіз законодавством;\n5) порядок формування ціни договору (лота) з урахуванням або\nбез урахування витрат на перевезення, страхування, сплату митних\nзборів, податків та інших обов'язкових платежів;\n6) початкову (максимальну) ціну договору (лота); початкову\n(максимальну) ціну одиниці послуги та/або роботи, якщо замовник\nпід час проведення закупівлі не може визначити необхідний об'єм\nпослуг та/або робіт;\n7) інформацію про валюту, що використовується для формування\nціни договору;\n8) інформацію про мову (мови), якою (якими) повинні бути\nскладені заявки учасників;\n9) розмір, вид, умови надання, умови повернення та\nнеповернення забезпечення виконання договору про закупівлю;\n10) інформацію про необхідні технічні, якісні та кількісні\nхарактеристики предмета закупівлі, у тому числі відповідну\nтехнічну специфікацію (у разі потреби - плани, креслення, малюнки\nчи опис предмета закупівлі). При цьому технічна специфікація\nповинна містити: детальний опис товарів, робіт та послуг, що\nкупуються, у тому числі їх технічні та якісні характеристики;\nвимоги щодо технічних і функціональних характеристик предмета\nзакупівлі, у разі якщо опис скласти неможливо або якщо доцільно\nзазначити такі показники; посилання на стандартні характеристики,\nвимоги, умовні позначення і термінологію, пов'язану з товарами,\nроботами та послугами, що купуються, передбачені існуючими\nміжнародними або національними стандартами, нормами та правилами.\nТехнічна специфікація не повинна містити посилання на\nконкретні торговельну марку чи фірму, патент, конструкцію або тип\nпредмета закупівлі, джерело його походження або виробника. У разі\nякщо таке посилання є необхідним, специфікація повинна містити\nсловосполучення \"або еквівалент\". Технічні, якісні характеристики\nпредмета закупівлі повинні передбачати необхідність застосування\nзаходів із захисту довкілля;\n11) кількість товару та місце його поставки;\n12) місце, де повинні бути виконані роботи чи надані послуги,\nїх обсяги;\n13) строки поставки товарів, виконання робіт, надання послуг;\n14) проект договору про закупівлю;\n15) опис окремої частини або частин предмета закупівлі\n(лота), щодо яких можуть бути подані заявки учасників, у разі\nвизначення лота.\nПочаткова (максимальна) ціна договору, що міститься в\nдокументації електронного реверсивного аукціону, не повинна\nперевищувати очікуваної вартості предмета закупівлі.\nРозмір забезпечення заявки не може перевищувати 1 відсотка\nпочаткової (максимальної) ціни договору в разі закупівлі робіт та\n5 відсотків - у разі закупівлі товарів чи послуг за процедурою\nелектронного реверсивного аукціону.\n2. Оголошення про проведення закупівлі за процедурою\nелектронного реверсивного аукціону та документація електронного\nреверсивного аукціону повинні бути доступними для ознайомлення\nбудь-якій особі на безоплатній основі протягом усієї процедури\nелектронного реверсивного аукціону. Після завершення процедури\nелектронного реверсивного аукціону документація електронного\nреверсивного аукціону та інформація про його результати повинні\nбути доступними для ознайомлення будь-якій особі на безоплатній\nоснові на веб-порталі Уповноваженого органу протягом трьох років з\nдня завершення процедури.\n3. Строк для подання заявок на участь у закупівлі за\nпроцедурою електронного реверсивного аукціону має становити не\nменш як 10 робочих днів, а в разі якщо початкова (максимальна)\nціна договору (лота), визначена документацією електронного\nреверсивного аукціону, перевищує 20 мільйонів гривень, то не менш\nяк 15 робочих днів з дня розміщення оголошення та документації\nелектронного реверсивного аукціону на веб-порталі Уповноваженого\nоргану.\n4. Повідомлення про внесення змін до документації\nелектронного реверсивного аукціону відповідно до частини другої\nстатті 39-7 розміщується замовником на веб-порталі Уповноваженого\nоргану в день прийняття рішення про внесення таких змін.\n5. Повідомлення про продовження строку подання заявок\nвідповідно до частини шостої статті 39-8 розміщується замовником\nна веб-порталі Уповноваженого органу в день прийняття рішення про\nпродовження такого строку.\n6. Замовник зобов'язаний скасувати процедуру електронного\nреверсивного аукціону в разі:\n1) відсутності подальшої потреби в закупівлі, щодо якої було\nрозміщено оголошення;\n2) неможливості усунення наслідків, що виникли через виявлені\nпорушення законодавства з питань державних закупівель під час\nпроведення закупівель за процедурою електронного реверсивного\nаукціону і унеможливлюють подальше проведення процедури;\n3) виявлення факту змови учасників, які подали заявки на\nучасть у аукціоні;\n4) якщо здійснення закупівлі стало неможливим внаслідок\nнепереборної сили;\n5) якщо після закінчення строку подання заявок на участь у\nзакупівлях за процедурою електронного реверсивного аукціону подана\nтільки одна заявка або не подано жодної заявки.\nПроцедура електронного реверсивного аукціону підлягає також\nобов'язковому скасуванню, якщо оператора електронного майданчика\nвиключено з реєстру операторів електронного майданчика з підстав,\nпередбачених пунктами 2 та 3 частини третьої статті 39-4 цього\nЗакону.\nПовідомлення про скасування процедури електронного\nреверсивного аукціону із зазначенням причини скасування\nрозміщується замовником на веб-порталі Уповноваженого органу в\nдень прийняття рішення про таке скасування.\nУ разі скасування процедури електронного реверсивного\nаукціону оператор електронного майданчика припиняє здійснене\nвідповідно до частини третьої статті 39-8 блокування коштів на\nрахунках учасників, крім випадку, зазначеного в частині третій\nцієї статті, протягом робочого дня, наступного за днем розміщення\nзамовником повідомлення про скасування процедури електронного\nреверсивного аукціону.\nСтаття 39-7. Надання запитів та роз'яснень щодо документації\nелектронного реверсивного аукціону та внесення\nзмін до неї\n1. Будь-який претендент має право не пізніш як за три робочі\nдні до закінчення строку подання заявок надіслати на адресу\nелектронного майданчика, на якому планується проведення процедури\nелектронного реверсивного аукціону, запит у формі електронного\nдокумента про надання роз'яснень щодо документації електронного\nреверсивного аукціону (загальне число запитів від одного\nпретендента щодо однієї закупівлі не повинно перевищувати трьох).\nОператор електронного майданчика протягом однієї години після\nотримання запиту від претендента направляє замовнику електронний\nдокумент з копією запиту у формі, що виключає можливість\nідентифікації претендента. Замовник протягом строку, що не повинен\nперевищувати двох робочих днів з часу отримання запиту від\nоператора електронного майданчика, зобов'язаний розмістити на\nвеб-порталі Уповноваженого органу відповідне роз'яснення положень\nдокументації. Роз'яснення положень документації не повинно\nзмінювати суть цих положень.\n2. Протягом строку, встановленого в оголошенні про проведення\nпроцедури закупівлі для подання заявок, замовник має право з\nвласної ініціативи чи за результатами запитів внести зміни до\nдокументації електронного реверсивного аукціону, продовживши строк\nподання заявок таким чином, щоб з дня внесення таких змін до дня\nзакінчення строку подання заявок на участь у закупівлі за\nпроцедурою електронного реверсивного аукціону залишилося не менш\nяк п'ять робочих днів, а в разі якщо початкова (максимальна) ціна\nдоговору (лота), визначена документацією електронного реверсивного\nаукціону, перевищує 20 мільйонів гривень, то не менш як 10 робочих\nднів.\n3. Рішення замовника про внесення змін до документації\nелектронного реверсивного аукціону оприлюднюється відповідно до\nстатті 39-6 цього Закону."
    },
    {
      "provision_ref": "art39-8",
      "section": "39-8",
      "title": "Стаття 39-8. Порядок подання заявок",
      "content": "1. Для участі в закупівлі за процедурою електронного\nреверсивного аукціону претендент, зареєстрований на електронному\nмайданчику, на якому заплановано проведення процедури, надсилає\nзаявку оператору цього електронного майданчика. На рахунку такого\nпретендента, відкритому відповідно до частини шостої статті 39-5\nцього Закону, повинно бути достатньо коштів, щодо яких не було\nраніше здійснено блокування коштів відповідно до частини третьої\nцієї статті, для забезпечення заявки, якщо вимога щодо надання\nзабезпечення заявки визначена замовником, відповідно до\nчастини першої статті 39-6 цього Закону, та виплати винагороди\nоператору електронного майданчика, розмір якої визначений\nвідповідно до частини четвертої статті 39-2 цього Закону.\nВ одній процедурі електронного реверсивного аукціону кожен\nучасник має право подати тільки одну заявку щодо кожного предмета\nаукціону (лота).\nНадання заявки означає згоду претендента на списання коштів з\nйого рахунка, відкритого відповідно до частини шостої статті 39-5\nцього Закону, у випадках, передбачених цим розділом.\n2. Заявка на участь у закупівлі за процедурою електронного\nреверсивного аукціону повинна містити такі відомості:\n1) найменування, відомості про організаційно-правову форму,\nмісцезнаходження, поштову адресу, адресу електронної пошти\nпретендента;\n2) документи, що підтверджують виконання вимог, що містяться\nв документації електронного реверсивного аукціону, відповідно до\nчастини першої статті 39-6 цього Закону, до учасників;\n3) документи, що підтверджують відповідність товарів, робіт\nта послуг вимогам, встановленим законодавством України, якщо\nвимоги щодо надання таких документів містяться в документації\nелектронного реверсивного аукціону;\n4) у разі якщо предметом закупівлі є постачання товару:\nа) згоду учасника закупівель замовлення на поставку товару в\nразі, якщо учасник закупівель пропонує для поставки товар,\nзазначення товарного знака якого міститься в документації\nелектронного реверсивного аукціону, або зазначення товарного знака\n(його словесне позначення) товару, що пропонується для постачання,\nі конкретні показники цього товару, що відповідають значенням\nеквівалентності, встановленим документацією електронного\nреверсивного аукціону, якщо учасник закупівель пропонує для\nпоставки товар, що є еквівалентним товару, зазначеному в\nдокументації електронного реверсивного аукціону, за умови, якщо\nпосилання на товарний знак міститься в документації електронного\nреверсивного аукціону, а також вимоги про необхідність посилання\nна товарний знак у заявці на участь у процедурі електронного\nреверсивного аукціону;\nб) конкретні показники, що відповідають значенням,\nвстановленим документацією електронного реверсивного аукціону, і\nзазначення товарного знака (його словесне позначення) товару, що\nпропонується до постачання, за умови відсутності в документації\nелектронного реверсивного аукціону посилання на товарний знак;\n5) згоду учасника закупівель на виконання робіт, надання\nпослуг на умовах, передбачених документацією електронного\nреверсивного аукціону, за умови, якщо предметом закупівлі є\nвиконання робіт, надання послуг;\n6) у разі якщо предметом закупівлі є виконання робіт, надання\nпослуг, для виконання та надання яких використовується товар:\nа) згоду, передбачену пунктом 5 цієї частини, яка в тому\nчислі означає згоду на використання товару, зазначення товарного\nзнака якого міститься в документації електронного реверсивного\nаукціону, або згоду, передбачену пунктом 5 цієї частини,\nзазначення товарного знака (його словесне позначення) товару, що\nпропонується для використання, і конкретні показники цього товару,\nщо відповідають значенням еквівалентності, встановленим\nдокументацією електронного реверсивного аукціону, якщо учасник\nзакупівель пропонує для використання товар, що є еквівалентним\nтовару, зазначеному в документації електронного реверсивного\nаукціону, за умови, якщо посилання на товарний знак міститься в\nдокументації електронного реверсивного аукціону, а також вимоги\nпро необхідність посилання на товарний знак у заявці на участь у\nпроцедурі електронного реверсивного аукціону.\nЗаявка може містити ескіз, малюнок, креслення, фотографію,\nінше зображення товару, постачання якого є предметом закупівлі.\n3. Не пізніш як через одну годину з моменту отримання заявки\nна участь у закупівлі за процедурою електронного реверсивного\nаукціону оператор електронного майданчика повинен здійснити\nблокування коштів на рахунку претендента, який надіслав заявку,\nвідкритому відповідно до частини шостої статті 39-5 цього Закону,\nу розмірі, що складається із розміру забезпечення заявки, якщо\nвимога щодо надання забезпечення заявки визначена замовником\nвідповідно до частини першої статті 39-6 цього Закону, та розміру\nвинагороди оператору електронного майданчика, розмір якої\nвизначений відповідно до частини четвертої статті 39-2 цього\nЗакону, присвоїти заявці порядковий номер та надіслати претенденту\nпідтвердження надходження заявки із зазначенням дня, часу\nнадходження заявки та її порядкового номера.\nНе пізніш як через одну годину з моменту отримання заявки на\nучасть у закупівлі за процедурою електронного реверсивного\nаукціону оператор електронного майданчика повертає її претенденту\nв разі:\n1) подання заявки з порушенням вимог частини першої\nстатті 39-3 цього Закону;\n2) якщо на рахунку претендента недостатньо коштів для\nблокування відповідно до абзацу першого цієї частини;\n3) подання претендентом двох чи більше заявок на участь у\nпроцедурі електронного реверсивного аукціону щодо одного і того\nсамого лота за умови, якщо раніше надіслані заявки цим\nпретендентом не відкликані. У такому разі цьому претенденту\nповертаються всі заявки на участь у процедурі електронного\nреверсивного аукціону, надіслані щодо цього лота;\n4) отримання заявки після закінчення строку подання заявок;\n5) отримання заявки з порушенням вимог частини десятої\nстатті 39-5 цього Закону.\nОдночасно з поверненням заявки оператор електронного\nмайданчика надсилає претенденту повідомлення у формі електронного\nдокумента про підстави повернення заявки.\nПротягом одного робочого дня з дня повернення заявки\nпретенденту оператор електронного майданчика припиняє здійснене\nпід час отримання цієї заявки блокування коштів на рахунку\nпретендента.\nУ разі якщо заявка не повернена претенденту з підстав,\nвикладених у цій частині, він автоматично набуває статусу\nучасника.\n4. Оператор електронного майданчика веде реєстр отриманих,\nповернених та відкликаних заявок та протягом робочого дня,\nнаступного за днем, визначеним замовником як кінцевий строк\nподання заявок, оприлюднює на електронному майданчику та\nвеб-порталі Уповноваженого органу інформацію про кількість\nотриманих, повернених та відкликаних заявок.\n5. У разі якщо після внесення замовником змін до проекту\nдоговору про закупівлю, що міститься в документації електронного\nреверсивного аукціону, до закінчення строку подання заявок учасник\nне відкликав свою заявку, вважається, що такий учасник\nпогоджується укласти договір про закупівлю на умовах, викладених у\nновій редакції проекту договору про закупівлю.\n6. У межах строку, встановленого в оголошенні про проведення\nзакупівлі за процедурою електронного реверсивного аукціону для\nподання заявок, замовник може прийняти рішення про продовження\nтакого строку.\nРішення про продовження строку подання заявок оприлюднюється\nвідповідно до статті 39-6 цього Закону.\n7. Учасник у будь-який момент до закінчення строку подання\nзаявок має право направити оператору електронного майданчика\nелектронний документ з інформацією про внесення змін до заявки або\nпро її відкликання без втрати забезпечення заявки. Такі зміни чи\nвідкликання заявки враховуються оператором електронного майданчика\nу разі, якщо вони отримані до закінчення строку подання заявок.\nУ разі отримання від учасника повідомлення про відкликання\nзаявки до закінчення строку подання заявок оператор електронного\nмайданчика протягом одного робочого дня з дня отримання такого\nповідомлення повинен припинити здійснене під час отримання цієї\nзаявки блокування коштів на рахунку претендента. Відповідний\nпретендент автоматично втрачає статус учасника.\nСтаття 39-9. Торговельна сесія та результати електронного\nреверсивного аукціону\n1. Проведення торговельної сесії електронного реверсивного\nаукціону відбувається в робочий день, наступний за днем,\nвизначеним замовником як кінцевий строк подання заявок. Точний час\nпочатку проведення аукціону встановлюється оператором електронного\nмайданчика відповідно до регламенту електронного майданчика. В\nаукціоні беруть участь претенденти, які відповідно до\nчастини третьої статті 39-8 цього Закону набули статусу учасників.\n2. \"Крок аукціону\" становить від 0,5 до 3 відсотків\nпочаткової (максимальної) ціни договору або ціни окремого лота (у\nразі визначення лота).\n3. Під час проведення торговельної сесії електронного\nреверсивного аукціону учасники аукціону можуть подавати\nконкурентні заявки, які передбачають зниження поточної мінімальної\nціни договору у межах \"кроку аукціону\". Перша конкурентна заявка,\nподана під час проведення аукціону, може дорівнювати початковій\nціні договору чи початковій ціні окремого лота (у разі визначення\nлота) або може бути зменшена у межах \"кроку аукціону\". Учасник\nаукціону під час проведення аукціону також може подавати\nконкурентну заявку незалежно від \"кроку аукціону\" за умови\nвиконання вимог, передбачених частиною четвертою цієї статті.\n4. Під час проведення торговельної сесії електронного\nреверсивного аукціону учасники аукціону подають конкурентні заявки\nз урахуванням таких вимог:\n1) ціна договору (лота), запропонована конкурентною заявкою,\nне може дорівнювати або бути більшою за ціну, запропоновану\nподаною раніше конкурентною заявкою того самого учасника,\nдорівнювати нулю або бути від'ємною;\n2) ціна договору (лота), запропонована конкурентною заявкою,\nне може бути меншою за поточну мінімальну ціну договору, знижену в\nмежах \"кроку аукціону\";\n3) учасник аукціону не може подавати конкурентну заявку, якщо\nпоточна мінімальна ціна договору (лота) встановлена за\nконкурентною заявкою, поданою тим самим учасником.\n5. Від початку проведення торговельної сесії електронного\nреверсивного аукціону до закінчення строку подання конкурентних\nзаявок на електронний майданчик обов'язково мають бути вказані усі\nконкурентні заявки і час їх надходження, а також час, що залишився\nдо закінчення строку подання конкурентних заявок, відповідно до\nчастини шостої цієї статті.\n6. Під час проведення торговельної сесії електронного\nреверсивного аукціону встановлюються строки для подання\nконкурентних заявок, що становлять 10 хвилин від початку\nпроведення сесії до завершення строку подання конкурентних заявок,\nа також 10 хвилин після надходження останньої конкурентної заявки,\nза якою встановлено поточну мінімальну ціну договору на аукціоні.\nЧас, що залишився до закінчення поточного строку подання\nконкурентних заявок, оновлюється автоматично за допомогою\nпрограмних і технічних засобів, що забезпечують проведення\nелектронного реверсивного аукціону. Якщо протягом зазначеного\nстроку жодної конкурентної заявки з більш низькою ціною договору\nне надійшло, торговельна сесія електронного реверсивного аукціону\nавтоматично за допомогою програмних і технічних засобів, що\nзабезпечують її проведення, завершується.\n7. Протягом 10 хвилин з моменту завершення торговельної сесії\nелектронного реверсивного аукціону відповідно до частини шостої\nцієї статті будь-який учасник аукціону, крім учасника, за\nконкурентною заявкою якого встановлена остаточна мінімальна ціна\nдоговору (лота) на аукціоні, має право подати не більше однієї\nконкурентної заявки за ціною, не нижчою за поточну мінімальну ціну\nдоговору, незалежно від \"кроку аукціону\" з урахуванням умов,\nпередбачених пунктами 1 та 3 частини четвертої цієї статті.\n8. Оператор електронного майданчика зобов'язаний\nзабезпечувати під час проведення торговельної сесії електронного\nреверсивного аукціону конфіденційність даних про учасників.\n9. Під час проведення торговельної сесії електронного\nреверсивного аукціону оператор електронного майданчика\nзобов'язаний автоматично відхилити конкурентну заявку в момент її\nнадходження, якщо вона не відповідає вимогам, передбаченим цією\nстаттею.\n10. Відхилення оператором електронного майданчика\nконкурентних заявок з інших підстав, ніж передбачені частиною\nдев'ятою цієї статті, забороняється.\n11. Якщо значення конкурентних заявок двох або більше\nучасників рівні, кращою визнається конкурентна заявка, що надійшла\nраніше.\n12. Не пізніше ніж через 30 хвилин після завершення\nторговельної сесії електронного реверсивного аукціону оператор\nелектронного майданчика складає та розміщує на електронному\nмайданчику протокол про результати проведення електронного\nреверсивного аукціону, в якому зазначає адресу електронного\nмайданчика, дату, час початку та закінчення торговельної сесії\nелектронного реверсивного аукціону, початкову (максимальну) ціну\nдоговору (лота), перелік усіх мінімальних пропозицій щодо ціни\nдоговору (лота), поданих учасниками і впорядкованих за зростанням\nціни з урахуванням правила, визначеного частиною одинадцятою цієї\nстатті, із зазначенням порядкових номерів, присвоєних заявкам для\nучасті в електронному реверсивному аукціоні, що подані учасниками,\nякі надіслали відповідні конкурентні заявки, та часу надходження\nтаких конкурентних заявок.\n13. Якщо протягом 10 хвилин від початку торговельної сесії\nелектронного реверсивного аукціону учасники не подали жодної\nконкурентної заявки, що відповідає вимогам частини третьої цієї\nстатті, аукціон вважається таким, що не відбувся. Протягом\n30 хвилин після закінчення зазначеного часу оператор електронного\nмайданчика складає протокол про визнання аукціону таким, що не\nвідбувся, розміщує його на електронному майданчику та надсилає\nзамовнику.\n14. Оператор електронного майданчика протягом одного робочого\nдня, наступного за днем розміщення протоколу з результатами\nаукціону на електронному майданчику, припиняє здійснене відповідно\nдо частини третьої статті 39-8 цього Закону блокування коштів на\nрахунку кожного учасника, який не подав жодної конкурентної\nзаявки, та одночасно списує з такого рахунка кошти відповідно до\nчастини четвертої статті 39-2 цього Закону.\n15. Після закінчення процедури електронного реверсивного\nаукціону будь-який учасник має право надіслати оператору\nелектронного майданчика електронний документ, який містить запит\nщодо відповідності проведеної процедури вимогам цього Закону та\nрегламенту електронного майданчика. Оператор електронного\nмайданчика протягом двох робочих днів з дня надходження такого\nзапиту зобов'язаний надіслати учаснику електронний документ з\nтекстом відповідного роз'яснення.\nБудь-який учасник може оскаржити проведення та результати\nелектронного реверсивного аукціону у порядку, визначеному\nстаттею 18 цього Закону.\n16. Оператор електронного майданчика зобов'язаний забезпечити\nбезперервність проведення торговельної сесії електронного\nреверсивного аукціону, надійність функціонування програмних і\nтехнічних засобів, що використовуються для проведення аукціону,\nрівний доступ учасників до участі в аукціоні, а також виконання\nдій, передбачених цією статтею, незалежно від часу закінчення\nторговельної сесії."
    },
    {
      "provision_ref": "art39-10",
      "section": "39-10",
      "title": "Стаття 39-10. Укладення договору про закупівлю",
      "content": "1. Протягом однієї години після розміщення на електронному\nмайданчику протоколу про результати проведення торговельної сесії\nелектронного реверсивного аукціону, відповідно до\nчастини дванадцятої статті 39-9 цього Закону, оператор\nелектронного майданчика зобов'язаний надіслати замовнику\nзазначений протокол та заявку на участь в аукціоні, що подана\nучасником, за конкурентною заявкою якого встановлена остаточна\nмінімальна ціна договору (лота) на аукціоні, а також реєстраційні\nдані цього учасника, що були надані ним відповідно до вимог\nстатті 39-5 цього Закону. У той самий строк оператор електронного\nмайданчика зобов'язаний надіслати відповідне повідомлення такому\nучаснику.\n2. Після отримання заявки і реєстраційних даних, відповідно\nдо частини першої, четвертої або тринадцятої цієї статті, комітет\nз конкурсних торгів має розглянути їх на відповідність умовам,\nвикладеним в оголошенні про проведення закупівлі за процедурою\nелектронного реверсивного аукціону та в документації електронного\nреверсивного аукціону. Загальний строк розгляду повинен становити\nне більше п'яти робочих днів.\nУ разі необхідності проведення перевірки достовірності даних,\nнаданих учасником, замовник має право звернутися з відповідним\nзапитом до державних органів, підприємств, установ, організацій\nвідповідно до їх компетенції.\n3. Заявка на участь в електронному реверсивному аукціоні\nвизнається такою, що не відповідає вимогам документації\nелектронного реверсивного аукціону, у разі ненадання даних,\nвизначених документацією електронного реверсивного аукціону,\nвідсутності реєстраційних даних, визначених вимогами статті 39-5\nцього Закону, їх невідповідності вимогам документації електронного\nреверсивного аукціону, а також у разі надання недостовірних даних\nпро учасника. Визнання заявки такою, що не відповідає вимогам\nдокументації електронного реверсивного аукціону, з причин, не\nпередбачених цією частиною, неприйнятне.\n4. Якщо за результатами розгляду, передбаченого частиною\nдругою цієї статті, прийнято рішення про визнання заявки такою, що\nне відповідає вимогам документації електронного реверсивного\nаукціону, замовник надсилає оператору електронного майданчика\nвідповідне повідомлення у вигляді електронного документа з\nобґрунтуванням такого рішення, із зазначенням положень\nдокументації електронного реверсивного аукціону, яким не\nвідповідає заявка учасника, та положень заявки учасника, які не\nвідповідають вимогам документації електронного реверсивного\nаукціону.\nПротягом одного робочого дня, наступного за днем отримання\nвід замовника повідомлення щодо рішення про визнання заявки такою,\nщо не відповідає вимогам документації електронного реверсивного\nаукціону, оператор електронного майданчика:\nнадсилає повідомлення, отримане від замовника, учаснику,\nякому відмовлено в укладенні договору внаслідок визнання його\nзаявки такою, що не відповідає вимогам документації електронного\nреверсивного аукціону;\nприпиняє здійснене відповідно до частини третьої статті 39-9\nцього Закону блокування коштів на рахунку цього учасника та\nодночасно списує з цього рахунка кошти відповідно до частини\nчетвертої статті 39-2 цього Закону;\nу разі якщо в переліку мінімальних пропозицій щодо ціни\nдоговору (лота), наведених у протоколі про результати проведення\nторговельної сесії електронного реверсивного аукціону, розміщеному\nна електронному майданчику відповідно до частини дванадцятої\nстатті 39-9 цього Закону, залишилися пропозиції учасників, заявки\nяких ще не розглядалися відповідно до частини другої цієї статті,\nнадсилає замовнику заявку на участь в електронному реверсивному\nаукціоні та реєстраційні дані учасника, пропозиція якого в\nпереліку мінімальних пропозицій щодо ціни договору (лота) є\nнаступною за пропозицією учасника, якому відмовлено в укладенні\nдоговору, та надсилає такому учаснику відповідне повідомлення.\n5. Якщо за результатами розгляду, передбаченого частиною\nдругою цієї статті, прийнято рішення про визнання заявки такою, що\nвідповідає вимогам документації електронного реверсивного\nаукціону, замовник у день прийняття такого рішення надсилає\nоператору електронного майданчика відповідне повідомлення.\nОператор електронного майданчика протягом однієї години після\nотримання рішення про визнання заявки такою, що відповідає вимогам\nдокументації електронного реверсивного аукціону, надсилає його\nучаснику, який подавав цю заявку.\n6. Протягом п'яти робочих днів з дня отримання рішення про\nвизнання заявки учасника такою, що відповідає вимогам документації\nелектронного реверсивного аукціону, учасник зобов'язаний надіслати\nоператору електронного майданчика проект договору, підписаний\nелектронним цифровим підписом особи, яка має право підпису\nдоговору від імені цього учасника, що складається шляхом додавання\nмінімальної ціни договору (лота), запропонованої цим учасником під\nчас аукціону, та відомостей про товар (товарний знак та/або\nконкретні показники товару), що зазначені в заявці цього учасника,\nв проект договору, що міститься в документації електронного\nреверсивного аукціону. Разом з проектом договору учасник надсилає\nпідписаний електронним цифровим підписом тієї самої особи документ\nпро забезпечення виконання договору, якщо замовником була\nвстановлена вимога щодо забезпечення виконання договору.\nОператор електронного майданчика протягом однієї години після\nотримання від учасника проекту договору та документа про\nзабезпечення виконання договору повинен надіслати їх замовнику.\n7. Замовник протягом трьох робочих днів з дня отримання\nпроекту договору, підписаного учасником, надсилає оператору\nелектронного майданчика проект договору, підписаний електронним\nцифровим підписом особи, яка має право підпису договору від імені\nзамовника, або за наявності розбіжностей щодо отриманого проекту\nдоговору - виправлений проект договору без підпису особи, яка має\nправо підпису договору від імені замовника, та протокол\nрозбіжностей. Протокол має містити положення проекту договору,\nскладеного учасником, що не відповідають, з точки зору замовника,\nоголошенню про проведення закупівлі за процедурою електронного\nреверсивного аукціону, документації електронного реверсивного\nаукціону та/або заявці на участь у процедурі електронного\nреверсивного аукціону, поданої таким учасником.\nОператор електронного майданчика у разі отримання\nвиправленого проекту договору та протоколу розбіжностей протягом\nоднієї години надсилає їх учаснику, з яким укладається договір.\n8. Протягом трьох робочих днів з дня отримання від оператора\nелектронного майданчика виправленого проекту договору та протоколу\nрозбіжностей, у випадку, передбаченому частиною сьомою цієї\nстатті, учасник повинен надіслати оператору електронного\nмайданчика цей проект договору, підписаний електронним цифровим\nпідписом особи, яка має право підпису договору від імені цього\nучасника. Разом з проектом договору учасник надсилає підписаний\nелектронним цифровим підписом тієї самої особи документ про\nзабезпечення виконання договору, якщо замовником була встановлена\nвимога щодо забезпечення виконання договору.\nОператор електронного майданчика протягом однієї години після\nотримання від учасника проекту договору та документа про\nзабезпечення виконання договору повинен надіслати їх замовнику.\n9. Замовник протягом одного робочого дня з дня отримання\nпроекту договору, відповідно до частини восьмої цієї статті,\nнадсилає оператору електронного майданчика проект договору,\nпідписаний електронним цифровим підписом особи, яка має право\nпідпису договору від імені замовника.\n10. Протягом одного робочого дня з дня отримання від\nзамовника підписаного договору відповідно до частини сьомої або\nдев'ятої цієї статті, але не раніше дня, наступного за днем\nзакінчення строку оскарження, визначеного частиною четвертою\nстатті 18 цього Закону, протоколу про результати електронного\nреверсивного аукціону або рішень комітету з конкурсних торгів щодо\nзаявок учасників оператор електронного майданчика надсилає\nпідписаний замовником договір учаснику, з яким укладено договір.\n11. Договір вважається укладеним з моменту його надіслання\nоператором електронного майданчика учаснику, з яким укладається\nдоговір, відповідно до частини десятої цієї статті. Протягом дня,\nнаступного за днем укладення договору, оператор електронного\nмайданчика:\nприпиняє здійснене відповідно до частини третьої статті 39-8\nцього Закону блокування коштів на рахунках учасників, які\nзалишалися заблокованими на момент укладення договору, та\nодночасно списує з цих рахунків кошти відповідно до частини\nчетвертої статті 39-2 цього Закону;\nоприлюднює на електронному майданчику та веб-порталі\nУповноваженого органу звіт про результати закупівлі за процедурою\nелектронного реверсивного аукціону.\n12. Учасник, з яким укладається договір, визнається таким, що\nухилився від укладення договору, у разі, якщо такий учасник у\nстрок та при дотриманні умов, визначених частинами шостою та\nвосьмою цієї статті, не надіслав оператору електронного майданчика\nпідписаний електронним цифровим підписом особи, яка має право\nпідпису договору від імені цього учасника, проект договору та/або\nдокумент про забезпечення виконання договору, якщо замовником була\nвстановлена вимога щодо забезпечення виконання договору.\n13. У разі якщо учасник, з яким укладається договір,\nвідповідно до частини дванадцятої цієї статті визнаний таким, що\nухилився від укладення договору, оператор протягом однієї доби\nпісля такого визнання списує з рахунка цього учасника кошти, щодо\nяких було здійснене блокування відповідно до частини третьої\nстатті 39-8 цього Закону, та перераховує замовнику кошти в розмірі\nзабезпечення заявки, якщо вимога щодо надання забезпечення заявки\nвизначена замовником відповідно до частини першої статті 39-6\nцього Закону.\nОператор електронного майданчика протягом дня, наступного за\nднем визнання учасника таким, що ухилився від укладення договору,\nта у разі, якщо в переліку мінімальних пропозицій щодо ціни\nдоговору (лота), наведених у протоколі про результати проведення\nторговельної сесії електронного реверсивного аукціону, розміщеному\nна електронному майданчику відповідно до частини дванадцятої\nстатті 39-9 цього Закону, залишилися пропозиції учасників, заявки\nяких ще не розглядалися відповідно до частини другої цієї статті,\nповинен надіслати замовнику заявку на участь в електронному\nреверсивному аукціоні та реєстраційні дані учасника, пропозиція\nякого в переліку мінімальних пропозицій щодо ціни договору (лота)\nє наступною за пропозицією учасника, якого визнано таким, що\nухилився від укладення договору, а також надіслати такому учаснику\nвідповідне повідомлення. Подальші дії такого учасника, замовника і\nоператора електронного майданчика визначаються частинами другою -\nтринадцятою цієї статті.\n14. У разі якщо електронний реверсивний аукціон визнаний\nтаким, що не відбувся з підстави, визначеної частиною тринадцятою\nстатті 39-9 цього Закону, або процедура електронного\nреверсивного аукціону відмінена замовником з підстави, визначеної\nпунктом 5 частини шостої статті 39-6 цього Закону, замовник має\nправо повторно оголосити про проведення закупівлі за процедурою\nелектронного реверсивного аукціону в порядку, визначеному частиною\nпершою статті 39-6 цього Закону.\nЯкщо випадок, визначений абзацом першим цієї частини, має\nмісце повторно стосовно одного і того самого предмета закупівлі,\nзамовник має право застосувати процедуру закупівлі в одного\nучасника. При цьому договір має бути укладений на умовах,\nвизначених документацією електронного реверсивного аукціону, а\nціна не може перевищувати початкову (максимальну) ціну договору,\nвизначену документацією електронного реверсивного аукціону.\nСтаття 39-11. Державний нагляд (контроль) за діяльністю\nоператорів електронних майданчиків\n1. Діяльність операторів електронних майданчиків з\nорганізації та проведення електронних реверсивних аукціонів\nпідлягає державному нагляду (контролю).\n2. Уповноважений орган здійснює державний нагляд (контроль)\nза діяльністю операторів електронних майданчиків з метою виявлення\nта запобігання порушенням вимог законодавства у сфері державних\nзакупівель та забезпечення інтересів замовників і учасників\nзакупівель за процедурою електронного реверсивного аукціону.\nДержавний нагляд (контроль) здійснюється щодо:\nдодержання операторами електронних майданчиків вимог\nрегламенту електронного майданчика;\nдотримання операторами електронних майданчиків вимог,\nвстановлених рішеннями Уповноваженого органу, з питань складання\nта подання обов'язкової звітності за результатами діяльності з\nорганізації та проведення електронних реверсивних аукціонів.\n3. Для цілей цього Закону заходами державного нагляду\n(контролю) є перевірки, що проводяться за письмовим рішенням\nкерівника Уповноваженого органу чи його заступника.\nПідготовка до перевірки, її проведення та оформлення\nрезультатів мають відповідати законодавству, що регулює питання\nздійснення державного нагляду (контролю).\nПідставами для здійснення Уповноваженим органом заходів\nдержавного нагляду (контролю) є:\nзвернення фізичних та юридичних осіб щодо необґрунтованої\nвідмови операторів електронних майданчиків від організації та\nпроведення електронного реверсивного аукціону;\nвиявлення та підтвердження недостовірності даних, наведених у\nдокументах обов'язкової звітності, поданих операторами електронних\nмайданчиків;\nнеподання в установлений строк операторами електронних\nмайданчиків обов'язкової звітності без поважних причин, а також\nписьмових пояснень про причини, що перешкоджали поданню таких\nдокументів;\nперевірка виконання операторами електронних майданчиків\nприписів, розпоряджень або інших розпорядчих документів щодо\nусунення порушень вимог законодавства, виданих Уповноваженим\nорганом за результатами попередніх перевірок.\n4. Уповноважений орган за рішенням керівника або його\nзаступника застосовує до операторів електронних майданчиків\nфінансові та адміністративні санкції, а саме:\nу разі одноразової необґрунтованої відмови від проведення\nреєстрації осіб, які бажають стати замовниками або учасниками\nпроцедури електронного реверсивного аукціону, оператори\nелектронних майданчиків сплачують штраф у розмірі\n100 неоподатковуваних мінімумів доходів громадян;\nу разі порушення регламенту електронного майданчика оператори\nелектронних майданчиків сплачують штраф у розмірі\n100 неоподатковуваних мінімумів доходів громадян. Санкція,\nпередбачена в цьому пункті, застосовується окремо щодо кожного\nвипадку порушення;\nу разі одноразової необґрунтованої відмови від організації та\nпроведення електронного реверсивного аукціону оператори\nелектронних майданчиків сплачують штраф у розмірі\n200 неоподатковуваних мінімумів доходів громадян;\nу разі повторної необґрунтованої відмови від організації та\nпроведення електронного реверсивного аукціону оператори\nелектронних майданчиків сплачують штраф у розмірі\n1000 неоподатковуваних мінімумів доходів громадян та підлягають\nвиключенню з реєстру операторів електронних майданчиків.\n5. Санкції, передбачені частиною четвертою цієї статті,\nзастосовуються у безспірному порядку.\n6. Рішення Уповноваженого органу щодо застосування санкцій,\nпередбачених частиною четвертою цієї статті, може бути оскаржене\nдо суду.\n7. У разі виключення оператора електронного майданчика з\nреєстру операторів електронних майданчиків він зобов'язаний\nпротягом трьох робочих днів з дня прийняття відповідного рішення\nУповноваженого органу повернути учасникам кошти, отримані як\nзабезпечення заявки.\nПроведення електронних аукціонів на електронному майданчику\nоператора, якого виключено з реєстру, результати яких на дату\nприйняття рішення Уповноваженого органу не встановлені, підлягають\nвідміні замовниками.\nУ разі виключення оператора електронного майданчика з реєстру\nоператорів електронних майданчиків усі документи, відомості,\nінформація, пов'язані з проведенням державних закупівель за\nпроцедурою електронного реверсивного аукціону, підлягають передачі\nУповноваженому органу в порядку, передбаченому регламентом\nелектронного майданчика."
    },
    {
      "provision_ref": "art40",
      "section": "40",
      "title": "Стаття 40. Основні вимоги до договору про закупівлю",
      "content": "1. Договір про закупівлю укладається в письмовій формі, а у\nразі здійснення закупівель за процедурою електронного реверсивного\nаукціону - у формі електронного документа, відповідно до положень\nЦивільного ( 435-15 ) та Господарського ( 436-15 ) кодексів\nУкраїни, законів України \"Про електронний цифровий підпис\"\n( 852-15 ), \"Про електронні документи та електронний\nдокументообіг\" ( 851-15 ) з урахуванням особливостей, визначених\nцим Законом. { Абзац перший частини першої статті 40 в редакції\nЗакону N 4917-VI ( 4917-17 ) від 07.06.2012 }\n2. У разі здійснення закупівлі за рахунок коштів Державного\nбюджету України, бюджету Автономної Республіки Крим і місцевих\nбюджетів замовник має право передбачати у договорах про закупівлю\nздійснення попередньої оплати відповідно до вимог бюджетного\nзаконодавства.\n3. Учасник-переможець процедури закупівлі при укладенні\nдоговору повинен надати дозвіл або ліцензії на провадження певного\nвиду господарської діяльності, якщо отримання такого дозволу або\nліцензії на провадження такого виду діяльності передбачено\nзаконодавством.\n4. Забороняється укладання договорів, які передбачають\nвитрачання державних коштів до/без проведення процедур закупівель,\nкрім випадків, передбачених цим Законом.\n5. Умови договору про закупівлю не повинні відрізнятися від\nзмісту пропозиції конкурсних торгів або цінової пропозиції (у тому\nчислі ціни за одиницю товару) переможця процедури закупівлі.\nІстотні умови договору про закупівлю не можуть змінюватися після\nйого підписання до виконання зобов'язань сторонами у повному\nобсязі, крім випадків:\n1) зменшення обсягів закупівлі, зокрема з урахуванням\nфактичного обсягу видатків замовника;\n2) зміни ціни за одиницю товару не більш як на 10 відсотків у\nразі коливання ціни такого товару на ринку за умови, що зазначена\nзміна не призведе до збільшення суми, визначеної в договорі;\n3) покращення якості предмета закупівлі за умови, що таке\nпокращення не призведе до збільшення суми, визначеної у договорі;\n4) продовження строку дії договору та виконання зобов'язань\nщодо передачі товару, виконання робіт, надання послуг у разі\nвиникнення документально підтверджених об'єктивних обставин, що\nспричинили таке продовження, у тому числі форс-мажорних обставин,\nзатримки фінансування витрат замовника за умови, що такі зміни не\nпризведуть до збільшення суми, визначеної у договорі;\n5) зміни умов у зв'язку із застосуванням положень частини\nшостої цієї статті;\n6) узгодженої зміни ціни в бік зменшення (без зміни кількості\n(обсягу) та якості товарів, робіт і послуг);\n7) зміни ціни у зв’язку із зміною ставок податків і зборів\nпропорційно до змін таких ставок;\n8) зміни встановленого згідно із законодавством органами\nдержавної статистики індексу інфляції, зміни курсу іноземної\nвалюти у разі встановлення в договорі про закупівлю порядку зміни\nціни залежно від зміни такого курсу, зміни біржових котирувань,\nрегульованих цін (тарифів) і нормативів, які застосовуються в\nдоговорі про закупівлю.\n6. Дія договору про закупівлю може продовжуватися на строк,\nдостатній для проведення процедури закупівлі на початку наступного\nроку, в обсязі, що не перевищує 20 відсотків суми, визначеної у\nдоговорі, укладеному в попередньому році, якщо видатки на цю мету\nзатверджено в установленому порядку.\n7. Бюджетні зобов'язання, що випливають з договору про\nзакупівлю, укладеного у формі електронного документа, підлягають\nреєстрації та обліку центральним органом виконавчої влади, що\nреалізує державну політику у сфері казначейського обслуговування\nбюджетних коштів, на загальних підставах.\nДля реєстрації таких договорів про закупівлю службові\n(посадові) особи центрального органу виконавчої влади, що реалізує\nдержавну політику у сфері казначейського обслуговування бюджетних\nкоштів, використовують власний електронний цифровий підпис."
    },
    {
      "provision_ref": "art42",
      "section": "42",
      "title": "Стаття 42. Недійсність договору про закупівлю",
      "content": "1. Договір про закупівлю є нікчемним у разі його укладення в\nперіод оскарження процедури закупівлі відповідно до статті 18\nцього Закону, а також у разі його укладення з порушенням строків,\nпередбачених абзацами третім, четвертим частини другої статті 31,\nабзацом четвертим частини п'ятої статті 36 абзацом першим частини\nтретьої статті 39 та статтею 39-10 цього Закону, крім випадку\nпорушення зазначених строків у зв’язку з оскарженням процедури\nзакупівлі.\nСтаття 43. Відповідальність за порушення вимог\nцього Закону\n1. За порушення вимог, установлених цим Законом та\nнормативно-правовими актами, розробленими відповідно до цього\nЗакону, члени комітету з конкурсних торгів замовника (генерального\nзамовника), члени органу оскарження, службові (посадові) особи\nУповноваженого органу, службові (посадові) особи центрального\nоргану виконавчої влади, що реалізує державну політику у сфері\nказначейського обслуговування бюджетних коштів (обслуговуючого\nбанку) несуть відповідальність згідно із законами України.\n2. За порушення законодавства про електронний документообіг\nта про електронний цифровий підпис, у разі застосування процедур\nзакупівель, передбачених розділом VIII-1 цього Закону, особи,\nвинні у такому порушенні, несуть відповідальність згідно із\nзаконом.\n1. Цей Закон набирає чинності з дня його опублікування та\nвводиться в дію через 30 днів з дня його опублікування.\n2. До приведення законодавства України у відповідність із цим\nЗаконом закони та інші нормативно-правові акти застосовуються у\nчастині, що не суперечить цьому Закону.\n3. Внести зміни до таких законодавчих актів України:\n1) у статті 164-14 Кодексу України про адміністративні\nправопорушення ( 80731-10 ) (Відомості Верховної Ради УРСР,\n1984 р., додаток до N 51, ст. 1122):\nу частині першій:\nв абзаці першому:\nслова \"тендерної документації\" і \"тендерній документації\"\nзамінити відповідно словами \"документації конкурсних торгів\n(кваліфікаційної документації)\" і \"документації конкурсних торгів\n(кваліфікаційній документації)\";\nслова \"тендерних пропозицій\" і \"тендерної пропозиції\"\nзамінити відповідно словами \"пропозицій конкурсних торгів\n(кваліфікаційних пропозицій)\" і \"пропозиції конкурсних торгів\n(кваліфікаційної пропозиції)\";\nпісля слова \"неоприлюднення\" доповнити словами \"або порушення\nпорядку оприлюднення\";\nслова \"недотримання умов захисту вітчизняного ринку\"\nвиключити;\nв абзаці другому слова \"від ста п'ятдесяти до трьохсот\nп'ятдесяти\" замінити словами \"від трьохсот до семисот\";\nв абзаці другому частини другої слова \"від трьохсот\nп'ятдесяти до п'ятисот\" замінити словами \"від семисот до тисячі\";\n2) у частині п'ятій статті 4 Господарського процесуального\nкодексу України ( 1798-12 ) (Відомості Верховної Ради України,\n1992 р., N 6, ст. 56) слова \"Законом України \"Про закупівлю\nтоварів, робіт і послуг за державні кошти\" замінити словами\n\"Законом України \"Про здійснення державних закупівель\";\n3) у Господарському кодексі України ( 436-15 ) (Відомості\nВерховної Ради України, 2003 р., NN 18-22, ст. 144):\nчастину третю статті 13 доповнити абзацом другим такого\nзмісту:\n\"Придбання продукції для пріоритетних державних потреб за\nрахунок державних коштів здійснюється відповідно до вимог Закону\nУкраїни \"Про здійснення державних закупівель\";\nв абзаці другому частини першої статті 75, абзаці другому\nчастини другої статті 77, абзаці другому частини дев'ятої статті\n78 та абзаці другому частини п'ятої статті 79 слова \"Законом\nУкраїни \"Про закупівлю товарів, робіт і послуг за державні кошти\"\nзамінити словами \"Законом України \"Про здійснення державних\nзакупівель\";\n4) у частині першій статті 209 та частині четвертій статті\n639 Цивільного кодексу України ( 435-15 ) (Відомості Верховної\nРади України, 2003 р., NN 40-44, ст. 356) слова \"Закону України\n\"Про закупівлю товарів, робіт і послуг за державні кошти\" замінити\nсловами \"Закону України \"Про здійснення державних закупівель\";\n5) у частині сьомій статті 8 Цивільного процесуального\nкодексу України ( 1618-15 ) (Відомості Верховної Ради України,\n2004 р., NN 40-42, ст. 492) слова \"Законом України \"Про закупівлю\nтоварів, робіт і послуг за державні кошти\" замінити словами\n\"Законом України \"Про здійснення державних закупівель\";\n6) в абзаці другому частини другої статті 5 Кодексу\nадміністративного судочинства України ( 2747-15 ) (Відомості\nВерховної Ради України, 2005 р., NN 35-37, ст. 446) слова \"Законом\nУкраїни \"Про закупівлю товарів, робіт і послуг за державні кошти\"\nзамінити словами \"Законом України \"Про здійснення державних\nзакупівель\";\n7) в абзаці тринадцятому статті 12 Закону України \"Про\nдержавну статистику\" ( 2614-12 ) (Відомості Верховної Ради\nУкраїни, 2000 р., N 43, ст. 362; 2006 р., N 14, ст. 118) слова\n\"функції, передбачені Законом України \"Про закупівлю товарів,\nробіт і послуг за державні кошти\" замінити словами \"облік\nдержавних закупівель шляхом збирання інформації про заплановані\nзакупівлі та результати процедур закупівель, у тому числі торги\n(конкурсні торги), що не відбулися, та затверджує форми\nстатистичної звітності у сфері закупівель\";\n8) у Законі України \"Про державну контрольно-ревізійну службу\nв Україні\" ( 2939-12 ) (Відомості Верховної Ради України, 1993 р.,\nN 13, ст. 110; 2006 р., N 14, ст. 117; 2007 р., N 9, ст. 67):\nу частині восьмій статті 2 слова \"відповідно до Закону\nУкраїни \"Про закупівлю товарів, робіт і послуг за державні кошти\"\nзамінити словами \"Головним контрольно-ревізійним управлінням\nУкраїни\";\nу пункті 8 частини першої статті 8 слова \"інші функції\nвідповідно до Закону України \"Про закупівлю товарів, робіт і\nпослуг за державні кошти\" замінити словами \"співробітництво з\nдержавними органами щодо запобігання проявам корупції у сфері\nзакупівель\";\n9) у Законі України \"Про Антимонопольний комітет України\"\n( 3659-12 ) (Відомості Верховної Ради України, 1993 р., N 50,\nст. 472; 2000 р., N 41, ст. 343; 2004 р., N 13, ст. 181; 2006 р.,\nN 14, ст. 118; 2007 р., N 9, ст. 67):\nу пункті 17-1 частини першої статті 7 слова \"Законом України\n\"Про закупівлю товарів, робіт і послуг за державні кошти\"\nзамінити словами \"Законом України \"Про здійснення державних\nзакупівель\";\nу пункті 18 частини першої і пункті 19 частини третьої статті\n7, пункті 20 частини першої статті 16, пункті 20 частини першої\nстатті 17 слова \"Законом України \"Про закупівлю товарів, робіт і\nпослуг за державні кошти\" замінити словами \"Законом України \"Про\nздійснення державних закупівель\";\n10) у Законі України \"Про державне замовлення для задоволення\nпріоритетних державних потреб\" ( 493/95-ВР ) (Відомості Верховної\nРади України, 1996 р., N 3, ст. 9; 2000 р., N 4, ст. 28; 2003 р.,\nN 30, ст. 247; 2006 р., N 14, ст. 118):\nв абзаці другому частини третьої статті 2 та статті 6 слова\n\"Законом України \"Про закупівлю товарів, робіт і послуг за\nдержавні кошти\" замінити словами \"Законом України \"Про здійснення\nдержавних закупівель\";\nстаттю 3 виключити;\n11) абзац другий частини другої статті 15 Закону України \"Про\nосвіту\" ( 1060-12 ) (Відомості Верховної Ради України, 1996 р.,\nN 21, ст. 84; 2007 р., N 9, ст. 67) виключити;\n12) у пункті 13 статті 6 Закону України \"Про Рахункову\nпалату\" ( 315/96-ВР ) (Відомості Верховної Ради України, 1996 р.,\nN 43, ст. 212; 1998 р., N 24, ст. 137; 2006 р., N 14, ст. 118)\nслова \"функції, передбачені Законом України \"Про закупівлю\nтоварів, робіт і послуг за державні кошти\" замінити словами\n\"контроль у сфері державних закупівель\";\n13) у частині першій статті 8 та частині другій статті 9\nЗакону України \"Про державний матеріальний резерв\" ( 51/97-ВР )\n(Відомості Верховної Ради України, 1997 р., N 13, ст. 112;\n1999 р., N 40, ст. 362; 2007 р., N 9, ст. 67) слова \"Законом\nУкраїни \"Про закупівлю товарів, робіт і послуг за державні кошти\"\nзамінити словами \"Законом України \"Про здійснення державних\nзакупівель\";\n14) у статті 22-1 Основ законодавства України про\nзагальнообов'язкове державне соціальне страхування ( 16/98-ВР )\n(Відомості Верховної Ради України, 1998 р., N 23, ст. 121;\n2005 р., N 31, ст. 420) слова \"Законом України \"Про закупівлю\nтоварів, робіт і послуг за державні кошти\" замінити словами\n\"Законом України \"Про здійснення державних закупівель\";\n15) у частинах другій та третій статті 15 Закону України \"Про\nНаціональну програму інформатизації\" ( 74/98-ВР ) (Відомості\nВерховної Ради України, 1998 р., N 27-28, ст. 181; 2002 р., N 1,\nст. 3) слова \"Законом України \"Про закупівлю товарів, робіт і\nпослуг за державні кошти\" замінити словами \"Законом України \"Про\nздійснення державних закупівель\";\n16) у частині першій статті 3 та абзаці другому частини\nдругої статті 6 Закону України \"Про державне оборонне замовлення\"\n( 464-14 ) (Відомості Верховної Ради України, 1999 р., N 17,\nст. 111; 2007 р., N 9, ст. 67) слова \"Законом України \"Про\nзакупівлю товарів, робіт і послуг за державні кошти\" замінити\nсловами \"Законом України \"Про здійснення державних закупівель\";\n17) у статті 46-1 Закону України \"Про загальнообов'язкове\nдержавне соціальне страхування від нещасного випадку на\nвиробництві та професійного захворювання, які спричинили втрату\nпрацездатності\" ( 1105-14 ) (Відомості Верховної Ради України,\n1999 р., N 46-47, ст. 403; 2005 р., N 31, ст. 420) слова \"Законом\nУкраїни \"Про закупівлю товарів, робіт і послуг за державні кошти\"\nзамінити словами \"Законом України \"Про здійснення державних\nзакупівель\";\n18) у частині шостій статті 16 Закону України \"Про\nзагальнообов'язкове державне соціальне страхування на випадок\nбезробіття\" ( 1533-14 ) (Відомості Верховної Ради України,\n2000 р., N 22, ст. 171; 2005 р., N 31, ст. 420) слова \"Законом\nУкраїни \"Про закупівлю товарів, робіт і послуг за державні кошти\"\nзамінити словами \"Законом України \"Про здійснення державних\nзакупівель\";\n19) у частині третій статті 10 Закону України \"Про природні\nмонополії\" ( 1682-14 ) (Відомості Верховної Ради України, 2000 р.,\nN 30, ст. 238; 2007 р., N 9, ст. 67) слова \"Законом України \"Про\nзакупівлю товарів, робіт і послуг за державні кошти\" замінити\nсловами \"Законом України \"Про здійснення державних закупівель\";\n20) частину четверту статті 2 Закону України \"Про\nліцензування певних видів господарської діяльності\" ( 1775-14 )\n(Відомості Верховної Ради України, 2000 р., N 36, ст. 299;\n2001 р., N 11, ст. 45; 2002 р., N 1, ст. 1, N 20, ст. 134;\n2004 р., N 12, ст. 155; 2005 р., N 42, ст. 465; 2006 р., N 18,\nст. 155; 2007 р., N 9, ст. 67, N 10, ст. 89, N 34, ст. 444)\nвиключити;\n21) У Законі України \"Про банки і банківську діяльність\"\n( 2121-14 ) (Відомості Верховної Ради України, 2001 р., N 5-6,\nст. 30; 2005 р., N 26, ст. 358; 2006 р., N 14, ст. 118, N 35,\nст. 296):\nу частині сьомій статті 51:\nслова \"державними, казенними, комунальними підприємствами та\nгосподарськими товариствами, в яких державна частка акцій\nперевищує 50 відсотків\" замінити словами \"підприємствами,\nутвореними у встановленому порядку органами державної влади,\nорганами влади Автономної Республіки Крим чи органами місцевого\nсамоврядування та уповноважені на отримання державних коштів,\nвзяття за ними зобов'язань і здійснення платежів, у тому числі\nдержавними, казенними, комунальними підприємствами, а також\nгосподарськими товариствами, у статутному капіталі яких державна\nабо комунальна частка акцій (часток, паїв) перевищує 50 відсотків,\nїх дочірніми підприємствами, а також підприємствами,\nгосподарськими товариствами, у статутному капіталі яких 50 і\nбільше відсотків належить державним, у тому числі казенним,\nкомунальним підприємствам та господарським товариствам, у\nстатутному капіталі яких державна або комунальна частка акцій\n(часток, паїв) перевищує 50 відсотків, об'єднаннями таких\nпідприємств (господарських товариств)\";\nслова \"Закону України \"Про закупівлю товарів, робіт і послуг\nза державні кошти\" замінити словами \"Закону України \"Про\nздійснення державних закупівель\";\n22) у частині другій статті 20 Закону України \"Про\nзагальнообов'язкове державне соціальне страхування у зв'язку з\nтимчасовою втратою працездатності та витратами, зумовленими\nпохованням\" ( 2240-14 ) (Відомості Верховної Ради України,\n2001 р., N 14, ст. 71) слова \"Законом України \"Про закупівлю\nтоварів, робіт і послуг за державні кошти\" замінити словами\n\"Законом України \"Про здійснення державних закупівель\";\n23) у першому реченні частини четвертої статті 5 Закону\nУкраїни \"Про державну підтримку книговидавничої справи в Україні\"\n( 601-15 ) (Відомості Верховної Ради України, 2003 р., N 24,\nст. 162; 2004 р., N 14, ст. 195) слова \"із застосуванням процедури\nзакупівлі в одного учасника такої процедури\" виключити, а слова\n\"законів України \"Про закупівлю товарів, робіт і послуг за\nдержавні кошти\" замінити словами \"законів України \"Про здійснення\nдержавних закупівель\";\n24) пункт 30 частини першої статті 16 Закону України \"Про\nДержавну службу спеціального зв'язку та захисту інформації\nУкраїни\" ( 3475-15 ) (Відомості Верховної Ради України, 2006 р.,\nN 30, ст. 258; 2009 р., N 32-33, ст. 485) виключити;\n25) абзац другий частини першої статті 11 Закону України \"Про\nхімічні джерела струму\" ( 3503-15 ) (Відомості Верховної Ради\nУкраїни, 2006 р., N 33, ст. 279) виключити;\n26) в абзаці першому частини першої статті 12 Закону України\n\"Про державне регулювання діяльності у сфері трансферу технологій\"\n( 143-16 ) (Відомості Верховної Ради України, 2006 р., N 45,\nст. 434) слова \"Законом України \"Про закупівлю товарів, робіт і\nпослуг за державні кошти\" замінити словами \"Законом України \"Про\nздійснення державних закупівель\";\n27) у частині шостій статті 18 Закону України \"Про\nстандартизацію\" ( 2408-14 ) (Відомості Верховної Ради України,\n2001 р., N 31, ст. 145) слова \"без проведення торгів (конкурсів,\nтендерів)\" замінити словами \"відповідно до Закону України \"Про\nздійснення державних закупівель\";\n28) в абзаці дев'ятому частини другої статті 45 Закону\nУкраїни \"Про метрологію та метрологічну діяльність\" ( 113/98-ВР )\n(Відомості Верховної Ради України, 2004 р., N 37, ст. 449) слова\n\"без проведення торгів (конкурсів, тендерів)\" замінити словами\n\"відповідно до Закону України \"Про здійснення державних\nзакупівель\";\n29) у частині п'ятнадцятій статті 2 Закону України \"Про\nстрахування\" ( 85/96-ВР ) (Відомості Верховної Ради України,\n2002 р., N 7, ст. 50) слова \"відкритого тендеру з оприлюдненням у\nзасобах масової інформації його умов і результатів\" замінити\nсловами \"відкритих торгів відповідно до Закону України \"Про\nздійснення державних закупівель\";\n30) в абзаці другому частини другої статті 25 Закону України\n\"Про оздоровлення та відпочинок дітей\" ( 375-17 ) (Відомості\nВерховної Ради України, 2008 р., N 45, ст. 313) слова \"у\nвстановленому порядку\" замінити словами \"на конкурентних засадах\nвідповідно до Закону України \"Про здійснення державних\nзакупівель\";\n31) статтю 11 Закону України \"Про основи соціальної\nзахищеності інвалідів в Україні\" ( 875-12 ) (Відомості Верховної\nРади УРСР, 1991 р., N 21, ст. 252; Відомості Верховної Ради\nУкраїни, 2006 р., N 2-3, ст. 35, N 32, ст. 271) після частини\nпершої доповнити новою частиною такого змісту:\n\"Закупівля товарів, робіт і послуг за кошти Фонду соціального\nзахисту інвалідів здійснюється відповідно до вимог Закону України\n\"Про здійснення державних закупівель\".\nУ зв'язку з цим частину другу вважати частиною третьою.\n4. Дозволити у 2011 році:\n1) замовникам для безперервного забезпечення харчування\nособового складу Збройних Сил України, а також учнів (студентів)\nнавчальних закладів та дітей, харчування яких здійснюється за\nрахунок державних коштів, укладати договори про закупівлю послуг з\nхарчування із суб'єктами господарювання - переможцями процедури\nзакупівлі у 2009-2010 роках в межах відповідних бюджетних\nпризначень, із строком їх дії до 31 березня 2011 року;\n2) Міністерству оборони України передавати зазначеним\nсуб'єктам господарювання на безоплатній основі та на умовах\nповернення у стані не гіршому, ніж на момент передачі, закріплене\nза ними рухоме та нерухоме майно, необхідне для організації\nхарчування в стаціонарних та польових умовах, згідно з визначеним\nМіністерством оборони України переліком;\n3) Міністерству оборони України з метою погашення\nзаборгованості за надані у 2010 році послуги з харчування\nособового складу Збройних Сил України проводити розрахунки за\nфактично надані послуги згідно з укладеними договорами в межах\nвідповідних бюджетних призначень.\n5. Кабінету Міністрів України у десятиденний строк з дня\nнабрання чинності цим Законом:\nпривести свої нормативно-правові акти у відповідність із цим\nЗаконом;\nзабезпечити приведення міністерствами, іншими центральними\nорганами виконавчої влади їх нормативно-правових актів у\nвідповідність із цим Законом;\nзабезпечити прийняття нормативно-правових актів, необхідних\nдля реалізації положень цього Закону.\n6. Кабінету Міністрів України у місячний термін з дня\nнабрання чинності цим Законом розробити та внести на розгляд\nВерховної Ради України проекти законів, які визначають особливості\nздійснення закупівель за державні кошти товарів, робіт і послуг,\nзазначених в абзаці другому частини другої та частині четвертій\nстатті 2 цього Закону.\nДо прийняття Верховною Радою України відповідних законів\nзакупівля зазначених товарів, робіт і послуг здійснюється\nвідповідно до цього Закону."
    }
  ],
  "definitions": []
}