{
  "id": "ua-law-3597-15",
  "type": "statute",
  "title": "Закон України (3597-15)",
  "title_en": "",
  "short_name": "3597-15",
  "status": "in_force",
  "issued_date": "2006-04-04",
  "url": "https://zakon.rada.gov.ua/laws/show/3597-15",
  "description": "Official legislative act of Ukraine ingested from the Verkhovna Rada legal portal.",
  "provisions": [
    {
      "provision_ref": "art1",
      "section": "1",
      "title": "Стаття 1. Військовий обов'язок",
      "content": "1. Захист Вітчизни, незалежності та територіальної цілісності\nУкраїни є конституційним обов'язком громадян України.\n2. Військовий обов'язок установлюється з метою підготовки\nгромадян України до захисту Вітчизни, забезпечення особовим\nскладом Збройних Сил України, інших утворених відповідно до\nзаконів України військових формувань, а також правоохоронних\nорганів спеціального призначення та Державної спеціальної служби\nтранспорту (далі - Збройні Сили України та інші військові\nформування), посади в яких комплектуються військовослужбовцями.\n3. Військовий обов'язок включає:\nпідготовку громадян до військової служби;\nприписку до призовних дільниць;\nприйняття в добровільному порядку (за контрактом) та призов\nна військову службу;\nпроходження військової служби;\nвиконання військового обов'язку в запасі;\nпроходження служби у військовому резерві;\nдотримання правил військового обліку.\n4. Громадяни України мають право на заміну виконання\nвійськового обов'язку альтернативною (невійськовою) службою згідно\nз Конституцією України ( 254к/96-ВР ) та Законом України \"Про\nальтернативну (невійськову) службу\" ( 1975-12 ).\n5. Від виконання військового обов'язку громадяни України\nзвільняються на підставах, визначених цим Законом.\n6. Військовий обов'язок не поширюється на іноземців та осіб\nбез громадянства, які перебувають в Україні.\n7. Виконання військового обов'язку громадянами України\nзабезпечують державні органи, органи місцевого самоврядування,\nутворені відповідно до законів України військові формування,\nпідприємства, установи і організації незалежно від підпорядкування\nі форм власності в межах їх повноважень, передбачених законом, та\nрайонні (об'єднані районні), міські (об'єднані міські) військові\nкомісаріати (далі - районні (міські) військові комісаріати),\nвійськові комісаріати Автономної Республіки Крим, областей, міст\nКиєва та Севастополя, а також територіальні центри (в Автономній\nРеспубліці Крим, областях, місті Києві) та філіали (в районах та\nмістах) комплектування військовослужбовцями за контрактом.\n8. Порядок утворення та повноваження територіальних центрів,\nфіліалів комплектування військовослужбовцями за контрактом\nвизначаються положенням, яке затверджується Кабінетом Міністрів\nУкраїни.\n9. Щодо військового обов'язку громадяни України поділяються\nна такі категорії:\nдопризовники - особи, які підлягають приписці до призовних\nдільниць;\nпризовники - особи, приписані до призовних дільниць;\nвійськовослужбовці - особи, які проходять військову службу;\nвійськовозобов'язані - особи, які перебувають у запасі для\nкомплектування Збройних Сил України та інших військових формувань\nна особливий період, а також для виконання робіт із забезпечення\nоборони держави;\nрезервісти - військовозобов'язані, які у добровільному\nпорядку проходять службу у військовому резерві Збройних Сил\nУкраїни та інших військових формувань.\n10. Громадяни України, які приписані до призовних дільниць\nабо перебувають у запасі Збройних Сил України, зобов'язані:\nприбувати за викликом районного (міського) військового\nкомісаріату для оформлення військово-облікових документів,\nприписки, проходження медичного огляду, направлення на підготовку\nз метою здобуття або вдосконалення військово-облікової\nспеціальності, призову на військову службу або на збори\nвійськовозобов'язаних;\nпроходити медичний огляд та лікування в\nлікувально-профілактичних закладах згідно з рішеннями комісії з\nпитань приписки, призовної комісії або військово-лікарської\nкомісії районного (міського) військового комісаріату;\nпроходити підготовку до військової служби, військову службу і\nвиконувати військовий обов'язок у запасі;\nвиконувати правила військового обліку, встановлені\nзаконодавством.\n11. Жінки, які мають фах, споріднений з відповідною\nвійськово-обліковою спеціальністю, визначеною в переліку,\nзатвердженому Кабінетом Міністрів України, та придатні до\nпроходження військової служби за станом здоров'я, віком та\nсімейним станом, беруться на військовий облік\nвійськовозобов'язаних.\n12. Жінки, які перебувають на військовому обліку, можуть бути\nпризвані на військову службу чи залучені для виконання робіт із\nзабезпечення оборони держави у воєнний час. У мирний час жінки\nможуть бути прийняті на військову службу тільки в добровільному\nпорядку (за контрактом).\nСтаття 2. Військова служба і виконання військового обов'язку\nв запасі\n1. Військова служба є державною службою особливого характеру,\nяка полягає у професійній діяльності придатних до неї за станом\nздоров'я і віком громадян України, пов'язаній із захистом\nВітчизни. Час проходження військової служби зараховується\nгромадянам України до їх страхового стажу, стажу роботи, стажу\nроботи за спеціальністю, а також до стажу державної служби.\n2. Порядок проходження громадянами України військової служби,\nїх права та обов'язки визначаються цим Законом, відповідними\nположеннями про проходження військової служби громадянами України,\nякі затверджуються Президентом України, та іншими\nнормативно-правовими актами.\n3. Військова служба в Україні організується з дотриманням\nконституційної вимоги про відокремлення церкви і релігійних\nорганізацій від держави.\n4. Види військової служби:\nстрокова військова служба;\nвійськова служба за контрактом осіб рядового, сержантського і\nстаршинського складу;\nвійськова служба (навчання) курсантів (слухачів) вищих\nвійськових навчальних закладів, а також вищих навчальних закладів,\nякі мають у своєму складі військові інститути, факультети\nвійськової підготовки, кафедри військової підготовки (далі - вищі\nвійськові навчальні заклади та військові навчальні підрозділи\nвищих навчальних закладів);\nвійськова служба за контрактом осіб офіцерського складу;\nвійськова служба за призовом осіб офіцерського складу.\n5. Строкову військову службу громадяни України проходять\nвідповідно до законів України у Збройних Силах України та інших\nвійськових формуваннях з метою здобуття військово-облікової\nспеціальності, набуття практичних навичок і умінь для збройного\nзахисту Вітчизни.\n6. Виконання військового обов'язку в запасі полягає в\nдотриманні військовозобов'язаними порядку і правил військового\nобліку, проходженні зборів для збереження та вдосконалення знань,\nнавичок і умінь, необхідних для виконання обов'язків військової\nслужби в особливий період.\n7. Громадяни України в добровільному порядку можуть проходити\nслужбу у військовому резерві Збройних Сил України або інших\nвійськових формувань. Порядок відбору, умови і порядок проходження\nслужби у військовому резерві визначаються цим Законом,\nвідповідними положеннями про проходження громадянами України\nслужби у військовому резерві, які затверджуються Президентом\nУкраїни, та іншими нормативно-правовими актами.\n8. Структура військового резерву людських ресурсів\nустановлюється Міністерством оборони України та затверджується\nКабінетом Міністрів України.\n9. Громадяни України, які призвані або добровільно вступили\nна військову службу, складають Військову присягу на вірність\nУкраїнському народу.\n10. Громадяни України, які приписуються до призовних\nдільниць, направляються для підготовки до військової служби,\nпризиваються або приймаються на військову службу, та\nвійськовозобов'язані, які проходять службу у військовому резерві\nабо призначені для комплектування посад за відповідними\nвійськово-обліковими спеціальностями під час проведення\nмобілізації, проходять обов'язковий медичний огляд. Порядок\nпроходження медичного огляду затверджується Міністерством оборони\nУкраїни, а також центральними органами виконавчої влади, які\nвідповідно до закону здійснюють керівництво військовими\nформуваннями, за погодженням з центральним органом виконавчої\nвлади в галузі охорони здоров'я. Перелік військово-облікових\nспеціальностей затверджується Міністерством оборони України.\nСтаття 3. Правова основа військового обов'язку і військової\nслужби\n1. Правовою основою військового обов'язку і військової служби\nє Конституція України ( 254к/96-ВР ), цей Закон, Закон України\n\"Про оборону України\" ( 1932-12 ), \"Про Збройні Сили України\"\n( 1934-12 ), \"Про мобілізаційну підготовку і мобілізацію\"\n( 3543-12 ), інші закони України, а також прийняті відповідно до\nних укази Президента України та інші нормативно-правові акти щодо\nзабезпечення обороноздатності держави, виконання військового\nобов'язку, проходження військової служби та статусу\nвійськовослужбовців, а також міжнародні договори України, згода на\nобов'язковість яких надана Верховною Радою України.\nСтаття 4. Комплектування військовослужбовцями Збройних Сил\nУкраїни та інших військових формувань\n1. Збройні Сили України та інші військові формування\nкомплектуються військовослужбовцями шляхом:\nпризову громадян України на військову службу;\nприйняття громадян України на військову службу за контрактом.\n2. Порядок комплектування Збройних Сил України та інших\nвійськових формувань військовослужбовцями встановлюється цим\nЗаконом та прийнятими відповідно до нього нормативно-правовими\nактами.\n3. Для доукомплектування Збройних Сил України та інших\nвійськових формувань військовослужбовцями на особливий період\nпроводиться планомірна військова підготовка і забезпечується\nперебування в запасі та військовому резерві необхідної кількості\nвійськовонавчених громадян.\n4. Генеральний штаб Збройних Сил України проводить розподіл\nпризовників за станом здоров'я та рівнем освіти пропорційно між\nЗбройними Силами України та іншими військовими формуваннями.\nСтаття 5. Склад військовослужбовців і військовозобов'язаних.\nВійськові звання\n1. Військовослужбовці та військовозобов'язані поділяються на\nрядовий склад, сержантський і старшинський склад та офіцерський\nсклад.\n2. Встановлюються такі військові звання:\n------------------------------------------------------------------\n| Армійські | Корабельні |\n|----------------------------------------------------------------|\n| Рядовий склад |\n|----------------------------------------------------------------|\n|солдат |матрос |\n|----------------------------+-----------------------------------|\n|старший солдат |старший матрос |\n|----------------------------------------------------------------|\n| Сержантський і старшинський склад |\n|----------------------------------------------------------------|\n|молодший сержант |старшина 2 статті |\n|----------------------------+-----------------------------------|\n|сержант |старшина 1 статті |\n|----------------------------+-----------------------------------|\n|старший сержант |головний старшина |\n|----------------------------+-----------------------------------|\n|старшина |головний корабельний старшина |\n|----------------------------+-----------------------------------|\n|прапорщик |мічман |\n|----------------------------+-----------------------------------|\n|старший прапорщик |старший мічман |\n|----------------------------------------------------------------|\n| Офіцерський склад |\n|----------------------------------------------------------------|\n| Молодший офіцерський склад |\n|----------------------------------------------------------------|\n|молодший лейтенант |молодший лейтенант |\n|----------------------------+-----------------------------------|\n|лейтенант |лейтенант |\n|----------------------------+-----------------------------------|\n|старший лейтенант |старший лейтенант |\n|----------------------------+-----------------------------------|\n|капітан |капітан-лейтенант |\n|----------------------------------------------------------------|\n| Старший офіцерський склад |\n|----------------------------------------------------------------|\n|майор |капітан 3 рангу |\n|----------------------------+-----------------------------------|\n|підполковник |капітан 2 рангу |\n|----------------------------+-----------------------------------|\n|полковник |капітан 1 рангу |\n|----------------------------------------------------------------|\n| Вищий офіцерський склад |\n|----------------------------------------------------------------|\n|генерал-майор |контр-адмірал |\n|----------------------------+-----------------------------------|\n|генерал-лейтенант |віце-адмірал |\n|----------------------------+-----------------------------------|\n|генерал-полковник |адмірал |\n|----------------------------+-----------------------------------|\n|генерал армії України | |\n------------------------------------------------------------------\n3. До військових звань осіб офіцерського складу медичної та\nюридичної служб Збройних Сил України та інших військових\nформувань, військових судів і прокуратур, які мають відповідну\nосвіту та займають відповідну штатну посаду, додаються слова\n\"медичної служби\" і \"юстиції\".\n4. До військових звань громадян України, які перебувають у\nзапасі чи у відставці, додаються слова відповідно \"запасу\" або \"у\nвідставці\".\n5. Присвоєння та позбавлення військових звань, пониження та\nпоновлення у військовому званні військовослужбовців,\nвійськовозобов'язаних та резервістів, переатестація\nвійськовозобов'язаних, які мають спеціальні звання, для присвоєння\nвійськових звань здійснюються в порядку, визначеному статутами\nЗбройних Сил України, положеннями про проходження військової\nслужби громадянами України, положеннями про проходження\nгромадянами України служби у військовому резерві."
    },
    {
      "provision_ref": "art6",
      "section": "6",
      "title": "Стаття 6. Військові посади",
      "content": "1. Військові посади (штатні посади, що підлягають заміщенню\nвійськовослужбовцями) і відповідні їм військові звання\nпередбачаються у штатах (штатних розписах) військових частин,\nкораблів, органів військового управління, установ, організацій,\nвищих військових навчальних закладів та військових навчальних\nпідрозділів вищих навчальних закладів.\n2. Перелік посад, що підлягають заміщенню вищим офіцерським\nскладом, затверджується Президентом України, а посад інших\nвійськовослужбовців - Міністерством оборони України.\n3. Окремі військові посади в мирний час можуть заміщатися (на\nумовах строкового трудового договору) цивільними особами в\nпорядку, встановленому Міністерством оборони України.\n4. Військові посади, передбачені штатами воєнного часу, при\nпереведенні Збройних Сил України, інших військових формувань на\nорганізацію і штати воєнного часу підлягають заміщенню\nрезервістами або іншими військовозобов'язаними в порядку,\nвизначеному Генеральним штабом Збройних Сил України.\n5. Співвідношення чисельності офіцерського складу за\nвійськовими званнями та граничні строки перебування осіб\nофіцерського складу на посадах у Збройних Силах України та інших\nвійськових формуваннях встановлюються відповідно Міністерством\nоборони України, іншими центральними органами виконавчої влади,\nякі відповідно до закону здійснюють керівництво військовими\nформуваннями.\n6. Порядок призначення на військові посади встановлюється\nКонституцією України ( 254к/96-ВР ), Законом України \"Про Збройні\nСили України\" ( 1934-12 ), іншими законами та положеннями про\nпроходження військової служби громадянами України.\n7. Військові посади в підрозділах Збройних Сил України, які\nнаправляються до інших держав для участі в міжнародних миротворчих\nопераціях у складі миротворчих контингентів або миротворчого\nперсоналу відповідно до міжнародних договорів України, згода на\nобов'язковість яких надана Верховною Радою України, заміщаються\nвійськовослужбовцями, які проходять військову службу за\nконтрактом.\n8. Порядок проходження військової служби\nвійськовослужбовцями, які не займають військових посад,\nустановлюється положеннями про проходження військової служби\nгромадянами України.\n9. Військовослужбовці Збройних Сил України та інших\nвійськових формувань можуть бути відряджені до державних органів,\nустанов і організацій для виконання завдань в інтересах оборони\nдержави та її безпеки із залишенням на військовій службі. Перелік\nпосад, які можуть бути заміщені військовослужбовцями в цих\nдержавних органах, установах і організаціях, затверджується\nПрезидентом України.\n10. Військовослужбовці Збройних Сил України та інших\nвійськових формувань відповідно до міжнародних договорів України\nможуть бути направлені для проходження військової служби на\nпосадах у багатонаціональних органах військового управління, а\nтакож у закордонних дипломатичних установах України. Ці\nвійськовослужбовці утримуються за рахунок відповідно Міністерства\nоборони України, інших військових формувань у межах затвердженої\nзаконом чисельності. Порядок направлення та строки перебування\nвійськовослужбовців на зазначених посадах встановлюються\nМіністерством оборони України та іншими військовими формуваннями.\nСтаття 7. Військова форма одягу, знаки розрізнення і відзнаки\nвійськовослужбовців\n1. Для військовослужбовців установлюються військова форма\nодягу, знаки розрізнення та відзнаки.\n2. Резервісти та військовозобов'язані під час проходження\nзборів забезпечуються військовою формою одягу.\n3. Зразки військової форми одягу, знаків розрізнення та\nвідзнак військовослужбовців, правила їх носіння розробляються\nМіністерством оборони України, іншими центральними органами\nвиконавчої влади, які відповідно до закону здійснюють керівництво\nвійськовими формуваннями, та затверджуються Кабінетом Міністрів\nУкраїни, а надалі патентуються в установленому порядку.\n4. Носіння військової форми одягу, знаків розрізнення і\nвідзнак військовослужбовців особами, які не мають на це права,\nзабороняється і тягне за собою відповідальність згідно із законом.\nГ л а в а II\n\nПІДГОТОВКА ГРОМАДЯН УКРАЇНИ ДО ВІЙСЬКОВОЇ СЛУЖБИ"
    },
    {
      "provision_ref": "art8",
      "section": "8",
      "title": "Стаття 8. Підготовка до військової служби",
      "content": "1. Підготовка громадян України до військової служби включає\nпатріотичне виховання, допризовну підготовку, підготовку\nпризовників з військово-технічних спеціальностей, підготовку у\nвійськових оркестрах, військових ліцеях та ліцеях з посиленою\nвійськово-фізичною підготовкою, підготовку до вступу у вищі\nвійськові навчальні заклади та військові навчальні підрозділи\nвищих навчальних закладів, військову підготовку у вищих навчальних\nзакладах за програмою підготовки офіцерів запасу, фізичну\nпідготовку, лікувально-оздоровчу роботу, підвищення рівня\nосвітньої підготовки, вивчення державної мови.\n2. Відповідальність за організацію та проведення підготовки\nгромадян України до військової служби в межах повноважень\nпокладається на Міністерство оборони України, інші центральні\nоргани виконавчої влади, Раду міністрів Автономної Республіки\nКрим, місцеві державні адміністрації, органи місцевого\nсамоврядування, органи Товариства сприяння обороні України. До\nцієї роботи можуть залучатись інші об'єднання громадян відповідно\nдо їх статутів.\n3. Порядок організації та проведення допризовної підготовки\nта підготовки призовників з військово-технічних спеціальностей\nвизначається Положенням про допризовну підготовку та Положенням\nпро підготовку призовників з військово-технічних спеціальностей,\nякі затверджуються Кабінетом Міністрів України.\n4. Контроль за організацією і проведенням допризовної\nпідготовки та підготовки призовників з військово-технічних\nспеціальностей, програмним і методичним забезпеченням цієї\nпідготовки здійснюється Міністерством оборони України та іншими\nцентральними органами виконавчої влади, яким підпорядковані\nнавчальні заклади, Радою міністрів Автономної Республіки Крим,\nмісцевими державними адміністраціями та органами місцевого\nсамоврядування."
    },
    {
      "provision_ref": "art9",
      "section": "9",
      "title": "Стаття 9. Допризовна підготовка",
      "content": "1. Допризовна підготовка включається до Державного стандарту\nповної середньої освіти професійно-технічних і загальноосвітніх\nнавчальних закладів, а також вищих навчальних закладів у разі,\nякщо певний освітньо-кваліфікаційний рівень здобувається на основі\nбазової середньої освіти та проводиться за програмами, погодженими\nз Міністерством оборони України.\nСтаття 10. Підготовка призовників з військово-технічних\nспеціальностей\n1. Підготовка з військово-технічних спеціальностей\nпроводиться таким чином:\nпризовників - учнів професійно-технічних навчальних закладів,\nякі навчаються в них за професіями, спорідненими з\nвійськово-обліковими спеціальностями, - безпосередньо в цих\nзакладах;\nпризовників, які працюють, і тих, хто тимчасово не працює, а\nтакож учнів професійно-технічних навчальних закладів, які\nнавчаються в них за професіями, не спорідненими з\nвійськово-обліковими спеціальностями, - у професійно-технічних\nнавчальних закладах міністерств, інших центральних органів\nвиконавчої влади та у навчальних закладах Товариства сприяння\nобороні України.\n2. До навчання залучаються призовники, які досягли 17-річного\nвіку, придатні за станом здоров'я до військової служби та\nпідлягають призову на строкову військову службу після закінчення\nнавчання.\n3. Кількість призовників, які підлягають підготовці з\nвійськово-технічних спеціальностей, та перелік цих спеціальностей\nвизначаються Міністерством оборони України разом з іншими\nзаінтересованими центральними органами виконавчої влади і\nзатверджуються Кабінетом Міністрів України.\nСтаття 11. Військова підготовка громадян України за програмою\nпідготовки офіцерів запасу\n1. Військова підготовка громадян України за програмою\nпідготовки офіцерів запасу проводиться у вищих військових\nнавчальних закладах та у військових навчальних підрозділах вищих\nнавчальних закладів.\n2. Військову підготовку за програмою підготовки офіцерів\nзапасу на добровільних засадах проходять студенти вищих навчальних\nзакладів III або IV рівня акредитації з денною формою навчання,\nпридатні до військової служби за станом здоров'я та\nморально-діловими якостями.\n3. Порядок проведення військової підготовки студентів вищих\nнавчальних закладів за програмою підготовки офіцерів запасу\nвизначається Кабінетом Міністрів України за поданням Міністерства\nоборони України, погодженим з центральним органом виконавчої влади\nв галузі освіти і науки.\n4. Військова підготовка за програмою підготовки офіцерів\nзапасу включається до навчальних планів вищого навчального закладу\nяк окрема навчальна дисципліна. Програми військової підготовки\nрозробляються згідно з вимогами кваліфікаційних характеристик\nофіцерів запасу за відповідною військово-обліковою спеціальністю.\nПорядок розроблення та затвердження кваліфікаційних характеристик\nофіцерів запасу та програм військової підготовки офіцерів запасу\nвизначається Міністерством оборони України.\n5. Громадянам України, які здобули вищу освіту за\nосвітньо-кваліфікаційним рівнем не нижче спеціаліста, пройшли\nповний курс військової підготовки за програмою підготовки офіцерів\nзапасу, склали встановлені іспити та атестовані до офіцерського\nскладу, присвоюється відповідне первинне військове звання офіцера\nзапасу. У разі потреби вони за наказом Міністра оборони України\nможуть бути призвані для проходження військової служби осіб\nофіцерського складу.\n6. Громадяни України, які не атестовані для присвоєння\nвійськового звання офіцерського складу після закінчення вищого\nнавчального закладу і не пройшли строкової військової служби,\nпідлягають призову на строкову військову службу з урахуванням, за\nможливості, фаху, який вони здобули у вищому навчальному закладі,\nабо за спорідненими військово-обліковими спеціальностями.\n7. Перелік військово-облікових спеціальностей, за якими\nведеться військова підготовка громадян України за програмою\nпідготовки офіцерів запасу, визначається Кабінетом Міністрів\nУкраїни за поданням Міністерства оборони України, погодженим з\nцентральним органом виконавчої влади в галузі освіти і науки.\nОбсяг підготовки офіцерів запасу за військово-обліковими\nспеціальностями визначається Генеральним штабом Збройних Сил\nУкраїни.\n8. Перелік вищих навчальних закладів, студенти яких проходять\nпідготовку за програмою підготовки офіцерів запасу, визначається\nКабінетом Міністрів України за поданням Міністерства оборони\nУкраїни, погодженим з відповідними центральними органами\nвиконавчої влади. Військові навчальні підрозділи є структурними\nпідрозділами цих вищих навчальних закладів. Рішення про створення,\nреорганізацію та ліквідацію військових навчальних підрозділів\nприймається Кабінетом Міністрів України за поданням Міністерства\nоборони України, погодженим з центральними органами виконавчої\nвлади, яким підпорядковані вищі навчальні заклади.\n9. Міністерство оборони України за погодженням з ректором\nвищого навчального закладу здійснює добір і призначення осіб на\nпосади науково-педагогічних (наукових) працівників військового\nнавчального підрозділу та контроль за організацією підготовки\nстудентів за програмою підготовки офіцерів запасу.\n10. Під час навчальних зборів (стажування), передбачених\nпрограмами підготовки офіцерів запасу, на громадян України, які\nпроходять таку підготовку, поширюються права та обов'язки,\nвстановлені актами законодавства для військовозобов'язаних,\nпризваних на збори.\nСтаття 12. Підготовка до вступу у вищі військові навчальні\nзаклади та військові навчальні підрозділи вищих\nнавчальних закладів\n1. Громадяни України, які виявили бажання вступити до вищих\nвійськових навчальних закладів та військових навчальних\nпідрозділів вищих навчальних закладів, можуть проходити попередню\nпідготовку в загальноосвітніх навчальних закладах, військових\nліцеях, ліцеях з посиленою військово-фізичною підготовкою, у\nвійськових оркестрах, навчальних закладах громадських організацій,\nна підготовчих курсах при вищих військових навчальних закладах або\nвійськових навчальних підрозділах вищих навчальних закладів.\n2. Фізична підготовка допризовників та призовників\nорганізовується у вищих, професійно-технічних, загальноосвітніх та\nпозашкільних навчальних закладах, спортивних товариствах і клубах\nза програмою курсу фізичної культури центральними органами\nвиконавчої влади в галузі освіти і науки, фізичної культури і\nспорту.\n3. Лікувально-оздоровча робота з громадянами України, які\nготуються до вступу у вищі військові навчальні заклади та\nвійськові навчальні підрозділи вищих навчальних закладів,\nорганізовується за місцем їх проживання (перебування) відповідними\nзакладами охорони здоров'я.\n4. Медичні огляди громадян України 15-17-річного віку\nпроводяться щороку лікарями-спеціалістами, які залучаються до\nмедичного огляду призовників. У разі потреби громадянам\nпризначається необхідне лікування з проведенням оздоровчих\nзаходів.\n5. Органи управління освітою забезпечують освітню підготовку\nдопризовної та призовної молоді, за необхідності організовують\nдодаткові заняття для вивчення державної мови громадянами, які не\nволодіють або недостатньо володіють нею.\nСтаття 13. Права та обов'язки громадян України, які проходять\nпідготовку до військової служби\n1. За громадянами України, які проходять підготовку з\nвійськово-технічних спеціальностей з відривом від виробництва, на\nвесь час підготовки, включаючи час проїзду до місця підготовки та\nу зворотному напрямку, зберігаються місце роботи, а також займана\nпосада та середній заробіток на підприємстві, в установі,\nорганізації, незалежно від підпорядкування і форм власності.\n2. Витрати, пов'язані з наймом житла на період навчання\nзазначених у частині першій цієї статті громадян України, оплатою\nвартості проїзду до місця навчання (зборів) і назад та виплатою\nсереднього заробітку за основним місцем роботи, здійснюються за\nрахунок коштів Міністерства оборони України та інших військових\nформувань у порядку, встановленому Кабінетом Міністрів України.\n3. Відвідування громадянами України, направленими районними\n(міськими) військовими комісаріатами для проходження занять з\nпідготовки до військової служби та інших заходів, що стосуються\nпідготовки допризовників та призовників, обов'язкове.\nГ л а в а III\n\nПРИПИСКА ГРОМАДЯН УКРАЇНИ ДО ПРИЗОВНИХ ДІЛЬНИЦЬ,\nПРИЗОВ І ПРИЙНЯТТЯ НА ВІЙСЬКОВУ СЛУЖБУ"
    },
    {
      "provision_ref": "art14",
      "section": "14",
      "title": "Стаття 14. Приписка громадян України до призовних дільниць",
      "content": "1. Приписка громадян України чоловічої статі до призовних\nдільниць проводиться з метою взяття їх на військовий облік,\nвизначення наявних призовних ресурсів, ступеня придатності до\nвійськової служби, встановлення освітнього рівня, здобутої\nспеціальності або професії, рівня фізичної підготовки, вивчення\nособистих якостей.\n2. Для проведення приписки громадян України у районах\n(містах) утворюються призовні дільниці.\n3. До призовних дільниць щороку протягом січня - березня\nприписуються допризовники, яким у рік приписки виповнюється\n17 років. Приписка проводиться районними (міськими) військовими\nкомісаріатами за місцем проживання.\n4. Не підлягають приписці до призовних дільниць громадяни\nУкраїни, які відбувають покарання в установах виконання покарань\nабо до яких застосовано примусові заходи медичного характеру.\n5. Керівники житлово-експлуатаційних організацій,\nпідприємств, установ та організацій незалежно від підпорядкування\nі форм власності, які здійснюють експлуатацію будинків, органи\nмісцевого самоврядування, на які покладено ведення первинного\nобліку військовозобов'язаних і призовників, а також керівники\nінших підприємств, установ, організацій, навчальних закладів\nнезалежно від підпорядкування і форм власності щороку в строки,\nвстановлені Кабінетом Міністрів України, зобов'язані подавати до\nвідповідних районних (міських) військових комісаріатів списки\nгромадян України, які підлягають приписці до призовних дільниць.\n6. Для приписки до призовної дільниці громадяни України\nзобов'язані особисто прибути до районного (міського) військового\nкомісаріату в строк, зазначений у повістці, та подати необхідні\nдокументи, перелік яких установлюється Міністерством оборони\nУкраїни.\n7. Для проведення приписки громадян України до призовних\nдільниць у районних (міських) військових комісаріатах утворюються\nкомісії з питань приписки у такому складі:\nголова комісії - районний (міський) військовий комісар;\nчлени комісії:\nпредставник районного (міського) органу управління освітою;\nпредставник структурного підрозділу районного (міського)\nоргану внутрішніх справ, який проводить роботу з неповнолітніми;\nлікар, який організовує роботу медичного персоналу з\nмедичного огляду громадян України, які підлягають приписці;\nпсихолог соціальної служби районної державної адміністрації\n(виконавчого органу міської ради);\nсекретар комісії.\n8. Персональний склад районної (міської) комісії з питань\nприписки, порядок її проведення затверджуються щороку головою\nрайонної державної адміністрації (виконавчого органу міської\nради).\n9. На районні (міські) комісії з питань приписки\nпокладаються:\nорганізація і проведення медичного огляду допризовників, які\nвикликаються на комісію, визначення їх придатності для військової\nслужби;\nвиявлення і попередній відбір кандидатів для направлення до\nвступу на навчання у вищих військових навчальних закладах або\nвійськових навчальних підрозділах вищих навчальних закладів;\nнаправлення призовників, придатних за медичними та іншими\nпоказниками, для проходження підготовки з військово-технічних\nспеціальностей;\nнаправлення для медичного огляду до призовної комісії\nАвтономної Республіки Крим, обласних або Київської міської\nпризовних комісій призовників, яких визнано непридатними до\nвійськової служби за станом здоров'я, та таких, що виявили незгоду\nз результатами медичного огляду;\nприкріплення до лікувально-профілактичних закладів за місцем\nпроживання громадян України, яких визнано під час приписки\nтимчасово непридатними до військової служби за станом здоров'я, та\nтаких, що потребують обстеження або медичного нагляду.\nВідвідування лікувально-профілактичних закладів згідно з рішенням\nкомісії з питань приписки для громадян-допризовників обов'язкове;\nприкріплення до відповідних навчальних закладів громадян\nУкраїни, які мають низьку освітню підготовку або не володіють чи\nнедостатньо володіють державною мовою;\nорганізація роботи з вивчення особистості призовників, їх\nморально-ділових якостей та сімейного стану;\nзняття з військового обліку призовників та взяття на\nвійськовий облік військовозобов'язаних громадян, яких:\n- за станом здоров'я визнано непридатними до військової\nслужби в мирний час, обмежено придатними у воєнний час;\n- раніше було засуджено до позбавлення волі, обмеження волі,\nарешту чи виправних робіт за вчинення злочину невеликої або\nсередньої тяжкості, у тому числі із звільненням від відбування\nпокарання;\nвиключення з військового обліку громадян, яких:\n- за станом здоров'я визнано непридатними до військової\nслужби з виключенням з військового обліку;\n- раніше було засуджено до позбавлення волі за вчинення\nтяжкого або особливо тяжкого злочину.\n10. За результатами медичного огляду громадянина України і з\nурахуванням рівня його освітньої підготовки, особистих якостей,\nроду діяльності та спеціальності комісія з питань приписки може\nприйняти одне з таких рішень:\nпридатний для військової служби та попередньо призначений до\nслужби у Збройних Силах України чи іншому військовому формуванні;\nтимчасово непридатний до військової служби, потребує\nлікування;\nпідлягає направленню на додаткове медичне обстеження та\nпроведення повторного медичного огляду (із зазначенням дати\nпроведення);\nнепридатний до військової служби в мирний час, обмежено\nпридатний у воєнний час, підлягає взяттю на облік\nвійськовозобов'язаних;\nнепридатний до військової служби з виключенням з військового\nобліку, підлягає виключенню з військового обліку;\nпідлягає взяттю на військовий облік військовозобов'язаних як\nтакий, що був раніше засуджений до позбавлення волі, обмеження\nволі, арешту, виправних робіт за вчинення злочину невеликої або\nсередньої тяжкості, у тому числі із звільненням від відбування\nпокарання;\nпідлягає виключенню з військового обліку як такий, що був\nраніше засуджений до позбавлення волі за вчинення тяжкого або\nособливо тяжкого злочину.\n11. Громадянам України, приписаним до призовних дільниць,\nвидаються посвідчення про приписку, роз'яснюються права та\nобов'язки, правила військового обліку та відповідальність за\nпорушення цих правил.\nСтаття 15. Призовний вік. Призов громадян України на строкову\nвійськову службу\n1. На строкову військову службу в мирний час призиваються\nпридатні для цього за станом здоров'я громадяни України чоловічої\nстаті, яким до дня відправлення у військові частини виповнилося\n18 років, та старші особи, які не досягли 25-річного віку і не\nмають права на звільнення або відстрочку від призову на строкову\nвійськову службу (далі - громадяни призовного віку).\n2. Громадяни призовного віку в добровільному порядку можуть\nбути прийняті на військову службу за контрактом на умовах,\nпередбачених частиною першою статті 20 цього Закону, та в порядку,\nвизначеному положеннями про проходження військової служби\nгромадянами України.\n3. Призов громадян України на строкову військову службу\nвключає проходження ними призовної комісії та відправлення їх до\nвійськових частин.\n4. Організація підготовки та проведення призову громадян\nУкраїни на строкову військову службу здійснюється міськими\n(районними) державними адміністраціями (виконавчими органами\nміських рад) у взаємодії з міськими (районними) військовими\nкомісаріатами.\n5. Порядок організації підготовки та проведення призову\nгромадян України на строкову військову службу визначається цим\nЗаконом та нормативно-правовими актами Кабінету Міністрів України.\n6. Строки проведення призову (призовів) громадян України на\nстрокову військову службу на наступний рік визначаються Указом\nПрезидента України, який публікується в засобах масової інформації\nне пізніш як за місяць до закінчення поточного року.\n7. Чисельність громадян України, які підлягають призову на\nстрокову військову службу, та обсяги видатків для проведення\nчергового призову визначаються Кабінетом Міністрів України.\n8. Після набрання чинності Указом Президента України щодо\nпроведення чергового призову:\nпризовники, яким надійшла повістка районного (міського)\nвійськового комісаріату на прибуття до призовної дільниці для\nпроходження призовної комісії, зобов'язані прибути в пункт і у\nстрок, зазначені в повістці;\nу разі якщо за будь-яких обставин повістка не надійшла,\nгромадяни призовного віку зобов'язані з'явитися до призовної\nдільниці в десятиденний строк з дня початку відповідного чергового\nпризову, визначеного Указом Президента України;\nпризовники, які змінили місце проживання, зобов'язані в\nсемиденний строк прибути до районного (міського) військового\nкомісаріату за новим місцем проживання для взяття на військовий\nоблік;\nкерівники підприємств, установ, організацій і навчальних\nзакладів незалежно від підпорядкування та форм власності на вимогу\nвійськових комісаріатів забезпечують своєчасне прибуття громадян\nпризовного віку до призовних дільниць.\n9. У ході проведення чергового призову зміна місця\nвійськового обліку громадян призовного віку не допускається, за\nвинятком підтверджених відповідними документами випадків, які\nпередбачають:\nпереведення на роботу в іншу місцевість;\nпереїзд на нове місце проживання;\nприйняття до навчального закладу і вибуття в іншу місцевість\nдля продовження навчання;\nнаправлення за розподілом на роботу в іншу місцевість після\nзакінчення навчального закладу.\n10. У разі неявки призовника без поважних причин за викликом\nрайонного (міського) військового комісаріату на призовну комісію\nвін несе відповідальність, установлену законом.\n11. Поважними причинами неприбуття призовників до призовних\nдільниць у строк, установлений військовим комісаріатом, які\nпідтверджені відповідними документами, визнаються:\nперешкода стихійного характеру, хвороба призовника або інші\nобставини, які позбавили його можливості особисто прибути у\nзазначені пункт і строк;\nсмерть його близького родича (батьків, дружини, дитини,\nрідних брата, сестри, діда, баби) або близького родича його\nдружини."
    },
    {
      "provision_ref": "art16",
      "section": "16",
      "title": "Стаття 16. Призовні комісії",
      "content": "1. Для проведення призову громадян України на строкову\nвійськову службу в районах (містах) утворюються призовні комісії у\nтакому складі:\nголова комісії - заступник голови районної державної\nадміністрації (виконавчого органу міської ради);\nчлени комісії:\nрайонний (міський) військовий комісар;\nзаступник керівника районного (міського) органу управління\nосвітою;\nзаступник начальника районного (міського) органу внутрішніх\nсправ;\nлікар, який організовує роботу медичного персоналу щодо\nмедичного огляду призовників;\nпсихолог соціальної служби районної державної адміністрації\n(виконавчого органу міської ради);\nпредставники Збройних Сил України та інших військових\nформувань, громадських організацій, підприємств, установ і\nорганізацій за попереднім узгодженням з головою комісії;\nсекретар комісії.\n2. Персональний склад районної (міської) призовної комісії,\nграфік засідань призовної комісії, порядок проведення та\nзабезпечення заходів з організації призову громадян України на\nстрокову військову службу затверджуються головою районної\nдержавної адміністрації (виконавчого органу міської ради).\n3. На районні (міські) призовні комісії покладається:\nорганізація медичного огляду призовників та призов громадян\nУкраїни на строкову військову службу з призначенням їх для служби\nу Збройних Силах України чи іншому військовому формуванні;\nнадання призовникам відстрочки від призову на строкову\nвійськову службу на підставах, передбачених статтею 17 цього\nЗакону;\nзвільнення призовників від призову на строкову військову\nслужбу на підставах, передбачених статтею 18 цього Закону, взяття\nїх на облік військовозобов'язаних або виключення з військового\nобліку;\nнаправлення призовників, які виявили бажання вступити до\nвищих військових навчальних закладів або військових навчальних\nпідрозділів вищих навчальних закладів, для проходження випробувань\nта складання вступних іспитів або прийняття рішення про відмову в\nтакому направленні;\nнаправлення до лікувально-профілактичних закладів за місцем\nпроживання (перебування) громадян, яких визнано тимчасово\nнепридатними до військової служби;\nорганізація роботи з вивчення особистостей призовників, їх\nморально-ділових якостей та сімейного стану;\nнаправлення до відповідних правоохоронних органів матеріалів\nна призовників, які ухиляються від призову на строкову військову\nслужбу;\nвиключення з військового обліку призовників громадян у\nзв'язку з направленням їх для проходження альтернативної\n(невійськової) служби;\nвнесення на розгляд призовної комісії вищого рівня клопотань\nщодо надання громадянам України відстрочок від призову на строкову\nвійськову службу у випадках, не передбачених цим Законом.\n4. У разі втрати (зміни) підстав щодо надання призовникам\nвідстрочки від призову на строкову військову службу, передбачених\nцим Законом, призовна комісія може скасувати (змінити) раніше\nприйняте нею рішення.\n5. Рішення призовної комісії може бути оскаржено громадянином\nУкраїни до призовної комісії вищого рівня або до суду в порядку,\nпередбаченому законом.\n6. Для керівництва і контролю за діяльністю районних\n(міських) призовних комісій в Автономній Республіці Крим, областях\nта місті Києві утворюються відповідно призовна комісія Автономної\nРеспубліки Крим, обласні та Київська міська призовні комісії.\nПерсональний склад призовної комісії Автономної Республіки Крим,\nобласних, Київської міської призовних комісій, порядок проведення\nта забезпечення роботи з організації призову затверджуються\nвідповідно Головою Ради міністрів Автономної Республіки Крим та\nголовами обласних, Київської міської державних адміністрацій.\n7. На призовну комісію Автономної Республіки Крим, обласні та\nКиївську міську призовні комісії покладаються:\nкерівництво діяльністю районних (міських) призовних комісій;\nорганізація медичного огляду громадян України, які визнані\nрайонними (міськими) комісіями з питань приписки або районними\n(міськими) призовними комісіями непридатними або тимчасово\nнепридатними до військової служби за станом здоров'я, та громадян\nУкраїни, які заявили про незгоду з результатами медичного огляду\nчи рішеннями районних (міських) комісій з питань приписки або\nрайонних (міських) призовних комісій, а також громадян, які\nпризвані на строкову військову службу безпосередньо перед їх\nвідправленням у військові частини;\nперевірка підстав щодо надання відстрочки або звільнення\nгромадян України від призову на строкову військову службу;\nконтроль за обґрунтованим призначенням призовників для служби\nу Збройних Силах України чи іншому військовому формуванні з\nурахуванням їх освіти, досвіду, здібностей, інтересів та особистих\nможливостей;\nрозгляд скарг громадян на рішення та дії районних (міських)\nпризовних комісій.\n8. Призовна комісія Автономної Республіки Крим, обласні,\nКиївська міська призовні комісії мають право переглядати та\nзмінювати рішення відповідних районних (міських) призовних комісій\nта рішень районних (міських) комісій з питань приписки стосовно\nгромадян України, визнаних непридатними до військової служби за\nстаном здоров'я.\n9. Рішення призовної комісії Автономної Республіки Крим,\nобласних, Київської міської призовних комісій може бути оскаржено\nдо суду в порядку, передбаченому законом.\nСтаття 17. Відстрочка від призову на строкову військову\nслужбу\n1. Відстрочка від призову на строкову військову службу\nнадається призовникам за рішенням районної (міської) призовної\nкомісії відповідно до цього Закону за сімейними обставинами,\nстаном здоров'я, для здобуття освіти та продовження професійної\nдіяльності.\n2. Відстрочка від призову на строкову військову службу за\nсімейними обставинами за їх бажанням надається призовникам, які\nмають:\n1) непрацездатних батька і матір чи одинокого непрацездатного\nбатька (одиноку непрацездатну матір) або непрацездатних осіб, під\nопікою, піклуванням чи на утриманні яких перебував призовник, або\nосіб, над якими призовник здійснює опіку чи піклування, якщо вони\nне мають інших працездатних осіб - громадян України, зобов'язаних\nвідповідно до законодавства їх утримувати. Непрацездатність\nзазначених осіб визначається в порядку, встановленому\nзаконодавством;\n2) неповнолітніх рідних (повнорідних чи неповнорідних) братів\nі сестер або непрацездатних рідних (повнорідних чи неповнорідних)\nбратів і сестер незалежно від їх віку, якщо вони не мають інших\nпрацездатних осіб, крім призовника, зобов'язаних відповідно до\nзаконодавства їх утримувати;\n3) одинокого батька або одиноку матір, у яких на утриманні\nперебувають двоє чи більше неповнолітніх дітей, до досягнення\nстаршим із них повноліття;\n4) дитину віком до трьох років або старшу трьох років, яка\nвиховується без матері у зв'язку з її смертю або за рішенням суду;\n5) двох і більше дітей;\n6) дитину-інваліда;\n7) дружину-інваліда;\n8) вагітну дружину.\n3. Відстрочка від призову на строкову військову службу за\nсімейними обставинами за власним бажанням може надаватися\nпризовнику, який є сиротою.\n4. За наявності в сім'ї двох і більше синів, один з яких\nпроходить строкову військову службу, відстрочка від призову на\nстрокову військову службу за сімейними обставинами може надаватися\nпризовнику на час проходження строкової військової служби його\nбратом.\n5. У разі якщо призову на строкову військову службу\nпідлягають кілька синів одночасно, відстрочка може надаватися\nодному з них за їх бажанням з урахуванням пропозиції батьків.\n6. Районна (міська) призовна комісія може прийняти рішення\nпро надання призовнику відстрочки від призову на строкову\nвійськову службу за сімейними обставинами, незважаючи на небажання\nпризовника нею скористатися, виходячи при цьому з того, що його\nпризов може суттєво погіршити матеріальне становище осіб, яких\nвідповідно до законодавства він повинен утримувати.\n7. Відстрочка від призову на строкову військову службу за\nстаном здоров'я на строк до одного року надається призовникам, які\nвизнані під час медичного огляду тимчасово непридатними до\nвійськової служби.\n8. Відстрочка від призову на строкову військову службу для\nздобуття освіти на весь період навчання надається громадянам\nпризовного віку, які навчаються:\nу загальноосвітніх та професійно-технічних навчальних\nзакладах з денною формою навчання. У разі досягнення такими\nпризовниками 21-річного віку відстрочка втрачає силу;\nу вищих навчальних закладах з денною формою навчання, у тому\nчислі під час здобуття наступного вищого освітньо-кваліфікаційного\nрівня вищої освіти;\nу середніх або вищих духовних навчальних закладах з денною\nформою навчання;\nв інтернатурі, аспірантурі або докторантурі з відривом або\nбез відриву від виробництва.\n9. Право на відстрочку від призову на строкову військову\nслужбу для здобуття освіти також мають громадяни України, які в\nрамках міжнародних договорів України навчаються у навчальних\nзакладах інших держав.\n10. Відстрочка від призову на строкову військову службу для\nздобуття освіти надається один раз за період навчання, і громадяни\nпризовного віку, відраховані з навчальних закладів за власним\nбажанням, за невиконання навчального плану, порушення умов\nконтракту або недисциплінованість втрачають право на відстрочку\nвід призову на строкову військову службу незалежно від їх\nповторного зарахування до того чи іншого вищого навчального\nзакладу або поновлення у вищому навчальному закладі.\n11. Громадяни призовного віку, які перервали навчання у\nзв'язку з отриманням академічної відпустки за станом здоров'я або\nсімейними обставинами, для догляду за близькими родичами,\nзазначеними в абзаці третьому частини одинадцятої статті 15 цього\nЗакону, право на надану відстрочку від призову на строкову\nвійськову службу не втрачають.\n12. У разі переведення призовників, які навчаються у вищих\nнавчальних закладах III або IV рівня акредитації з денною формою\nнавчання, для навчання в інший вищий навчальний заклад зазначеного\nрівня акредитації і форми навчання право на відстрочку від призову\nна строкову військову службу не втрачається за умови переведення\nпротягом навчального року на курс не нижче того, на якому вони\nнавчалися, а після закінчення навчального року - на вищий курс.\n13. Відстрочка від призову на строкову військову службу для\nпродовження професійної діяльності надається таким громадянам\nпризовного віку:\nпедагогічним працівникам з повною вищою освітою, основним\nмісцем роботи яких є загальноосвітні навчальні заклади, за умови\nповного навантаження на займаній посаді, - на весь період їх\nроботи за спеціальністю;\nмедичним працівникам за умови повного навантаження на\nзайманій посаді - на весь період їх роботи у сільській місцевості\nза фахом;\nвипускникам вищих навчальних закладів, інтернатури,\nаспірантури або докторантури, які займають посади наукових\nпрацівників в установах Національної академії наук України, - на\nвесь період роботи;\nвипускникам професійно-технічних навчальних закладів за умови\nїх роботи за здобутою професією на підприємствах, в установах,\nорганізаціях державної або комунальної форм власності, - на один\nрік з дня закінчення навчального закладу;\nсвященнослужителям, які закінчили вищі або середні духовні\nнавчальні заклади і займають посаду в релігійних організаціях, що\nдіють за статутом (положенням), зареєстрованим у встановленому\nпорядку, - на час виконання обов'язків священнослужителя;\nкандидатам у народні депутати України, зареєстрованим у\nвстановленому порядку, за їх заявою - до дня опублікування\nрезультатів виборів включно;\nсільським, селищним та міським головам і депутатам місцевих\nрад - на строк виконання ними цих повноважень;\nособам, які самостійно або разом з батьками ведуть фермерське\nгосподарство, - на строк не більше одного року з моменту отримання\nдля цієї діяльності земельної ділянки.\n14. Відстрочка від призову на строкову військову службу\nнадається призовникам, щодо яких провадиться дізнання чи досудове\nслідство або стосовно яких кримінальна справа розглядається\nсудом, - до прийняття відповідного рішення.\n15. У випадках, не передбачених цим Законом, відстрочка від\nпризову на строкову військову службу може бути надана призовникам\nзгідно з рішеннями призовної комісії Автономної Республіки Крим,\nобласних та Київської міської призовних комісій за поданням\nрайонних (міських) призовних комісій.\n16. Призовники, яким надано відстрочку від призову на\nстрокову військову службу, зобов'язані щороку до 1 жовтня подавати\nу районні (міські) військові комісаріати документи, що\nпідтверджують їх право на відстрочку.\n17. Призовники, які втратили підстави для надання відстрочки\nвід призову на строкову військову службу, а також особи, які не\nмають права на відстрочку або підстав для звільнення від призову\nна строкову військову службу, передбачених статтями 17 та 18 цього\nЗакону, і не призвані з різних причин на строкову військову службу\nу встановлені строки, повинні бути призвані під час здійснення\nчергового призову.\nСтаття 18. Звільнення від призову на строкову військову\nслужбу\n1. Від призову на строкову військову службу в мирний час\nзвільняються громадяни України:\nякі визнані за станом здоров'я непридатними до військової\nслужби в мирний час;\nякі до дня відправлення на строкову військову службу досягли\n25-річного віку;\nбатько або мати, рідний (повнорідний, неповнорідний) брат або\nсестра яких загинули, померли або стали інвалідами під час\nпроходження військової служби або зборів військовозобов'язаних.\nПризовники, які мають право на звільнення від призову на цій\nпідставі, можуть його не використовувати;\nякі до набуття громадянства України пройшли військову службу\nв інших державах;\nякі були засуджені за вчинення злочину до позбавлення волі,\nобмеження волі, арешту чи виправних робіт, у тому числі із\nзвільненням від відбування покарання;\nяким після закінчення вищих навчальних закладів присвоєно\nвійськові (спеціальні) звання офіцерського (начальницького)\nскладу.\nСтаття 19. Загальні умови укладення контракту на проходження\nвійськової служби\n1. Військовослужбовці, які проходять кадрову або строкову\nвійськову службу, громадяни призовного віку, які мають вищу або\nпрофесійно-технічну освіту і не проходили строкової військової\nслужби, військовозобов'язані, а також жінки, які не перебувають на\nвійськовому обліку, укладають контракт про проходження військової\nслужби за контрактом з додержанням умов, передбачених статтею 20\nцього Закону.\n2. Військовослужбовці, які проходять військову службу за\nконтрактом, у разі закінчення строку контракту можуть укласти\nновий контракт на проходження військової служби.\n3. Форма, порядок і правила укладення контракту, припинення\n(розірвання) контракту та наслідки припинення (розірвання)\nконтракту визначаються положеннями про проходження військової\nслужби громадянами України, якщо інше не передбачено законом."
    },
    {
      "provision_ref": "art20",
      "section": "20",
      "title": "Стаття 20. Прийняття на військову службу за контрактом",
      "content": "1. На військову службу за контрактом приймаються громадяни,\nякі пройшли професійно-психологічний відбір і відповідають\nустановленим вимогам проходження військової служби:\nвійськовослужбовці, які прослужили на строковій військовій\nслужбі не менше шести місяців, громадяни призовного віку, які\nмають вищу або професійно-технічну освіту і не проходили строкової\nвійськової служби, військовозобов'язані, а також жінки, які не\nмають військових звань офіцерського складу, з відповідною освітою\nта спеціальною підготовкою віком від 18 до 40 років - на військову\nслужбу за контрактом осіб рядового, сержантського і старшинського\nскладу;\nособи з повною загальною середньою освітою віком від 17 років\nдо 21 року, в тому числі ті, яким 17 років виповнюється в рік\nпочатку військової служби, військовослужбовці строкової військової\nслужби, військовослужбовці, які проходять військову службу за\nконтрактом, та військовозобов'язані віком до 23 років, які мають\nповну загальну середню освіту та не мають військових звань\nофіцерського складу, у разі зарахування їх на перший та наступні\nкурси навчання, а також особи віком до 25 років, які мають базову\nвищу освіту, в разі зарахування їх на випускний курс навчання - на\nвійськову службу (навчання) курсантів вищих військових навчальних\nзакладів або військових навчальних підрозділів вищих навчальних\nзакладів;\nвійськовослужбовці, які закінчили вищі військові навчальні\nзаклади або військові навчальні підрозділи вищих навчальних\nзакладів та яким присвоєно військове звання офіцерського складу, -\nна військову службу за контрактом осіб офіцерського складу;\nпрапорщики (старші прапорщики) та мічмани (старші мічмани),\nякі мають повну вищу освіту, що відповідає профілю службової\nдіяльності, - на військову службу за контрактом осіб офіцерського\nскладу;\nофіцери запасу, які не досягли граничного віку перебування на\nвійськовій службі, - на військову службу за контрактом осіб\nофіцерського складу;\nособи офіцерського складу, які перебувають на кадровій\nвійськовій службі, - на військову службу за контрактом осіб\nофіцерського складу;\nособи офіцерського складу, які проходять військову службу за\nпризовом, - на військову службу за контрактом осіб офіцерського\nскладу.\n2. На військову службу за контрактом осіб офіцерського складу\nу Службу безпеки України, розвідувальні органи України та\nУправління державної охорони України приймаються також громадяни\nУкраїни, які мають вищу освіту за освітньо-кваліфікаційним рівнем\nпідготовки не нижче бакалавра, що відповідає профілю службової\nдіяльності, і не досягли граничного віку перебування на військовій\nслужбі осіб офіцерського складу, із числа військовослужбовців\nстрокової служби, які прослужили не менше шести місяців, осіб\nрядового, сержантського і старшинського складу, які проходять\nвійськову службу за контрактом, військовозобов'язаних, а також\nжінок віком до 40 років.\nСтаття 21. Матеріальне забезпечення громадян України у\nзв'язку з призовом або прийняттям на військову\nслужбу\n1. Громадянам України, які призиваються на строкову військову\nслужбу, виплачується грошова допомога в розмірі двох мінімальних\nзаробітних плат за рахунок коштів Державного бюджету України в\nпорядку, встановленому Кабінетом Міністрів України.\n2. Громадяни України для виконання обов'язків, пов'язаних із\nвзяттям на військовий облік, призовом або прийняттям на військову\nслужбу, а також особи, які направляються районними (міськими)\nвійськовими комісаріатами на медичний огляд (медичне обстеження в\nамбулаторних чи стаціонарних умовах), лікування, звільняються від\nроботи на час, необхідний для виконання зазначених обов'язків та\nперебування в лікувальному закладі охорони здоров'я, із\nзбереженням за ними місця роботи, займаної посади і середньої\nзаробітної плати.\n3. Перевезення громадян України, пов'язані з призовом на\nвійськову службу, до місця служби та їх харчування в дорозі\nздійснюються за рахунок коштів, передбачених у Державному бюджеті\nУкраїни на утримання Міністерства оборони України та інших\nцентральних органів виконавчої влади, які відповідно до закону\nздійснюють керівництво відповідними військовими формуваннями, до\nяких направляються військовослужбовці.\n4. Перевезення громадян, прийнятих на військову службу за\nконтрактом, до місця служби здійснюються за рахунок коштів,\nпередбачених у Державному бюджеті України на утримання\nМіністерства оборони України та інших центральних органів\nвиконавчої влади, які відповідно до закону здійснюють керівництво\nвідповідними військовими формуваннями, в яких проходять військову\nслужбу військовослужбовці.\nГ л а в а IV\n\nПРОХОДЖЕННЯ ВІЙСЬКОВОЇ СЛУЖБИ"
    },
    {
      "provision_ref": "art22",
      "section": "22",
      "title": "Стаття 22. Граничний вік перебування на військовій службі",
      "content": "1. Граничний вік перебування на військовій службі\nвстановлюється:\n1) для військовослужбовців рядового, сержантського і\nстаршинського складу, які проходять військову службу за\nконтрактом, - до 45 років;\n2) для військовослужбовців молодшого офіцерського складу - до\n45 років;\n3) для військовослужбовців старшого офіцерського складу:\nмайорів (капітанів 3 рангу), підполковників (капітанів 2 рангу) -\nдо 50 років; полковників (капітанів 1 рангу) - до 55 років;\n4) для військовослужбовців вищого офіцерського складу - до\n60 років.\n2. Особи офіцерського складу, прапорщики (старші прапорщики)\nта мічмани (старші мічмани), які мають високу професійну\nпідготовку, досвід практичної роботи на займаній посаді, визнані\nвійськово-лікарською комісією придатними за станом здоров'я для\nпроходження військової служби, на їх прохання можуть бути залишені\nна військовій службі понад граничний вік до досягнення граничного\nвіку перебування в запасі в порядку, встановленому положеннями про\nпроходження військової служби громадянами України."
    },
    {
      "provision_ref": "art23",
      "section": "23",
      "title": "Стаття 23. Строки військової служби",
      "content": "1. Строки строкової військової служби в календарному\nобчисленні встановлюються:\nдля солдатів і матросів, сержантів і старшин, які проходять\nстрокову військову службу в Збройних Силах України та інших\nвійськових формуваннях, - до 12 місяців;\nдля матросів і старшин, які проходять строкову військову\nслужбу на кораблях, суднах і в берегових частинах бойового\nзабезпечення Військово-Морських Сил Збройних Сил України та\nМорської охорони Державної прикордонної служби України, - до\n18 місяців;\nдля осіб, які мають вищу освіту за освітньо-кваліфікаційним\nрівнем підготовки спеціаліста або магістра, - до 9 місяців.\n2. Для громадян України, які вперше прийняті на військову\nслужбу за контрактом, установлюються такі строки військової служби\nв календарному обчисленні:\nдля військовослужбовців, прийнятих на посади рядового\nскладу, - 3 роки;\nдля військовослужбовців, прийнятих на посади сержантського і\nстаршинського складу, - 5 років;\nдля курсантів вищих військових навчальних закладів та\nвійськових навчальних підрозділів вищих навчальних закладів - час\nнавчання у вищому військовому навчальному закладі або військовому\nнавчальному підрозділі вищого навчального закладу;\nдля осіб офіцерського складу - 5 років.\n3. Строк проходження військової служби для категорій\nвійськовослужбовців, зазначених у частині другій цієї статті, може\nбути продовжено за новим контрактом відповідно на 3-5 років до\nдосягнення граничного віку перебування на військовій службі.\n4. Особам офіцерського складу, яким до досягнення граничного\nвіку перебування на кадровій військовій службі залишилося менше\n5 років, при переході на військову службу за контрактом тривалість\nдії першого контракту визначається строком, який залишився до\nдосягнення ними встановленого граничного віку перебування на\nвійськовій службі.\n5. Військовослужбовці, прийняті на військову службу за\nконтрактом із числа військовослужбовців строкової військової\nслужби та громадян призовного віку, які не проходили строкову\nвійськову службу, в разі розірвання контракту направляються для\nпроходження строкової військової служби, якщо вони не вислужили\nвстановлені строки строкової військової служби, за винятком\nвипадків, передбачених пунктами \"б\", \"г\", \"д\" чи \"з\" частини\nшостої статті 26 цього Закону.\n6. Строк військової служби для осіб офіцерського складу, які\nпроходять військову службу за призовом, - до 18 місяців.\nСтаття 24. Початок і закінчення проходження військової\nслужби. Час та місце виконання обов'язків\nвійськової служби\n1. Початком проходження військової служби вважається:\n1) день відправлення у військову частину з районного\n(міського) військового комісаріату - для громадян, призваних на\nстрокову військову службу;\n2) день зарахування до списків особового складу військової\nчастини (військового навчального закладу, установи тощо) - для\nгромадян, прийнятих на військову службу за контрактом;\n3) день призначення на посаду курсанта вищого військового\nнавчального закладу, військового навчального підрозділу вищого\nнавчального закладу - для громадян, які не проходили військову\nслужбу, та військовозобов'язаних.\n2. Закінченням проходження військової служби вважається день\nвиключення військовослужбовця зі списків особового складу\nвійськової частини (військового навчального закладу, установи\nтощо) у порядку, встановленому положеннями про проходження\nвійськової служби громадянами України.\n3. Військовослужбовці вважаються такими, що виконують\nобов'язки військової служби:\n1) на території військової частини або в іншому місці роботи\n(занять) протягом робочого (навчального) часу, включаючи перерви,\nвстановлені розпорядком (розкладом занять);\n2) на шляху прямування на службу або зі служби, під час\nслужбових поїздок, повернення до місця служби;\n3) поза військовою частиною, якщо перебування там відповідає\nобов'язкам військовослужбовця або його було направлено туди за\nнаказом відповідного командира (начальника);\n4) під час виконання державних обов'язків, у тому числі у\nвипадках, якщо ці обов'язки не були пов'язані з військовою\nслужбою;\n5) під час виконання обов'язку з урятування людського життя,\nохорони державної власності, підтримання військової дисципліни та\nохорони правопорядку.\nСтаття 25. Підготовка громадян України для проходження\nвійськової служби на посадах осіб офіцерського\nскладу\n1. Підготовка громадян України для проходження військової\nслужби на посадах осіб офіцерського складу проводиться у вищих\nвійськових навчальних закладах та військових навчальних\nпідрозділах вищих навчальних закладів. У них здійснюється навчання\nкурсантів, слухачів, студентів, ад'юнктів і докторантів.\n2. Порядок проведення підготовки громадян України для\nпроходження військової служби на посадах осіб офіцерського складу\nвстановлюється Міністерством оборони України, іншими центральними\nорганами виконавчої влади, яким підпорядковані ці навчальні\nзаклади, спільно з центральним органом виконавчої влади у сфері\nосвіти і науки.\n3. Зарахування громадян України до вищих військових\nнавчальних закладів та військових навчальних підрозділів вищих\nнавчальних закладів проводиться на добровільних засадах відповідно\nдо особистих заяв після успішного складення вступних іспитів та\nвідповідних випробувань.\n4. Громадяни України, які в установленому порядку зараховані\nдо вищих військових навчальних закладів або військових навчальних\nпідрозділів вищих навчальних закладів для здобуття певних освітніх\nта освітньо-кваліфікаційних рівнів і не мають звань офіцерського\nскладу, вважаються курсантами, а ті, що мають такі звання, -\nслухачами.\n5. З громадянами України - курсантами вищого військового\nнавчального закладу, військового навчального підрозділу вищого\nнавчального закладу укладається контракт про проходження\nвійськової служби (навчання) на строки, передбачені абзацом\nчетвертим частини другої статті 23 цього Закону.\n6. Установлення правових відносин між курсантами, яким не\nвиповнилося 18 років, і державою здійснюється відповідно до вимог\nЦивільного кодексу України ( 435-15 ). Порядок проходження ними\nвійськової служби (навчання) встановлюється положеннями про\nпроходження військової служби громадянами України та іншими\nнормативно-правовими актами України.\n7. Курсанти з числа військовослужбовців, які проходять\nвійськову службу за контрактом, після зарахування до вищого\nвійськового навчального закладу або військового навчального\nпідрозділу вищого навчального закладу укладають новий контракт про\nпроходження військової служби (навчання) на строки, передбачені\nабзацом четвертим частини другої статті 23 цього Закону.\n8. Курсантам, які не мали військового звання до зарахування\nдо вищого військового навчального закладу або військового\nнавчального підрозділу вищого навчального закладу, присвоюється\nвійськове звання рядового складу. За військовослужбовцями та\nвійськовозобов'язаними зберігаються військові звання, які вони\nотримали під час проходження військової служби.\n9. Військові звання випускникам вищих військових навчальних\nзакладів та військових навчальних підрозділів вищих навчальних\nзакладів присвоюються в порядку, встановленому положеннями про\nпроходження військової служби громадянами України.\n10. Курсанти та слухачі в разі дострокового розірвання\nконтракту через небажання продовжувати навчання або через\nнедисциплінованість та в разі відмови від подальшого проходження\nвійськової служби на посадах осіб офіцерського складу після\nзакінчення вищого навчального закладу відшкодовують Міністерству\nоборони України та іншим центральним органам виконавчої влади,\nяким підпорядковані ці навчальні заклади, витрати, пов'язані з їх\nутриманням у вищому навчальному закладі, відповідно до порядку і\nнорм, встановлених Кабінетом Міністрів України. У разі відмови від\nдобровільного відшкодування витрат таке відшкодування здійснюється\nв судовому порядку.\n11. Курсанти чоловічої статі, відраховані з вищих військових\nнавчальних закладів та військових навчальних підрозділів вищих\nнавчальних закладів (за винятком випадків, передбачених пунктами\n\"б\", \"г\", \"д\" чи \"з\" частини шостої статті 26 цього Закону),\nнаправляються у військові частини для подальшого проходження\nвійськової служби, якщо вони не вислужили встановленого строку\nстрокової військової служби. При цьому у строк військової служби\nвійськовослужбовцям зараховується тривалість:\nстрокової військової служби до вступу у вищі військові\nнавчальні заклади та військові навчальні підрозділи вищих\nнавчальних закладів;\nвійськової служби за контрактом до вступу у вищі військові\nнавчальні заклади та військові навчальні підрозділи вищих\nнавчальних закладів;\nвійськової служби під час навчання у вищих військових\nнавчальних закладах та військових навчальних підрозділах вищих\nнавчальних закладів із розрахунку два місяці служби (навчання) за\nконтрактом - за один місяць строкової військової служби.\n12. Курсанти чоловічої статі, відраховані з вищих військових\nнавчальних закладів та військових навчальних підрозділів вищих\nнавчальних закладів відповідно до пунктів \"б\", \"г\", \"д\" чи \"з\"\nчастини шостої статті 26 цього Закону, направляються у районні\n(міські) військові комісаріати за місцем проживання для взяття на\nвійськовий облік.\n13. Курсанти жіночої статі, відраховані з вищих військових\nнавчальних закладів та військових навчальних підрозділів вищих\nнавчальних закладів, звільняються з військової служби, якщо вони:\nне мають військово-облікової спеціальності, - без взяття на\nвійськовий облік;\nмають військово-облікову спеціальність, - з направленням у\nрайонні (міські) військові комісаріати за місцем проживання для\nвзяття на військовий облік."
    },
    {
      "provision_ref": "art26",
      "section": "26",
      "title": "Стаття 26. Звільнення з військової служби",
      "content": "1. Звільнення військовослужбовців з військової служби\nздійснюється:\nа) у запас, якщо військовослужбовці не досягли граничного\nвіку перебування в запасі і за станом здоров'я придатні до\nвійськової служби;\nб) у відставку, якщо військовослужбовці досягли граничного\nвіку перебування в запасі або визнані військово-лікарськими\nкомісіями непридатними за станом здоров'я до військової служби з\nвиключенням з військового обліку.\n2. Звільнення зі служби проводиться:\nа) військовослужбовців строкової служби, які вислужили\nвстановлені строки служби, - на підставі Указу Президента України;\nб) військовослужбовців, які проходять військову службу за\nконтрактом, - на підставах, передбачених частиною шостою цієї\nстатті;\nв) осіб офіцерського складу, які проходять кадрову військову\nслужбу, - на підставах, передбачених частиною сьомою цієї статті;\nг) осіб офіцерського складу, які проходять військову службу\nза призовом, - після закінчення встановлених строків військової\nслужби.\n3. Військовослужбовці строкової військової служби та особи\nофіцерського складу, які проходять військову службу за призовом,\nзвільняються зі служби достроково:\nа) за станом здоров'я - на підставі висновку (постанови)\nвійськово-лікарської комісії;\nб) за сімейними обставинами - у разі виникнення в них права\nна відстрочку внаслідок зміни сімейних обставин, а також у разі\nвиникнення обставин, передбачених абзацом четвертим частини першої\nстатті 18 цього Закону;\nв) у зв'язку із засудженням до позбавлення волі чи обмеження\nволі, у тому числі із звільненням від відбування покарання.\n4. У разі потреби військовослужбовці строкової військової\nслужби, які вислужили встановлені строки, можуть бути за рішенням\nПрезидента України затримані на службі на строк до шести місяців.\n5. Військовослужбовці, звільнені зі строкової військової\nслужби в запас або у відставку, забезпечуються відповідним\nобмундируванням за переліком, установленим Міністерством оборони\nУкраїни, проїзними документами до місця проживання, харчуванням на\nчас перебування в дорозі, грошовою допомогою в розмірі,\nвстановленому Кабінетом Міністрів України. Військовослужбовці\nстрокової військової служби за їх бажанням можуть бути звільнені в\nзапас у власному цивільному одязі.\n6. Контракт припиняється (розривається), а\nвійськовослужбовці, які проходять військову службу за контрактом,\nзвільняються з військової служби:\nа) у зв'язку із закінченням строку контракту;\nб) за станом здоров'я - на підставі висновку (постанови)\nвійськово-лікарської комісії про непридатність або обмежену\nпридатність до військової служби;\nв) за віком - у разі досягнення граничного віку перебування\nна військовій службі;\nг) у зв'язку із скороченням штатів або проведенням\nорганізаційних заходів - у разі неможливості їх використання на\nслужбі;\nд) через сімейні обставини або з інших поважних причин,\nперелік яких встановлено Кабінетом Міністрів України;\nе) через службову невідповідність;\nє) у зв'язку з обвинувальним вироком суду, що набрав законної\nсили, яким призначено покарання у виді позбавлення волі, обмеження\nволі, позбавлення військового звання чи позбавлення права займати\nпевні посади;\nж) у зв'язку з позбавленням військового звання в\nдисциплінарному порядку;\nз) у зв'язку із систематичним невиконанням умов контракту\nкомандуванням (за бажанням військовослужбовця);\nи) у зв'язку із систематичним невиконанням умов контракту\nвійськовослужбовцем.\n7. Особи офіцерського складу, які проходять кадрову військову\nслужбу, звільняються з військової служби:\nа) за власним бажанням;\nб) за станом здоров'я - на підставі висновку (постанови)\nвійськово-лікарської комісії про непридатність або обмежену\nпридатність до військової служби;\nв) за віком - у разі досягнення граничного віку перебування\nна військовій службі;\nг) у зв'язку із скороченням штатів або проведенням\nорганізаційних заходів - у разі неможливості їх використання на\nслужбі;\nд) через сімейні обставини або з інших поважних причин,\nперелік яких визначається Кабінетом Міністрів України;\nе) через службову невідповідність;\nє) у зв'язку з обвинувальним вироком суду, що набрав законної\nсили, яким призначено покарання у виді позбавлення волі, обмеження\nволі, позбавлення військового звання чи позбавлення права займати\nпевні посади;\nж) у зв'язку з позбавленням військового звання в\nдисциплінарному порядку.\n8. Звільнення військовослужбовців з військової служби\nздійснюється в порядку, передбаченому положеннями про проходження\nвійськової служби громадянами України.\n9. Військовослужбовці, які набули права на пенсію за вислугу\nроків, а також ті, що є ветеранами війни або учасниками ліквідації\nнаслідків аварії на Чорнобильській АЕС і до досягнення\nвстановленого граничного віку їх перебування на військовій службі\nзалишилося п'ять і менше років, на їх прохання можуть бути\nзвільнені з військової служби з підстав, передбачених пунктами \"в\"\nчастин шостої та сьомої цієї статті.\nГ л а в а V\n\nВИКОНАННЯ ВІЙСЬКОВОГО ОБОВ'ЯЗКУ В ЗАПАСІ.\nПРОХОДЖЕННЯ СЛУЖБИ У ВІЙСЬКОВОМУ РЕЗЕРВІ\nСтаття 27. Зарахування в запас. Категорії запасу. Проходження\nслужби у військовому резерві\n1. У запас Збройних Сил України та інших військових формувань\nзараховуються громадяни України, придатні за станом здоров'я до\nпроходження військової служби в мирний або воєнний час і які не\nдосягли граничного віку перебування в запасі. Вони перебувають на\nвійськовому обліку в районних (міських) військових комісаріатах та\nвідповідних органах інших військових формувань.\n2. Військовозобов'язані в добровільному порядку можуть бути\nзараховані у військовий резерв Збройних Сил України та інших\nвійськових формувань, який складається з громадян, що проходять\nслужбу у військовому резерві, та громадян, які відібрані\nкандидатами для зарахування на службу у військовому резерві.\n3. Служба у військовому резерві встановлюється з метою\nпланомірної підготовки громадян України для комплектування\nособовим складом Збройних Сил України та інших військових\nформувань на особливий період шляхом здобуття або вдосконалення\nвійськово-облікової спеціальності, набуття практичних навичок і\nумінь під час її проходження.\n4. Громадяни, у разі прийняття їх на службу у військовому\nрезерві або її продовження на новий строк, укладають контракт про\nпроходження служби у військовому резерві Збройних Сил України або\nінших військових формувань.\n5. Програми підготовки резервістів Збройних Сил України,\nпорядок та обсяги підготовки за військово-обліковими\nспеціальностями, час та строки проведення підготовки визначаються\nГенеральним штабом Збройних Сил України, а в інших військових\nформуваннях - їх керівниками, за погодженням з Генеральним штабом\nЗбройних Сил України.\n6. Фінансове і матеріальне забезпечення заходів, пов'язаних з\nпроходженням служби у військовому резерві, здійснюється за рахунок\nкоштів, передбачених в Державному бюджеті України на утримання\nМіністерства оборони України та інших центральних органів\nвиконавчої влади, які відповідно до закону здійснюють керівництво\nвійськовими формуваннями.\n7. Запас військовозобов'язаних поділяється на першу і другу\nкатегорії.\n8. До запасу першої категорії належать військовозобов'язані,\nякі проходили військову службу та здобули під час її проходження\nвійськово-облікову спеціальність.\n9. До запасу другої категорії належать військовозобов'язані,\nякі не здобули військово-облікової спеціальності під час\nпроходження військової служби або не проходили військової служби,\nа також військовозобов'язані-жінки.\n10. Військовозобов'язані, зараховані в запас другої\nкатегорії, у разі здобуття під час перебування в запасі\nвійськово-облікової спеціальності переводяться до запасу першої\nкатегорії.\nСтаття 28. Розряди запасу та граничний вік перебування\nвійськовозобов'язаних у запасі\n1. Запас військовозобов'язаних поділяється на два розряди, що\nвстановлюються залежно від віку військовозобов'язаних.\n2. Військовозобов'язані, які перебувають у запасі та мають\nвійськові звання рядового, сержантського і старшинського складу,\nподіляються на розряди за віком:\n1) перший розряд - до 35 років;\n2) другий розряд:\nрядовий склад - до 40 років;\nсержантський і старшинський склад:\nсержанти і старшини - до 45 років;\nпрапорщики і мічмани - до 50 років.\n3. Особи офіцерського складу, які перебувають у запасі,\nподіляються на розряди за віком:\n1) перший розряд:\nмолодший офіцерський склад - до 45 років;\nстарший офіцерський склад:\nмайор (капітан 3 рангу), підполковник (капітан 2 рангу) - до\n50 років;\nполковник (капітан 1 рангу) - до 55 років;\nвищий офіцерський склад - до 60 років;\n2) другий розряд:\nмолодший офіцерський склад - до 50 років;\nстарший офіцерський склад:\nмайор (капітан 3 рангу), підполковник (капітан 2 рангу) - до\n55 років;\nполковник (капітан 1 рангу) - до 60 років;\nвищий офіцерський склад - до 65 років.\n4. Граничний вік перебування в запасі другого розряду є\nграничним віком перебування в запасі та у військовому резерві.\n5. Військовозобов'язані-жінки незалежно від присвоєних їм\nвійськових звань зараховуються до запасу другого розряду.\nГраничний вік перебування їх у запасі встановлюється: для осіб\nофіцерського складу - 50 років, для інших\nвійськовозобов'язаних-жінок - 40 років.\nСтаття 29. Проходження зборів військовозобов'язаними та\nрезервістами\n1. Військовозобов'язані призиваються на навчальні (або\nперевірочні) та спеціальні збори. Резервісти проходять підготовку\nта збори відповідно до програми підготовки резервістів Збройних\nСил України в порядку, встановленому положеннями про проходження\nгромадянами України служби у військовому резерві.\n2. Права та обов'язки військовозобов'язаних та резервістів,\nпризваних на збори, встановлюються цим Законом, іншими\nнормативно-правовими актами.\n3. Військовозобов'язані з числа осіб офіцерського складу\nзапасу, які не проходили військової служби як офіцери, а також\nофіцери запасу, звільнені з військової служби до набуття права на\nпенсію за вислугу років, та особи рядового, сержантського і\nстаршинського складу можуть бути призвані районними (міськими)\nвійськовими комісаріатами на навчальні збори:\nпершого розряду - до п'яти разів строком до двох місяців\nкожного разу;\nдругого розряду - до трьох разів строком до одного місяця\nкожного разу.\n4. Час і строки проведення навчальних зборів\nвійськовозобов'язаних визначаються Генеральним штабом Збройних Сил\nУкраїни відповідно до цього Закону.\n5. Військовозобов'язані в період між навчальними зборами\nможуть залучатися за планом Генерального штабу Збройних Сил\nУкраїни до перевірочних зборів строком до 15 днів як без відриву\nвід виробництва, так і з відривом.\n6. Загальний строк зборів під час перебування\nвійськовозобов'язаних у запасі не може перевищувати 10 місяців.\nПри цьому час перебування на перевірочних зборах зараховується до\nзагального строку перебування на навчальних зборах.\n7. Загальний строк перебування резервістів на зборах не може\nперевищувати трьох місяців на рік.\n8. У разі прийняття Президентом України схваленого Верховною\nРадою України рішення про введення в Україні або в окремих її\nмісцевостях надзвичайного стану, а також оголошення окремих\nмісцевостей України зонами надзвичайної екологічної ситуації\nвійськовозобов'язані можуть призиватися на спеціальні збори на\nстрок не більше двох місяців.\n9. Призвані на збори військовозобов'язані та резервісти\nзабезпечуються коштами і матеріальними засобами в порядку і\nрозмірах, встановлених Кабінетом Міністрів України.\n10. За призваними на збори військовозобов'язаними та\nрезервістами на весь період зборів, включаючи час проїзду до місця\nїх проведення і назад, зберігаються місце роботи, а також займана\nпосада та середній заробіток на підприємстві, в установі,\nорганізації незалежно від підпорядкування і форм власності.\n11. Розміри грошового забезпечення і заохочення резервістів\nта порядок їх виплати визначаються Кабінетом Міністрів України.\n12. Виплата середнього заробітку військовозобов'язаним та\nрезервістам за весь період зборів здійснюється за рахунок коштів\nДержавного бюджету України в порядку, встановленому Кабінетом\nМіністрів України.\n13. Якщо військовозобов'язаний або резервіст захворів під час\nзборів і продовжує хворіти після їх закінчення, за ним\nзберігаються місце роботи і займана посада, а з дня закінчення\nзборів, у разі тимчасової непрацездатності, замість заробітної\nплати виплачується допомога відповідно до законодавства.\n14. Військовозобов'язаним або резервістам, які на день\nпризову на збори не працюють, на весь період зборів, включаючи час\nпроїзду до місця їх проведення і назад, виплачується грошове\nзабезпечення в розмірі мінімальної заробітної плати за рахунок\nкоштів, передбачених у Державному бюджеті України на утримання\nМіністерства оборони України та інших центральних органів\nвиконавчої влади, які відповідно до закону здійснюють керівництво\nвійськовими формуваннями."
    },
    {
      "provision_ref": "art30",
      "section": "30",
      "title": "Стаття 30. Звільнення від проходження зборів",
      "content": "1. Від проходження зборів звільняються:\n1) працівники Збройних Сил України та інших військових\nформувань;\n2) працівники підприємств, установ і організацій цивільної\nавіації, які безпосередньо забезпечують перевезення,\nобслуговування та ремонт повітряних суден і аеродромної техніки;\n3) плавучий склад суден морського і річкового транспорту та\nсуден рибної промисловості в період навігації;\n4) особи, які працюють у сільському господарстві, а також\nзайняті на підприємствах з ремонту сільськогосподарської\nтехніки, - в період посівних і збиральних робіт, за винятком\nперевірочних зборів;\n5) науково-педагогічні (педагогічні) працівники вищих,\nпрофесійно-технічних і середніх навчальних закладів - в період,\nколи у цих закладах проводяться заняття;\n6) студенти вищих навчальних закладів з денною і вечірньою\nформами навчання - на весь строк навчання, а студенти вищих\nнавчальних закладів із заочною формою навчання і такі, що здають\nіспити екстерном, а також аспіранти та докторанти - в період\nекзаменаційних сесій;\n7) військовозобов'язані-жінки, за винятком перевірочних\nзборів;\n8) особи, звільнені з військової служби, - протягом року\nпісля звільнення в запас, за винятком перевірочних зборів;\n9) військовозобов'язані, які мають дітей віком до трьох років\nабо трьох і більше дітей віком до 16 років;\n10) військовозобов'язані - у зв'язку з депутатською\nдіяльністю;\n11) військовозобов'язані, заброньовані за органами державної\nвлади, органами місцевого самоврядування, підприємствами,\nустановами та організаціями на період мобілізації та воєнний час;\n12) студенти, які навчаються у вищих і середніх духовних\nнавчальних закладах;\n13) священнослужителі, які займають посаду в одній з\nрелігійних організацій, що діє за статутом (положенням),\nзареєстрованим у встановленому порядку;\n14) кандидати в народні депутати України, зареєстровані в\nустановленому порядку, за їх заявою - до дня опублікування\nрезультатів виборів включно.\n2. В окремих випадках, за наявності інших поважних причин і\nподання військовозобов'язаними відповідних документів, рішення про\nзвільнення від проходження зборів приймається районним (міським)\nвійськовим комісаріатом, де вони перебувають на військовому\nобліку."
    },
    {
      "provision_ref": "art31",
      "section": "31",
      "title": "Стаття 31. Присвоєння військових звань у запасі",
      "content": "1. Військовозобов'язаним та резервістам, які пройшли\nнавчальні збори і склали заліки за програмою навчання або здобули\nвідповідну освіту чи досвід роботи на керівних посадах, можуть\nбути присвоєні чергові військові звання в запасі в порядку,\nвстановленому відповідно положеннями про проходження військової\nслужби громадянами України, положеннями про проходження\nгромадянами України служби у військовому резерві та\nнормативно-правовими актами з питань військового обліку\nвійськовозобов'язаних."
    },
    {
      "provision_ref": "art32",
      "section": "32",
      "title": "Стаття 32. Переведення військовозобов'язаних у відставку",
      "content": "1. Військовозобов'язані, які досягли граничного віку\nперебування в запасі, а також визнані військово-лікарськими\nкомісіями непридатними для військової служби у воєнний час,\nвиключаються з військового обліку і переводяться у відставку.\nГ л а в а VI\n\nВІЙСЬКОВИЙ ОБЛІК ГРОМАДЯН УКРАЇНИ"
    },
    {
      "provision_ref": "art33",
      "section": "33",
      "title": "Стаття 33. Загальні правила військового обліку",
      "content": "1. Військовий облік поділяється на облік призовників і облік\nвійськовозобов'язаних.\n2. Загальне керівництво роботою, пов'язаною з організацією та\nведенням військового обліку призовників і військовозобов'язаних,\nконтроль за станом цієї роботи в органах місцевого самоврядування,\nна підприємствах, в установах та організаціях незалежно від\nпідпорядкування і форм власності здійснює Генеральний штаб\nЗбройних Сил України. Функціонування системи військового обліку\nзабезпечується органами Міністерства оборони України, Міністерства\nвнутрішніх справ України, Служби безпеки України, іншими\nміністерствами та центральними органами виконавчої влади,\nмісцевими державними адміністраціями та органами місцевого\nсамоврядування.\n3. Військовий облік усіх призовників і військовозобов'язаних\nведеться за місцем їх проживання і відповідно до обсягу та\nдеталізації поділяється на персонально-якісний,\nперсонально-первинний та персональний.\n4. Військовий облік військовозобов'язаних за призначенням\nподіляється на загальний і спеціальний.\n5. Військовий облік призовників і військовозобов'язаних\nведеться в порядку, встановленому Кабінетом Міністрів України.\nСтаття 34. Персонально-якісний, персонально-первинний та\nперсональний облік призовників і\nвійськовозобов'язаних\n1. Персонально-якісний облік призовників і\nвійськовозобов'язаних передбачає облік відомостей (біографічні\nдані, стан здоров'я, результати співбесід тощо) щодо призовників і\nвійськовозобов'язаних, які узагальнюються в особових справах\nпризовників або в облікових картках військовозобов'язаних. Ведення\nперсонально-якісного обліку покладається на районні (міські)\nвійськові комісаріати.\n2. Персонально-якісний облік військовозобов'язаних Служби\nбезпеки України покладається на відповідні облікові органи Служби\nбезпеки України.\n3. Персонально-первинний облік призовників і\nвійськовозобов'язаних передбачає облік відомостей щодо призовників\nта військовозобов'язаних за місцем їх проживання. У сільській\nмісцевості, а також у містах і селищах, де відсутні військові\nкомісаріати, облік ведеться органами місцевого самоврядування.\n4. Персональний облік призовників і військовозобов'язаних\nпередбачає облік відомостей щодо призовників і\nвійськовозобов'язаних за місцем їх роботи або навчання та\nпокладається на керівників підприємств, установ, організацій і\nнавчальних закладів незалежно від підпорядкування і форм\nвласності.\nСтаття 35. Загальний і спеціальний облік\nвійськовозобов'язаних та облік резервістів\n1. На загальному військовому обліку перебувають\nвійськовозобов'язані, не заброньовані за органами державної влади,\nорганами місцевого самоврядування, підприємствами, установами та\nорганізаціями на період мобілізації та на воєнний час.\n2. На спеціальному військовому обліку перебувають\nвійськовозобов'язані, заброньовані за органами державної влади,\nорганами місцевого самоврядування, підприємствами, установами та\nорганізаціями на період мобілізації та на воєнний час.\n3. Військовий облік резервістів ведеться в міських (районних)\nвійськових комісаріатах, а також територіальних центрах (в\nАвтономній Республіці Крим, областях, місті Києві) та філіалах (в\nрайонах та містах) комплектування військовослужбовцями за\nконтрактом, військових частинах відповідно до порядку,\nвстановленому Генеральним штабом Збройних Сил України.\nСтаття 36. Військовий облік громадян України, які перебувають\nза кордоном\n1. Військовий облік громадян України, які тимчасово\nперебувають за кордоном, ведеться дипломатичними та консульськими\nпредставництвами України. Дипломатичні та консульські\nпредставництва України зобов'язані забезпечити прибуття до місця\nпроживання на території України громадян України, які досягли\nповноліття і не мають відстрочки або не звільнені від призову на\nстрокову військову службу, для проходження призовної комісії та\nсприяти поверненню військовозобов'язаних в Україну в разі\nпроведення мобілізації та у воєнний час.\n2. Особливості ведення військового обліку громадян, які\nтимчасово перебувають за кордоном, визначаються Кабінетом\nМіністрів України.\n3. Військовий облік громадян України, які постійно проживають\nза кордоном, не ведеться.\nСтаття 37. Взяття на військовий облік, зняття та виключення з\nнього\n1. Взяттю на військовий облік призовників та\nвійськовозобов'язаних у районних (міських) військових комісаріатах\nпідлягають громадяни України:\n1) на військовий облік призовників:\nприписані до призовних дільниць;\nякі прибули з інших місцевостей\n(адміністративно-територіальних одиниць) України або з-за кордону\nна нове місце проживання;\nякі набули громадянства України і згідно з цим Законом\nпідлягають приписці до призовних дільниць;\n2) на військовий облік військовозобов'язаних:\nзвільнені з військової служби в запас;\nзвільнені з альтернативної (невійськової) служби;\nвійськовозобов'язані, які прибули з інших місцевостей\n(адміністративно-територіальних одиниць) України або з-за кордону\nна нове місце проживання;\nзвільнені зі служби начальницького та рядового складу\nМіністерства внутрішніх справ України, центрального органу\nвиконавчої влади з питань цивільного захисту, Державного\nдепартаменту України з питань виконання покарань, Державної\nподаткової адміністрації України;\nякі набули громадянства України і згідно з цим Законом\nпідлягають взяттю на облік військовозобов'язаних;\nвиключені з військового обліку Служби безпеки України;\nякі відповідно до статті 18 цього Закону звільнені від\nпризову на строкову військову службу.\n2. Взяттю на військовий облік військовозобов'язаних\nпідлягають жінки, що належать до категорій, зазначених у частині\nодинадцятій статті 1 цього Закону.\n3. Призовники та військовозобов'язані після прибуття до\nнового місця проживання зобов'язані в семиденний строк стати на\nвійськовий облік.\n4. У воєнний час виїзд призовників і військовозобов'язаних з\nмісця проживання без дозволу районного (міського) військового\nкомісаріату забороняється.\n5. Зняттю з військового обліку призовників та\nвійськовозобов'язаних у військових комісаріатах підлягають\nгромадяни України:\n1) з військового обліку призовників:\nякі вибувають в іншу місцевість\n(адміністративно-територіальну одиницю) України до нового місця\nпроживання;\nякі вибувають на строк більше трьох місяців за межі України;\nякі взяті згідно з рішеннями комісії з питань приписки або\nпризовної комісії на облік військовозобов'язаних;\nякі отримали військові звання офіцерського складу після\nпроходження військової підготовки за програмою підготовки офіцерів\nзапасу;\n2) з військового обліку військовозобов'язаних:\nякі вибувають в іншу місцевість\n(адміністративно-територіальну одиницю) України до нового місця\nпроживання;\nякі після проходження строкової військової служби прийняті на\nвійськову службу до інших військових формувань або на службу в\nоргани внутрішніх справ, податкової міліції;\nякі вибули на строк більше трьох місяців за межі України;\nв інших випадках за рішенням Міністерства оборони України.\n6. Виключенню з військового обліку у районних (міських)\nвійськових комісаріатах підлягають громадяни України, які:\n1) призвані чи прийняті на військову службу або направлені\nдля проходження альтернативної (невійськової) служби;\n2) проходять військову службу (навчання) у вищих військових\nнавчальних закладах і військових навчальних підрозділах вищих\nнавчальних закладів;\n3) визнані військово-лікарськими комісіями непридатними до\nвійськової служби з виключенням з військового обліку;\n4) досягли граничного віку перебування в запасі;\n5) припинили громадянство України;\n6) були раніше засуджені до позбавлення волі за вчинення\nтяжкого або особливо тяжкого злочину;\n7) направлені для відбування покарання до установ виконання\nпокарань або до яких застосовано примусові заходи медичного\nхарактеру;\n8) не отримали до 40-річного віку військово-облікової або\nспорідненої з нею спеціальності;\n9) померли.\nСтаття 38. Обов'язки органів виконавчої влади та органів\nмісцевого самоврядування, підприємств, установ\nта організацій, посадових осіб, призовників і\nвійськовозобов'язаних щодо виконання правил\nвійськового обліку\n1. В адміністративно-територіальних одиницях, де немає\nвійськових комісаріатів, відповідні органи місцевого\nсамоврядування, керівники підприємств, установ та організацій, у\nтому числі навчальних закладів, незалежно від підпорядкування і\nформ власності зобов'язані на вимогу військових комісаріатів\nсповіщати призовників і військовозобов'язаних про їх виклик до\nвійськових комісаріатів, забезпечувати своєчасне прибуття за цим\nвикликом, у семиденний строк повідомляти районні (міські)\nвійськові комісаріати про прийняття на роботу (навчання) та\nзвільнення з роботи (навчання) призовників і\nвійськовозобов'язаних.\n2. Органи виконавчої влади, що здійснюють реєстрацію за\nмісцем проживання (перебування) громадян, виконавчі органи\nсільських, селищних, міських рад зобов'язані:\nздійснювати реєстрацію за місцем проживання або місцем\nперебування чи зняття з реєстрації призовників і\nвійськовозобов'язаних лише в разі наявності в їх\nвійськово-облікових документах позначок військових комісаріатів\nвідповідно про зняття з військового обліку або про перебування на\nвійськовому обліку за місцем проживання, а також повідомляти про\nмісцеперебування призовників і військовозобов'язаних за запитом\nвійськових комісаріатів;\nнадавати районним (міським) військовим комісаріатам допомогу\nу прийнятті допризовників на військовий облік, проведенні призову\nгромадян на військову службу (збори), контролі за виконанням ними\nправил військового обліку та виявленні громадян із числа\nпризовників і військовозобов'язаних, які порушують ці правила.\n3. Органи внутрішніх справ у встановленому законом порядку\nзобов'язані проводити розшук, затримання і доставку до військових\nкомісаріатів громадян, які ухиляються від виконання військового\nобов'язку, надсилати у двотижневий строк до військових\nкомісаріатів або органів місцевого самоврядування, що ведуть\nвійськовий облік, відомості про випадки виявлення громадян, які не\nперебувають, проте повинні перебувати на військовому обліку, а\nтакож відомості про осіб, які отримали громадянство України і\nповинні бути взяті на військовий облік.\n4. Органи реєстрації актів громадянського стану зобов'язані в\nсемиденний строк повідомити районні (міські) військові комісаріати\nпро зміну призовниками і військовозобов'язаними прізвища, імені та\nпо батькові, одруження (розлучення), випадки реєстрації смерті\nпризовників або військовозобов'язаних та вилучення\nвійськово-облікових документів, пільгових посвідчень, а також інші\nдані.\n5. Органи дізнання та досудового слідства зобов'язані в\nсемиденний строк повідомити районні (міські) військові комісаріати\nпро призовників, щодо яких ведеться дізнання або досудове\nслідство, а суди - про призовників, кримінальні справи стосовно\nяких розглядаються судом, а також про вироки щодо призовників і\nвійськовозобов'язаних, які набрали законної сили.\n6. Посвідчення про приписку призовників, військові квитки\nвійськовозобов'язаних, засуджених до позбавлення волі, обмеження\nволі або арешту, надсилаються судами до відповідних районних\n(міських) військових комісаріатів.\n7. Медико-соціальні експертні комісії зобов'язані в\nсемиденний строк повідомити відповідні районні (міські) військові\nкомісаріати про призовників і військовозобов'язаних, яких визнано\nінвалідами.\n8. Керівники лікувальних закладів під час проведення призову\nзобов'язані у триденний строк повідомити відповідні районні\n(міські) військові комісаріати про громадян призовного віку, які\nперебувають на стаціонарному лікуванні.\n9. Житлово-експлуатаційні організації, інші організації або\nпідприємства та установи, що здійснюють експлуатацію будинків, а\nтакож власники будинків повинні своєчасно подавати необхідні\nвідомості про призовників і військовозобов'язаних відповідним\nрайонним (міським) військовим комісаріатам, виконавчим комітетам\nсільських, селищних і міських рад, на які покладено ведення обліку\nпризовників і військовозобов'язаних, стежити за виконанням\nпризовниками і військовозобов'язаними правил військового обліку, а\nтакож сповіщати їх про виклик до військових комісаріатів.\n10. Призовники та військовозобов'язані в разі зміни їх\nсімейного стану, стану здоров'я, адреси місця проживання\n(перебування), освіти, місця роботи і посади зобов'язані особисто\nв семиденний строк повідомити про це орган, де вони перебувають на\nвійськовому обліку.\nГ л а в а VII\n\nПРИЗОВ ПІД ЧАС МОБІЛІЗАЦІЇ. ДЕМОБІЛІЗАЦІЯ\nСтаття 39. Призов на військову службу під час мобілізації.\nДемобілізація\n1. Призов військовозобов'язаних на військову службу у зв'язку\nз мобілізацією та звільнення з військової служби у зв'язку з\nдемобілізацією проводяться в порядку, визначеному Законом України\n\"Про мобілізаційну підготовку та мобілізацію\" ( 3543-12 ).\nГ л а в а VIII\n\nПРАВОВИЙ І СОЦІАЛЬНИЙ ЗАХИСТ ГРОМАДЯН\nУКРАЇНИ, ЯКІ ВИКОНУЮТЬ КОНСТИТУЦІЙНИЙ\nОБОВ'ЯЗОК ЩОДО ЗАХИСТУ ВІТЧИЗНИ\nСтаття 40. Гарантії правового і соціального захисту громадян\nУкраїни, які виконують конституційний обов'язок\nщодо захисту Вітчизни\n1. Гарантії правового і соціального захисту громадян України,\nякі виконують конституційний обов'язок щодо захисту Вітчизни,\nзабезпечуються відповідно до законів України \"Про Збройні Сили\nУкраїни\" ( 1934-12 ), \"Про соціальний і правовий захист\nвійськовослужбовців та членів їх сімей\" ( 2011-12 ), \"Про пенсійне\nзабезпечення військовослужбовців, осіб начальницького і рядового\nскладу органів внутрішніх справ та деяких інших осіб\" ( 2262-12 ),\n\"Про державні гарантії соціального захисту військовослужбовців,\nякі звільняються із служби у зв'язку з реформуванням Збройних Сил\nУкраїни, та членів їхніх сімей\" ( 1763-15 ) та іншими законами.\nСтаття 41. Державне страхування і виплати в разі загибелі\n(смерті), поранення (контузії, травми, каліцтва)\nабо захворювання чи інвалідності\nвійськовослужбовців Збройних Сил України, інших\nвійськових формувань та призваних на збори\nвійськовозобов'язаних\n1. Життя і здоров'я військовослужбовців Збройних Сил України\nта інших військових формувань підлягають обов'язковому державному\nособистому страхуванню за рахунок коштів Державного бюджету\nУкраїни, порядок та умови якого визначаються Кабінетом Міністрів\nУкраїни.\n2. У разі загибелі (смерті) військовослужбовця, який\nперебував на кадровій військовій службі або проходив військову\nслужбу за контрактом у Збройних Силах України, інших військових\nформуваннях, під час виконання ним обов'язків військової служби\nсім'ї загиблого (померлого) або його утриманцям виплачується\nодноразова грошова допомога в розмірі десятирічного грошового\nзабезпечення загиблого (померлого) за останньою посадою в порядку\nта на умовах, визначених Кабінетом Міністрів України, і\nпризначається пенсія у зв'язку з втратою годувальника.\n3. У разі каліцтва, заподіяного військовослужбовцю під час\nвиконання службових обов'язків, а також інвалідності, що настала в\nперіод проходження військової служби або не пізніше ніж через три\nмісяці після звільнення зі служби чи після закінчення цього\nстроку, але внаслідок захворювання або нещасного випадку, що мали\nмісце в період проходження військової служби, залежно від ступеня\nвтрати працездатності йому виплачується одноразова грошова\nдопомога в розмірі від трирічного до п'ятирічного грошового\nзабезпечення за останньою посадою в порядку та на умовах,\nвизначених Кабінетом Міністрів України, і призначається пенсія по\nінвалідності.\n4. Військовослужбовцям строкової військової служби,\nвійськовозобов'язаним та резервістам, призваним на збори, у разі\nзагибелі (смерті), поранення (контузії, травми, каліцтва) або\nзахворювання чи інвалідності за умов, передбачених частиною\nтретьою цієї статті, виплачується одноразова грошова допомога в\nпорядку, визначеному Законом України \"Про соціальний і правовий\nзахист військовослужбовців і членів їх сімей\" ( 2011-12 ).\n5. Одноразова грошова допомога, передбачена частинами другою,\nтретьою та четвертою цієї статті, не виплачується, якщо загибель\n(смерть), поранення (контузія, травма, каліцтво) або захворювання\nчи інвалідність:\nнастали у зв'язку з вчиненням військовослужбовцем\n(військовозобов'язаним, резервістом) навмисного злочину або є\nнаслідком вчинення ним дій у стані алкогольного, наркотичного чи\nтоксичного сп'яніння;\nє наслідком навмисного заподіяння собі військовослужбовцем\n(військовозобов'язаним, резервістом) тілесного ушкодження.\nГ л а в а IX\n\nВІДПОВІДАЛЬНІСТЬ ЗА ПОРУШЕННЯ ЗАКОНОДАВСТВА\nПРО ВІЙСЬКОВИЙ ОБОВ'ЯЗОК І ВІЙСЬКОВУ СЛУЖБУ"
    },
    {
      "provision_ref": "art42",
      "section": "42",
      "title": "Стаття 42. Відповідальність посадових осіб і громадян України",
      "content": "1. Керівники, інші посадові особи органів виконавчої влади,\nорганів місцевого самоврядування, а також підприємств, установ та\nорганізацій незалежно від підпорядкування і форм власності та\nгромадяни України, винні у порушенні порядку військового обліку,\nдопризовної підготовки, приписки до призовних дільниць, призову на\nстрокову військову службу, проходження зборів, мобілізаційної\nпідготовки та мобілізаційної готовності, прибуття за викликом до\nвійськового комісаріату, а також у вчиненні інших порушень\nзаконодавства про військовий обов'язок і військову службу, несуть\nвідповідальність згідно із законом.\n2. Районні (міські) військові комісаріати зобов'язані під час\nпроведення приписки до призовних дільниць, призову на строкову\nвійськову службу та проходження зборів ознайомити громадян України\nз їх правами та обов'язками згідно з вимогами цього Закону.\nГ л а в а X\n\nФІНАНСОВЕ І МАТЕРІАЛЬНЕ ЗАБЕЗПЕЧЕННЯ\nСтаття 43. Фінансове і матеріальне забезпечення заходів,\nпов'язаних з організацією військової служби\nі виконанням військового обов'язку\n1. Фінансове забезпечення заходів, пов'язаних з організацією\nвійськової служби і виконанням військового обов'язку, здійснюється\nза рахунок коштів Державного бюджету України у порядку,\nвстановленому Кабінетом Міністрів України. Додаткове фінансування\nцих заходів може відбуватися за рахунок коштів місцевих бюджетів\nта інших джерел фінансування, не заборонених законом.\n2. Центральні органи виконавчої влади, Рада міністрів\nАвтономної Республіки Крим, місцеві державні адміністрації та\nоргани місцевого самоврядування для проведення медичного огляду\nгромадян, призову їх на військову службу, відправлення призваних\nосіб до військових частин, прийняття на військову службу за\nконтрактом зобов'язані забезпечувати районні (міські) військові\nкомісаріати необхідною кількістю технічних працівників та\nобслуговуючого персоналу, обладнаними призовними (збірними)\nпунктами, медикаментами, інструментарієм, медичним і господарським\nмайном, автомобільним транспортом, а також забезпечувати\nздійснення охорони громадського порядку на призовних пунктах.\n3. Для повного і якісного виконання планів проведення\nмобілізації в особливий період місцеві органи виконавчої влади та\nоргани місцевого самоврядування разом з підприємствами, установами\nта організаціями незалежно від підпорядкування і форм власності та\nрайонними (міськими) військовими комісаріатами в мирний час\nутворюють дільниці для оповіщення і збору військовозобов'язаних,\nкомплектують їх особовим складом із числа військовозобов'язаних\nбез звільнення громадян від виконання основних обов'язків за\nмісцем роботи та сприяють у набутті ними професійних навичок, а\nтакож забезпечують реалізацію інших заходів, пов'язаних з\nвиконанням планів проведення мобілізації.\n4. Місцеві державні адміністрації та органи місцевого\nсамоврядування забезпечують районні (міські) військові комісаріати\nслужбовими будинками, підсобними господарськими приміщеннями і\nприміщеннями для призовних пунктів (дільниць), здійснюють поточний\nі капітальний ремонти цих будинків та приміщень, здійснюють оплату\nрайонним (міським) військовим комісаріатам комунально-побутових\nпослуг (освітлення, водопостачання, опалення тощо) за рахунок\nкоштів місцевого бюджету.\n5. Поточний та капітальний ремонти службових будинків\nрайонних (міських) військових комісаріатів, підсобних\nгосподарських приміщень і приміщень для призовних пунктів\n(дільниць), які перебувають у державній власності та належать до\nсфери управління Міністерства оборони України, а також оплата\nнаданих їм комунально-побутових послуг (освітлення,\nводопостачання, опалення тощо) здійснюються за рахунок коштів,\nпередбачених у Державному бюджеті України на утримання\nМіністерства оборони України.\n6. За членами комісій з питань приписки до призовних\nдільниць, призовних та лікарських комісій при районних (міських)\nвійськових комісаріатах, лікарями і середнім медичним персоналом,\nтехнічними працівниками та обслуговуючим персоналом, які\nнаправляються для роботи на призовних дільницях і збірних пунктах\nпід час взяття допризовників на військовий облік і призову\nгромадян на військову службу або на збори для проведення медичного\nогляду і повторного огляду громадян, а також для відправлення\nпризваних на збірні пункти, на весь час виконання цих обов'язків\nзберігаються займана посада та середній заробіток за основним\nмісцем роботи.\n7. Зазначеним у частині шостій цієї статті особам під час\nвиконання цих обов'язків в іншій місцевості за рахунок коштів,\nпередбачених у Державному бюджеті України на утримання\nМіністерства оборони України, відшкодовуються витрати, пов'язані з\nїх виїздом в іншу місцевість та у зворотному напрямку, наймом\n(піднаймом) житла, а також витрати на відрядження.\nГ л а в а XI\n\nКОНТРОЛЬ І НАГЛЯД ЗА ДОТРИМАННЯМ ЗАКОНОДАВСТВА\nПРО ВІЙСЬКОВИЙ ОБОВ'ЯЗОК ТА ВІЙСЬКОВУ СЛУЖБУ\nСтаття 44. Контроль за дотриманням законодавства про\nвійськовий обов'язок та військову службу\n1. Контроль за дотриманням законодавства про військовий\nобов'язок та військову службу державними органами, органами\nмісцевого самоврядування, органами військового управління,\nпідприємствами, установами і організаціями, їх посадовими особами\nздійснюється в порядку, визначеному Конституцією України\n( 254к/96-ВР ), законами України \"Про демократичний цивільний\nконтроль над Воєнною організацією і правоохоронними органами\nдержави\" ( 975-15 ), \"Про Уповноваженого Верховної Ради України з\nправ людини\" ( 776/97-ВР ) та іншими законами.\nСтаття 45. Нагляд за дотриманням законодавства про військовий\nобов'язок та військову службу\n1. Нагляд за дотриманням законодавства про військовий\nобов'язок та військову службу державними органами, органами\nмісцевого самоврядування, органами військового управління\nздійснюється в порядку, визначеному Конституцією України\n( 254к/96-ВР ) і законами України.\nГ л а в а XII\n\nПРИКІНЦЕВІ ПОЛОЖЕННЯ\n1. Цей Закон набирає чинності з дня його опублікування, крім\nчастини першої статті 21, яка набирає чинності з 1 січня\n2007 року.\n2. Строки і порядок переходу на повне комплектування Збройних\nСил України та інших утворених відповідно до законів України\nвійськових формувань військовослужбовцями, які проходять військову\nслужбу за контрактом, визначаються відповідними програмами\nрозвитку Збройних Сил України та реформування інших військових\nформувань.\n3. Повноваження Міністерства оборони України стосовно\nзабезпечення виконання військового обов'язку, передбачені цим\nЗаконом, надаються також й іншим центральним органам виконавчої\nвлади, які відповідно до закону здійснюють керівництво військовими\nформуваннями.\n4. Громадяни України, звільнені від призову на строкову\nвійськову службу або яким було надано відстрочку від призову на\nстрокову військову службу відповідно до Закону України \"Про\nзагальний військовий обов'язок і військову службу\", користуються\nправом звільнення або відстрочки до закінчення строку їх дії або\nвтрати щодо них підстав.\n5. Громадяни України, які на день набрання чинності цим\nЗаконом проходять строкову військову службу в Збройних Силах\nУкраїни та інших утворених відповідно до законів України\nвійськових формуваннях, звільняються з військової служби після\nзакінчення встановлених строків строкової військової служби,\nвизначених Законом України \"Про загальний військовий обов'язок і\nвійськову службу\".\n6. Контракти про проходження військової служби, які були\nукладені до набрання чинності цим Законом, діють протягом строку,\nна який вони були укладені.\n7. За військовослужбовцями та військовозобов'язаними\nзберігається військове звання \"рядовий\", присвоєне до набрання\nчинності цим Законом.\n8. Кабінету Міністрів України в шестимісячний термін з дня\nнабрання чинності цим Законом:\nпідготувати та подати до Верховної Ради України пропозиції\nщодо приведення інших законів України у відповідність із цим\nЗаконом;\nрозробити нормативно-правові акти, передбачені цим Законом;\nпривести свої нормативно-правові акти у відповідність із цим\nЗаконом;\nзабезпечити перегляд і скасування міністерствами та іншими\nцентральними органами виконавчої влади їх нормативно-правових\nактів, що суперечать цьому Закону.\n9. Запропонувати Президенту України розробити та привести\nсвої нормативно-правові акти у відповідність із цим Законом.\n10. До приведення законодавства України у відповідність із\nцим Законом закони та інші нормативно-правові акти, прийняті до\nнабрання чинності цим Законом, діють у частині, що не суперечить\nцьому Закону\"."
    }
  ],
  "definitions": []
}