{
  "id": "ua-law-3348-12",
  "type": "statute",
  "title": "Про карантин рослин",
  "title_en": "",
  "short_name": "3348-12",
  "status": "in_force",
  "issued_date": "1993-06-30",
  "url": "https://zakon.rada.gov.ua/laws/show/3348-12",
  "description": "Official legislative act of Ukraine ingested from the Verkhovna Rada legal portal.",
  "provisions": [
    {
      "provision_ref": "art1",
      "section": "1",
      "title": "Стаття 1. Визначення термінів",
      "content": "У цьому Законі нижченаведені терміни вживаються у такому значенні:\nаналіз ризиків - процес оцінки біологічних, екологічних та економічних даних з метою визначення необхідності здійснення контролю за регульованими шкідливими організмами та необхідних фітосанітарних заходів;\nантагоніст - організм (звичайно патоген), який не завдає значної шкоди рослині і може використовуватися для здійснення біологічного контролю;\nарбітражний зразок - частина середньої проби, відібрана від об’єкта регулювання, що за своїми характеристиками є рівноцінною зразку та призначена для проведення повторної фітосанітарної (арбітражної) експертизи (аналізів);\nбіологічний контроль - це спосіб контролю за регульованими шкідливими організмами з використанням біологічних контрольних організмів чи їх природних ворогів, антагоністів, конкурентів, що самовідтворюються;\nбіологічний контрольний організм - природний ворог, антагоніст, конкурент або інша мікроскопічна біотична одиниця, що відтворюється сама та використовується для боротьби із регульованими шкідливими організмами;\nвантаж - певна кількість об’єктів регулювання (або об’єктів, на які поширюється правовий режим об’єктів регулювання), які транспортуються з однієї країни до іншої або в межах України і на які поширюється єдиний міжнародний фітосанітарний або карантинний сертифікат (вантаж може складатися з однієї або більше партій);\nвизначення фітосанітарної небезпеки - процес визначення кількості регульованих шкідливих організмів, які можуть бути потенційно занесені на територію України шляхом ввезення об’єктів регулювання;\nвиїмка - точкова проба, взята за один прийом від однієї партії або певної її частини;\nвізуальна перевірка - фізична перевірка об’єктів регулювання неозброєним оком за допомогою лупи, бінокуляра або мікроскопа з метою виявлення шкідливих організмів без проведення фітосанітарної експертизи (аналізів);\nдержавна фітосанітарна лабораторія - фітосанітарна лабораторія, яка належить до сфери управління центрального органу виконавчої влади, що реалізує державну політику у сфері карантину рослин;\nдержавний нагляд - діяльність центрального органу виконавчої влади, що реалізує державну політику у сфері карантину рослин, що здійснюється періодично, з метою забезпечення дотримання особами фітосанітарних заходів у процесі виробництва, зберігання, транспортування, реалізації, в тому числі експорту, імпорту об’єктів регулювання, встановлених законодавством;\nдодаткова декларація - заява, що супроводжує міжнародний фітосанітарний сертифікат на вимогу країни-імпортера, в якій зазначається додаткова інформація щодо фітосанітарного стану об’єктів регулювання;\nекономічний поріг шкодочинності - рівень витрат на здійснення фітосанітарних заходів;\nзаінтересовані партнери - члени міжнародних організацій, суб’єкти договорів, стороною яких є Україна, що регулюють здійснення фітосанітарних заходів;\nзанесення - проникнення регульованого шкідливого організму, яке призводить до його укорінення;\nзараження - присутність в об’єкті регулювання живого регульованого шкідливого організму, який становить загрозу для рослин;\nзнезараження - методи обробки (фізичні, хімічні чи біологічні), у тому числі фумігація, спрямовані на ліквідацію шкідливих організмів;\nзона - офіційно визначена країна, територія країни або територія декількох країн;\nзона, вільна від регульованого шкідливого організму - зона, в якій науково підтверджена відсутність регульованого шкідливого організму і ця умова офіційно підтримується протягом визначеного періоду;\nзона з незначною кількістю регульованих шкідливих організмів - зона, яка визначена центральним органом виконавчої влади, що реалізує державну політику у сфері карантину рослин, у якій регульований шкідливий організм наявний у кількості, що перевищує економічний поріг шкодочинності, і підлягає нагляду, контролю та/або знищенню;\nзразок - частина середньої проби, відібрана від об’єкта регулювання та призначена для проведення фітосанітарної експертизи (аналізів);\nзразок-документ - шкідливі організми або заражені об’єкти регулювання, відібрані в ході інспектування або фітосанітарної експертизи (аналізів), які засвідчують фітосанітарний стан об’єкта регулювання;\nінспектування - візуальна перевірка об’єктів регулювання для визначення наявності регульованих шкідливих організмів та/або відповідності фітосанітарним заходам;\nкарантин - утримання об’єктів регулювання у визначених місцях для проведення їх моніторингу або подальшого інспектування, фітосанітарної експертизи (аналізів) та/або обробки;\nкарантинна зона - територія, на якій запроваджено карантинний режим у зв’язку з виявленням карантинного організму;\nкарантинний нагляд - нагляд за імпортованим вантажем після завершення митного оформлення та/або вивезеним з карантинної зони до місця призначення;\nкарантинний організм - вид шкідливого організму, який у разі занесення або обмеженого поширення на території України може завдати значної шкоди рослинам і рослинним продуктам;\nкарантин рослин - система заходів, спрямованих на запобігання занесенню та/або поширенню регульованих шкідливих організмів або забезпечення контролю за ними (локалізації);\nкарантинний режим - особливий правовий режим, що передбачає систему фітосанітарних заходів, які здійснюються у карантинній зоні з метою локалізації та ліквідації карантинних організмів;\nкарантинний сертифікат - документ, який видається центральним органом виконавчої влади, що реалізує державну політику у сфері карантину рослин, та засвідчує фітосанітарний стан об’єктів регулювання, що вивозяться та/або ввозяться у карантинну зону, транспортуються територією України;\nлабораторія - підприємство, установа, організація чи їх структурний підрозділ, що має намір здійснювати діяльність з перевірки об’єктів регулювання в лабораторних умовах на предмет наявності або відсутності регульованих шкідливих організмів або їх ідентифікації;\nліквідація - знищення регульованих шкідливих організмів відповідно до вимог фітосанітарних заходів;\nлокалізація - здійснення фітосанітарних заходів з метою запобігання поширенню регульованого шкідливого організму;\nмоніторинг - офіційний триваючий процес для перевірки фітосанітарного стану або статусу шкідливих організмів;\nнагляд - процес збору та реєстрації даних про наявність або відсутність регульованого шкідливого організму у визначеній зоні за допомогою обстеження, моніторингу або інших процедур;\nнадзвичайні обставини - обставини, за яких підтверджена або підозрюється присутність карантинного організму в країні походження або транзиту, що може спричинити невиправну шкоду здоров’ю чутливих до цього організму рослин по всій території України чи в частині України у разі імпорту чутливих до цього організму об’єктів регулювання, які можуть переносити карантинний організм;\nналежний рівень фітосанітарного захисту - рівень захисту, визначений для здійснення фітосанітарних заходів;\nнасіння - насіннєвий матеріал, не призначений для споживання та переробки;\nнотифікація про невідповідність фітосанітарним заходам - інформування заінтересованих партнерів про серйозні випадки невідповідності фітосанітарним заходам країни-імпортера;\nоб’єднана проба - сукупність всіх виїмок, взятих від однієї партії або певної її частини;\nоб’єкт - місце вирощування, виробництва, зберігання та переробки рослин та рослинних продуктів;\nоб’єкти регулювання - будь-яка рослина, продукт рослинного походження, місце зберігання, упаковка, засоби перевезення, контейнери, ґрунт та будь-які інші організми, об’єкти або матеріали, здатні переносити чи поширювати регульовані шкідливі організми, які визначаються окремо для цілей імпорту, експорту та реекспорту, а також для цілей контролю за переміщенням територією України;\nогляд - візуальна перевірка об’єктів регулювання, під час якої здійснюється відбір зразків та/або арбітражних зразків;\nособа - юридична та/або фізична особа;\nобробка - офіційна процедура щодо знищення, інактивації або вилучення шкідливих організмів, або їх стерилізації чи знешкодження;\nобстеження - офіційний захід, який проводиться у певний обмежений період часу з метою визначення характеристик популяції шкідливого організму або визначення видового складу присутніх у даній зоні шкідливих організмів;\nоцінка фітосанітарних ризиків - оцінка вірогідності, біологічних, екологічних та/або економічних наслідків занесення чи поширення регульованих шкідливих організмів;\nпартія - будь-яка кількість об’єктів регулювання (товару), що характеризується однорідністю складу, походження та є частиною вантажу;\nповідомлення про ризик - обмін інформацією про ризик появи, поширення регульованого шкідливого організму;\nповторна фітосанітарна (арбітражна) експертиза (аналізи) - фітосанітарна експертиза (аналізи), яка проводиться на вимогу особи, що оскаржує результати попередньої фітосанітарної експертизи (аналізів);\nперевірка - будь-які дії з визначення фітосанітарного стану об’єктів регулювання;\nпункт карантину рослин - спеціально облаштоване місце, в якому визначається фітосанітарний стан об’єкта регулювання;\nрегульована зона - зона, де здійснюються фітосанітарні заходи з метою запобігання занесенню та/або поширенню карантинних організмів під час ввезення або вивезення об’єкта регулювання;\nрегульований некарантинний шкідливий організм - некарантинний шкідливий організм, наявність якого в насіннєвому та садивному матеріалі справляє економічно неприйнятний вплив на очікуване використання цих рослин і внаслідок чого підлягає регулюванню;\nрегульований шкідливий організм - карантинний організм або регульований некарантинний шкідливий організм;\nризик - можливість наявності та вірогідний масштаб наслідків несприятливої події протягом визначеного періоду;\nрослини - рослини та їх частини, у тому числі насіння частини живих рослин, фрукти, овочі, бульби, бульбоцибулини, цибулини, кореневища, зрізані квіти, гілля з пагонами і листям, зрізані дерева, культури рослинних тканин, крім тих, до яких застосовується метод заморожування або термообробки;\nсейф-пакет - одноразовий пакет, призначений для зберігання, захисту і транспортування зразка, арбітражного зразка та зразка-документа;\nсередня проба - проба, сформована з однієї або декількох об’єднаних проб, з якої одночасно формуються зразок та/або арбітражний зразок;\nсписок А1 - перелік карантинних організмів, відсутніх у державах - членах Європейської та Середземноморської організації захисту рослин (ЄОЗР);\nсписок А2 - перелік карантинних організмів, наявних щонайменше в одній державі - члені ЄОЗР, але не поширених, що офіційно контролюється (локалізується);\nстатус шкідливого організму (в зоні) - визнання центральним органом виконавчої влади, що реалізує державну політику у сфері карантину рослин, присутності або відсутності на даний час шкідливого організму в зоні, включаючи за необхідності дані про його географічне поширення, на підставі експертної думки, що базується на поточних та минулих повідомленнях про шкідливий організм та іншій інформації;\nуправління ризиками - процес визначення заходів, які здійснюються з метою зменшення рівня ризику;\nфітосанітарна експертиза (аналізи) - перевірка об’єктів регулювання в лабораторних умовах на предмет наявності та ідентифікації або відсутності шкідливих організмів;\nфітосанітарна лабораторія - лабораторія будь-якої форми власності, яка згідно з цим Законом уповноважена на здійснення певного виду діяльності у сфері карантину рослин;\nфітосанітарний сертифікат - документ у паперовій або електронній формі, що відповідає зразку , затвердженому Міжнародною конвенцією про захист рослин, і засвідчує, що вантаж з об’єктами регулювання відповідає фітосанітарним вимогам держави-імпортера;\nфітосанітарний сертифікат на реекспорт - документ у паперовій або електронній формі, що відповідає зразку , затвердженому Міжнародною конвенцією про захист рослин, і засвідчує, що імпортований вантаж з об’єктами регулювання відповідає фітосанітарним вимогам держави-імпортера;\nфітосанітарний стан - наявність або відсутність регульованих шкідливих організмів в об’єктах регулювання;\nфітосанітарні заходи - законодавство або фітосанітарна процедура, спрямовані на попередження появи та запобігання поширенню карантинних організмів або на обмеження економічно несприятливого впливу регульованих некарантинних організмів;\nфітосанітарні правила - встановлені нормативно-правовими актами правила із запобігання занесенню та/або поширенню карантинних організмів та обмеження економічного впливу регульованих некарантинних шкідливих організмів, включаючи процедури фітосанітарної сертифікації;\nфітосанітарна процедура - спосіб застосовування фітосанітарних заходів, включаючи інспектування, огляд, фітосанітарну експертизу (аналізи), нагляд або здійснення контролю за знезараженням об’єктів регулювання;\nфумігація - знезараження, яке проводиться шляхом обробки хімічною речовиною в газоподібному стані, що повністю або переважно впливає на вантаж;\nшкідливий організм - будь-який вид, штам або біотип рослин, тварин, патогенний агент, шкідливий для рослин чи продуктів рослинного походження, у тому числі комахи, кліщі, грибки, бактерії, віруси, нематоди та бур’яни.\nТермін \"реальний конфлікт інтересів\" вживається у значенні, наведеному в Законі України \"Про запобігання корупції\".\nТерміни \" аудитор із сертифікації (агроном-інспектор) \", \"сертифікат на насіння Організації економічного співробітництва та розвитку\" вживаються в цьому Законі у значеннях, наведених у Законі України \"Про насіння і садивний матеріал\"."
    },
    {
      "provision_ref": "art2",
      "section": "2",
      "title": "Стаття 2. Законодавство про карантин рослин",
      "content": "Законодавство про карантин рослин базується на Конституції України і складається з цього Закону, Міжнародної конвенції про захист рослин та інших нормативно-правових актів, що прийняті відповідно до них.\nВідносини щодо прийняття, набрання чинності, оскарження в адміністративному порядку, виконання, припинення дії адміністративних актів у сфері карантину рослин регулюються Законом України \"Про адміністративну процедуру\" з урахуванням особливостей, визначених цим Законом.\nРішення про відмову у видачі адміністративних актів у сфері карантину рослин приймається, за умови забезпечення права особи на участь в адміністративному провадженні відповідно до Закону України \"Про адміністративну процедуру\".\nРішення, дії, бездіяльність у сфері карантину рослин можуть бути оскаржені в адміністративному порядку відповідно до Закону України \"Про адміністративну процедуру\" та/або до адміністративного суду."
    },
    {
      "provision_ref": "art2-1",
      "section": "2-1",
      "title": "Стаття 2-1. Інформаційна автоматизована система \"Phytosanitary Inspection System\"",
      "content": "Інформаційна автоматизована система \"Phytosanitary Inspection System\" (далі - PHIS) призначена для комплексного інтегрування відомостей, використання механізмів та інструментів, за допомогою яких здійснюються збирання, обробка, зберігання та автоматизований обмін даними, інформацією та документами у сфері карантину рослин.\nДержателем, адміністратором та технічним адміністратором PHIS є центральний орган виконавчої влади, що реалізує державну політику у сфері карантину рослин.\nФункції адміністратора, технічного адміністратора PHIS може здійснювати державне підприємство чи державна установа, що належить до сфери управління центрального органу виконавчої влади, що реалізує державну політику у сфері карантину рослин, або інша юридична особа публічного права, визначена таким центральним органом виконавчої влади.\nФункціонування PHIS забезпечує центральний орган виконавчої влади, що реалізує державну політику у сфері карантину рослин, з урахуванням вимог законодавства про захист інформації в інформаційно-комунікаційних системах та інших вимог законодавства.\nОбробка персональних даних у PHIS здійснюється виключно з метою реалізації державної політики у сфері карантину рослин відповідно до законодавства.\nPHIS забезпечує:\nформування (збирання), обробку, зберігання, обмін інформацією та документами, пов’язаними із заходами з реалізації державної політики у сфері карантину рослин;\nфункціонування особистого електронного кабінету.\nВимоги до функціонування PHIS, у тому числі її внутрішньої структури (модулів), розробляються та затверджуються центральним органом виконавчої влади, що реалізує державну політику у сфері карантину рослин, та, зокрема, включають:\nтехнічні специфікації PHIS та її системних компонентів, у тому числі механізм електронного обміну даними з іншими інформаційно-комунікаційними системами, визначення стандартів, що застосовуються, визначення структур повідомлень, словників даних, порядку обміну протоколами та процедурами;\nвизначення особливостей захисту персональних даних в PHIS та її компонентах і безпечного обміну інформацією;\nвизначення особливостей взаємодії PHIS з іншими інформаційно-комунікаційними системами, електронно-інформаційними ресурсами, реєстрами та кадастрами;\nвизначення заходів, що застосовуються у разі виникнення надзвичайних ситуацій, у тому числі в разі недоступності функціональних можливостей PHIS;\nвизначення умов та принципів (засад) обміну даними, інформацією та документами за допомогою PHIS, у тому числі з іноземними національними організаціями захисту рослин та міжнародними організаціями.\nПорядок електронної реєстрації осіб у PHIS, визначення ролей користувачів PHIS і функціонування особистого електронного кабінету визначаються центральним органом виконавчої влади, що реалізує державну політику у сфері карантину рослин, та затверджуються центральним органом виконавчої влади, що забезпечує формування державної політики у сфері карантину рослин.\nПорядок доступу третіх осіб до персональних даних, що знаходяться у володінні центрального органу виконавчої влади, що реалізує державну політику у сфері карантину рослин, як розпорядника публічної інформації, визначається Законом України \"Про доступ до публічної інформації\" та іншими нормативно-правовими актами.\nPHIS є об’єктом права державної власності.\nФінансування витрат, пов’язаних із функціонуванням та використанням PHIS, здійснюється за рахунок коштів державного бюджету та з інших джерел, не заборонених законом.\nОбробка персональних даних у PHIS, доступ третіх осіб до персональних даних, що містяться у PHIS, здійснюються відповідно до Закону України \"Про захист персональних даних\"."
    },
    {
      "provision_ref": "art3",
      "section": "3",
      "title": "Стаття 3. Органи, що здійснюють державне управління у сфері карантину рослин",
      "content": "Державне управління у сфері карантину рослин здійснюється Кабінетом Міністрів України, центральним органом виконавчої влади, що забезпечує формування державної політики у сфері карантину рослин, центральним органом виконавчої влади, що реалізує державну політику у сфері карантину рослин."
    },
    {
      "provision_ref": "art4",
      "section": "4",
      "title": "Стаття 4. Повноваження Кабінету Міністрів України у сфері карантину рослин",
      "content": "До повноважень Кабінету Міністрів України у сфері карантину рослин належать:\nзабезпечення здійснення державної політики у сфері карантину рослин;\nрозроблення і здійснення відповідних загальнодержавних програм;\nспрямування та координація діяльності центрального органу виконавчої влади, що реалізує державну політику у сфері карантину рослин;\nукладення міжнародних договорів від імені Уряду України, включаючи договори про визнання еквівалентності певних фітосанітарних заходів;\nзапровадження та скасування карантинного режиму в порядку, встановленому цим Законом;\nвстановлення для центрального органу виконавчої влади, що реалізує державну політику у сфері карантину рослин, переліку платних послуг та їх розміру ;\nзатвердження переліку об’єктів регулювання, порядку видачі карантинного сертифіката, фітосанітарного сертифіката, фітосанітарного сертифіката на реекспорт та строку їх дії;\nздійснення інших повноважень у сфері карантину рослин відповідно до Конституції та законів України."
    },
    {
      "provision_ref": "art5",
      "section": "5",
      "title": "Стаття 5. Повноваження центрального органу виконавчої влади, що забезпечує формування державної політики у сфері карантину рослин",
      "content": "До повноважень центрального органу виконавчої влади, що забезпечує формування державної політики у сфері карантину рослин, належать:\nвизначення пріоритетних напрямів, стратегії та механізмів розвитку у сфері карантину рослин;\nздійснення нормативно-правового забезпечення у сфері карантину рослин;\nвизначення відповідно до закону порядку ввезення, вивезення та використання рослин і рослинних продуктів, у тому числі за погодженням із карантинними службами інших держав відповідно до міжнародних договорів України;\nзатвердження переліку регульованих шкідливих організмів;\nвнесення подання до Кабінету Міністрів України про запровадження або скасування карантинного режиму;\nздійснення інших повноважень, визначених законами України."
    },
    {
      "provision_ref": "art6",
      "section": "6",
      "title": "Стаття 6. Завдання центрального органу виконавчої влади, що реалізує державну політику у сфері карантину рослин",
      "content": "Завданнями центрального органу виконавчої влади, що реалізує державну політику у сфері карантину рослин, є:\nохорона території України від занесення регульованих шкідливих організмів;\nвиявлення, локалізація і ліквідація регульованих шкідливих організмів ;\nзапобігання проникненню регульованих шкідливих організмів у зони, вільні від таких регульованих шкідливих організмів на території України;\nздійснення державного контролю за дотриманням карантинного режиму і проведенням заходів з карантину рослин при вирощуванні, заготівлі, вивезенні, ввезенні, транспортуванні, зберіганні, переробці, реалізації та використанні об’єктів регулювання;\nреєстрація осіб, які здійснюють господарську діяльність, пов’язану з виробництвом та обігом об’єктів регулювання."
    },
    {
      "provision_ref": "art7",
      "section": "7",
      "title": "Стаття 7. Повноваження центрального органу виконавчої влади, що реалізує державну політику у сфері карантину рослин",
      "content": "До повноважень центрального органу виконавчої влади, що реалізує державну політику у сфері карантину рослин, належать:\nвивчення видового складу, біології та екології регульованих шкідливих організмів, розробка прогнозу їх поширення з метою запобігання занесенню та/або поширенню;\nрозробка проектів нормативно-правових актів у сфері карантину рослин;\nведення баз даних та інформування громадськості та заінтересованих партнерів про виявлення, наявність, поширення, локалізацію та за необхідності ліквідацію регульованих шкідливих організмів;\nперевірка наявності документального підтвердження центрального органу виконавчої влади, що забезпечує формування та реалізує державну політику у сфері охорони прав на сорти рослин, про ввезення дослідних зразків сортів для цілей експертизи заявки;\nперевірка наявності підтвердження центрального органу виконавчої влади, що реалізує державну політику у сфері державного нагляду (контролю) у сфері насінництва та розсадництва, про ввезення зразків насіння і садивного матеріалу для селекційних, дослідних робіт і експонування;\nпроведення інспектування та фітосанітарної експертизи (аналізів) об’єктів регулювання у випадках, встановлених цим Законом;\nздійснення державного контролю за виконанням фітосанітарних заходів;\nздійснення координації моніторингу, виявлення та ідентифікації регульованих шкідливих організмів в Україні;\nпідготовка переліку регульованих шкідливих організмів;\nпідготовка переліку об’єктів регулювання;\nздійснення контролю за використанням біологічних контрольних організмів;\nпідготовка подання до Кабінету Міністрів України про запровадження або скасування карантинного режиму;\nпроведення науково-дослідних робіт у сфері карантину рослин;\nконтроль за проведенням фумігації особами об’єктів регулювання, які переміщуються через державний кордон України та/або кордони карантинних зон;\nпредставництво України у міжнародних організаціях відповідно до встановленого законом порядку;\nпроведення спеціальних досліджень спільно з національними організаціями з карантину та захисту рослин інших країн щодо оцінки відповідності (невідповідності) об’єктів регулювання фітосанітарним правилам;\nнадання повідомлень заінтересованим партнерам про фітосанітарні заборони чи обмеження, а також інформування в порядку інформаційної взаємодії центрального органу виконавчої влади, що реалізує державну митну політику, про наявність діючих заборон для імпорту в Україну об’єктів регулювання із зазначенням конкретних країн-експортерів або зон країн походження, з яких заборонено імпорт об’єктів регулювання та/або щодо яких заборонено імпорт об’єктів регулювання, які надходять з цих територій, а також розміщення на офіційному веб-сайті інформації про заборону імпорту об’єктів регулювання в розрізі країн, зон походження, строків та підстав протягом трьох днів з дня прийняття рішення про таку заборону;\nвстановлення спеціально визначеного відсотка вантажів, які підлягають вибірковому фітосанітарному прикордонному контролю на основі проведення аналізу ризиків відповідно до вимог статті 17 цього Закону;\nзабезпечення ведення реєстрів, передбачених цим Законом;\nнадання відповідей на запити стосовно фітосанітарних заходів;\nпублікація у вільному доступі на своїй офіційній інтернет-сторінці інформації про розроблені та/або переглянуті фітосанітарні заходи та фітосанітарні заходи країн призначення, результатів аналізу ризику, рішень про запровадження або скасування карантинного режиму, у тому числі переліку територій, на яких запроваджено карантинний режим, а також переліку регульованих шкідливих організмів, переліків шкідливих організмів А1 та А2 Європейської та Середземноморської організації захисту рослин, протягом одного робочого дня з дня отримання такої інформації, якщо інше не передбачено цим Законом;\nзвернення до Національного органу України з акредитації з письмовим вмотивованим клопотанням щодо розгляду питання про тимчасове зупинення дії або припинення дії атестата про акредитацію фітосанітарної лабораторії та притягнення її посадових осіб до відповідальності за порушення вимог законодавства про карантин рослин;\nрозміщення на офіційному веб-сайті переліків фітосанітарних лабораторій та арбітражних фітосанітарних лабораторій;\nуповноваження та позбавлення уповноваження лабораторій на проведення фітосанітарної експертизи (аналізів), проведення огляду в частині відбору зразків;\nвключення та виключення з Реєстру уповноважених фітосанітарних лабораторій;\nконтроль за проведенням огляду в частині відбору зразків та вибірковий контроль за проведенням фітосанітарної експертизи (аналізів);\nуповноваження та позбавлення уповноваження державних фітосанітарних лабораторій на проведення повторної фітосанітарної (арбітражної) експертизи (аналізів);\nобов’язкове повідомлення про нотифікацію осіб, які експортували вантаж з об’єктами регулювання, та фітосанітарну лабораторію, що видала висновок фітосанітарної експертизи (аналізів), на підставі якого було видано фітосанітарний сертифікат (фітосанітарний сертифікат на реекспорт), щодо якого було отримано нотифікацію;\nздійснення інших повноважень, передбачених цим Законом.\nЦентральний орган виконавчої влади, що реалізує державну політику у сфері карантину рослин, для виконання своїх повноважень взаємодіє із центральними органами виконавчої влади, Радою міністрів Автономної Республіки Крим та місцевими державними адміністраціями."
    },
    {
      "provision_ref": "art9",
      "section": "9",
      "title": "Стаття 9. Посадові особи, які здійснюють державний контроль з карантину рослин",
      "content": "Організація та здійснення державного контролю покладаються на Головного державного фітосанітарного інспектора України, головних державних фітосанітарних інспекторів в Автономній Республіці Крим, областях, їх заступників і державних фітосанітарних інспекторів.\nНа посадових осіб, яким надано повноваження державних фітосанітарних інспекторів, поширюється дія Закону України \"Про державну службу\".\nДержавні фітосанітарні інспектори забезпечуються форменим одягом за рахунок коштів Державного бюджету України.\nЗразки форменого одягу, знаки розрізнення та строки їх носіння, порядок забезпечення встановлюються Кабінетом Міністрів України."
    },
    {
      "provision_ref": "art10",
      "section": "10",
      "title": "Стаття 10. Права та обов’язки посадових осіб, які здійснюють державний контроль та нагляд",
      "content": "Державні фітосанітарні інспектори у межах своїх повноважень мають право:\nпроводити фітосанітарні процедури до об’єктів регулювання;\nперевіряти наявність документального підтвердження центрального органу виконавчої влади, що забезпечує формування та реалізує державну політику у сфері охорони прав на сорти рослин, про ввезення дослідних зразків сортів для цілей експертизи заявки;\nперевіряти наявність підтвердження центрального органу виконавчої влади, що реалізує державну політику у сфері державного нагляду (контролю) у сфері насінництва та розсадництва, про ввезення зразків насіння і садивного матеріалу для селекційних, дослідних робіт і експонування;\nзатримувати згідно із законом об’єкти регулювання для інспектування та фітосанітарної експертизи (аналізів), якщо вони переміщуються без відповідних фітосанітарних документів або у разі візуального виявлення у вантажі регульованого шкідливого організму;\nздійснювати державний контроль та нагляд, інспектування та моніторинг відповідної території, об’єктів регулювання;\nотримувати інформацію, необхідну для здійснення повноважень відповідно до Закону;\nпроводити відбір зразків з партії рослин і рослинних продуктів для проведення фітосанітарної експертизи (аналізів) відповідно до цього Закону;\nвидавати в межах своїх повноважень розпорядження, що підлягають обов’язковому виконанню, на здійснення фітосанітарних заходів;\nнадавати висновки органам страхування щодо завданих збитків внаслідок ліквідації карантинних організмів;\nнакладати у порядку, встановленому законом, адміністративні стягнення на осіб, винних у порушенні законодавства про карантин рослин;\nбезперешкодного доступу до потужностей (об’єктів) виробництва та обігу об’єктів регулювання, включених до переліку об’єктів регулювання для цілей контролю за переміщенням територією України, в порядку, встановленому Законом України \"Про основні засади державного нагляду (контролю) у сфері господарської діяльності\";\nздійснювати контроль за проведенням огляду в частині відбору зразків фахівцями фітосанітарної лабораторії та вибірковий контроль за проведенням фітосанітарної експертизи (аналізів);\nздійснювати інші повноваження, передбачені цим Законом.\nГоловний державний фітосанітарний інспектор України, головні державні фітосанітарні інспектори в Автономній Республіці Крим, областях, їх заступники і державні фітосанітарні інспектори зобов’язані:\nу разі виявлення карантинних організмів протягом доби внести відповідні подання про запровадження карантинного режиму;\nдіяти на підставі, у межах повноважень та у спосіб, що передбачені законом, і додержуватися вимог нормативно-правових актів у сфері карантину рослин;\nзабезпечувати конфіденційність будь-якої інформації, яка становить комерційну таємницю, за винятком випадків, передбачених законом;\nнадавати документи, які засвідчують їх повноваження;\nнадавати власникам об’єктів регулювання, які підлягають державному контролю, акти про результати нагляду, інспектування та моніторингу;\nздійснювати інші повноваження, передбачені цим Законом.\nЗа порушення вимог цього Закону та інших нормативно-правових актів державні фітосанітарні інспектори несуть передбачену законом відповідальність."
    },
    {
      "provision_ref": "art11",
      "section": "11",
      "title": "Стаття 11. Гарантії діяльності посадових осіб, які здійснюють державний контроль та нагляд",
      "content": "Головний державний фітосанітарний інспектор України, головні державні фітосанітарні інспектори в Автономній Республіці Крим, областях, їх заступники і державні фітосанітарні інспектори у своїй діяльності незалежні і керуються Конституцією України , цим Законом, іншими нормативно-правовими актами.\nРішення державного фітосанітарного інспектора щодо заборони вирощування, вивезення, ввезення, транспортування (у тому числі експорту, імпорту, транзиту), зберігання, реалізації чи використання об’єктів регулювання, прийняті в межах його повноважень, є обов’язковими для виконання.\nОбраза посадової особи, що здійснює державний контроль з карантину рослин, а також опір, погрози, насильство та інші дії, що перешкоджають виконанню покладених на неї обов’язків та повноважень, тягнуть за собою відповідальність згідно із законом."
    },
    {
      "provision_ref": "art12",
      "section": "12",
      "title": "Стаття 12. Права та обов’язки осіб у сфері карантину рослин",
      "content": "Особи, які здійснюють господарську діяльність, пов’язану з виробництвом, переробкою, зберіганням, транспортуванням і торгівлею рослинами та рослинними продуктами, мають право одержувати від центрального органу виконавчої влади, що реалізує державну політику у сфері карантину рослин, інформацію про фітосанітарний стан на відповідній території.\nОсобам, яким завдано шкоду внаслідок запровадження карантинного режиму або у зв’язку з проведенням робіт щодо ліквідації карантинних організмів, збитки відшкодовуються відповідно до закону.\nОсоби, майно яких використовувалося з метою запобігання поширенню і ліквідації карантинних організмів, мають право на відшкодування завданих їм збитків відповідно до закону та у порядку і розмірах, встановлених Кабінетом Міністрів України.\nОсоби, які здійснюють господарську діяльність, пов’язану з виробництвом, переробкою, зберіганням, транспортуванням, торгівлею рослинами і рослинними продуктами, зобов’язані:\nвиконувати фітосанітарні правила та здійснювати фітосанітарні заходи;\nвиконувати законні розпорядження центрального органу виконавчої влади, що реалізує державну політику у сфері карантину рослин, щодо проведення відповідних карантинних заходів;\nподавати визначену законом інформацію для реєстрації до центрального органу виконавчої влади, що реалізує державну політику у сфері карантину рослин, якщо це вимагається згідно із статтею 27 цього Закону;\nподавати на вимогу спеціалістів центрального органу виконавчої влади, що реалізує державну політику у сфері карантину рослин, відомості про об’єкти регулювання;\nздійснювати систематичний моніторинг земельних угідь, які належать їм на правах власності або користування, а також потужностей (об’єктів), на яких здійснюється виробництво та/або обіг рослин, продуктів рослинного походження з метою виявлення регульованих шкідливих організмів;\nнадавати державним фітосанітарним інспекторам у визначених законом випадках безперешкодно доступ до об’єктів регулювання на будь-якій стадії виробництва, переробки чи обігу для проведення інспектування, перевірки документації та відбору зразків від об’єктів регулювання для визнання їх фітосанітарного стану в порядку, передбаченому цим Законом;\nсприяти проведенню карантинних заходів у карантинних та прилеглих до них зонах у разі виявлення карантинних організмів;\nзберігати усі фітосанітарні сертифікати, карантинні сертифікати протягом одного року починаючи з дати видачі.\nФітосанітарні заходи є обов’язковими для виконання органами державної влади та особами.\nОсоби та органи державної влади зобов’язані сприяти державним фітосанітарним інспекторам у виконанні ними своїх повноважень."
    },
    {
      "provision_ref": "art13",
      "section": "13",
      "title": "Стаття 13. Відбір зразків та фітосанітарна експертиза (аналізи)",
      "content": "Виїмки та формування зразків об’єктів регулювання (у тому числі арбітражних) для проведення фітосанітарної експертизи (аналізів) здійснюються державними фітосанітарними інспекторами або фахівцями фітосанітарної лабораторії приватної форми власності за вибором власника вантажу або уповноваженої ним особи. Проведення фітосанітарної експертизи (аналізів) фітосанітарною лабораторією приватної форми власності здійснюється виключно для цілей експорту.\nУ разі якщо фітосанітарна експертиза (аналізи) проводиться фітосанітарною лабораторією приватної форми власності, власник вантажу або уповноважена ним особа зобов’язаний не пізніше ніж за 24 години до початку відбору зразків повідомити засобами електронного зв’язку відповідний територіальний орган центрального органу виконавчої влади, що реалізує державну політику у сфері карантину рослин, про транспортний засіб, вантаж і заплановані дату та час початку відбору зразків фахівцями такої фітосанітарної лабораторії. Таке повідомлення вважається отриманим з моменту його направлення. У такому разі державний фітосанітарний інспектор та фахівець фітосанітарної лабораторії приватної форми власності здійснюють спільний огляд вантажу. При спільному огляді вантажу державний фітосанітарний інспектор проводить інспектування та контроль за відбором зразків фахівцем фітосанітарної лабораторії приватної форми власності.\nУ разі здійснення фітосанітарної експертизи (аналізів) фітосанітарною лабораторією приватної форми власності відбір зразків здійснює фахівець такої лабораторії, а в разі здійснення фітосанітарної експертизи (аналізів) державною фітосанітарною лабораторією відбір зразків здійснює державний фітосанітарний інспектор.\nВідібрані зразки запаковуються у сейф-пакети, про що складається акт, який підписується державним фітосанітарним інспектором (якщо фітосанітарна експертиза (аналізи) буде здійснюватися у державній фітосанітарній лабораторії) або фахівцем фітосанітарної лабораторії приватної форми власності, який здійснював відбір зразків. Фахівець фітосанітарної лабораторії приватної форми власності, який проводив відбір зразків, направляє зразки до фітосанітарної лабораторії приватної форми власності, яка буде проводити фітосанітарну експертизу (аналізи). Державний фітосанітарний інспектор направляє зразки до державної фітосанітарної лабораторії, яка буде проводити фітосанітарну експертизу (аналізи). Форма акта та вимоги до сейф-пакетів встановлюються Кабінетом Міністрів України.\nВідсутність державного фітосанітарного інспектора під час відбору зразків фахівцями фітосанітарної лабораторії приватної форми власності не є підставою для відмови у проведенні фітосанітарної експертизи (аналізів), а також видачі фітосанітарного сертифіката.\nСистематичне (п’ять і більше разів протягом року) порушення методів відбору зразків є підставою для звернення центральним органом виконавчої влади, що реалізує державну політику у сфері карантину рослин, до Національного органу України з акредитації з письмовим вмотивованим клопотанням щодо розгляду питання про тимчасове зупинення дії або припинення дії атестата про акредитацію фітосанітарної лабораторії.\nФітосанітарна експертиза (аналізи) об’єктів регулювання проводиться відповідно до міжнародних стандартів, інструкцій та рекомендацій з метою виявлення та/або ідентифікації шкідливих організмів фітосанітарною лабораторією за вибором власника вантажу або уповноваженої ним особи. Фітосанітарна експертиза (аналізи) у випадках, прямо передбачених міжнародними договорами та/або зовнішньоекономічними договорами (контрактами), здійснюється державними фітосанітарними лабораторіями.\nФітосанітарна експертиза (аналізи) об’єктів регулювання включає:\nздійснення аналізу фітосанітарного стану об’єктів регулювання з метою виявлення шкідливих організмів;\nвизначення видів шкідливих організмів, їхнього стану, стадії розвитку та кількості;\nформування зразка-документа (за наявності).\nФітосанітарна лабораторія проводить фітосанітарну експертизу (аналізи) об’єктів регулювання для цілей експорту з метою виявлення та визначення видів шкідливих організмів з урахуванням фітосанітарних вимог країни-імпортера. Фітосанітарна лабораторія приватної форми власності для проведення фітосанітарної експертизи (аналізів) для цілей експорту повинна мати уповноваження та акредитацію ISO/IEC 17025, ДСТУ ISO 17025 або інших стандартів, якими їх замінено, у галузі застосування методів діагностики шкідливих організмів за тими видами аналізів (експертиз), які вимагаються країною-імпортером для визначення фітосанітарного стану відповідної партії вантажу.\nЗа результатами проведеної фітосанітарної експертизи (аналізів) фітосанітарна лабораторія надає висновок фітосанітарної експертизи (аналізів), який встановлює фітосанітарний стан всієї партії вантажу.\nУ разі надходження до фітосанітарної лабораторії зразка з порушенням цілісності сейф-пакета фітосанітарна лабораторія надає висновок фітосанітарної експертизи (аналізів) щодо фітосанітарного стану виключно цього зразка.\nСтрок дії висновку фітосанітарної експертизи (аналізів) становить 14 днів.\nПорядок проведення фітосанітарної експертизи (аналізів) затверджується Кабінетом Міністрів України.\nДержавний фітосанітарний інспектор на підставі висновку фітосанітарної експертизи (аналізів) встановлює карантинне значення виявлених шкідливих організмів, на основі якого приймає рішення про застосування фітосанітарних заходів та видачу або відмову у видачі сертифікатів, передбачених цим Законом."
    },
    {
      "provision_ref": "art13-1",
      "section": "13-1",
      "title": "Стаття 13-1. Уповноваження на проведення огляду та фітосанітарної експертизи (аналізів)",
      "content": "Лабораторія уповноважується на проведення огляду в частині відбору зразків та фітосанітарної експертизи (аналізів), якщо вона:\nакредитована відповідно до стандартів ISO/IEC 17025, ДСТУ ISO 17025 або інших стандартів, якими їх замінено, на проведення робіт з визначення фітосанітарного стану рослин і продукції рослинного походження у галузі застосування методів діагностики шкідливих організмів за одним або кількома видами аналізів (експертиз): ентомологія, мікологія, бактеріологія, фітогельмінтологія, вірусологія, гербологія;\nне порушувала протягом останніх шести місяців вимог нормативно-правових актів та стандартів ISO/IEC 17025, ДСТУ ISO 17025 або інших стандартів, якими їх замінено, на відповідність яким вона акредитована.\nДля отримання уповноваження на проведення огляду в частині відбору зразків та фітосанітарної експертизи (аналізів) лабораторія подає центральному органу виконавчої влади, що реалізує державну політику у сфері карантину рослин, заяву у довільній формі. До заяви додаються такі документи:\nкопія атестата про акредитацію;\nінформація про наявну матеріально-технічну базу для проведення фітосанітарної експертизи (аналізів) та копії документів, що засвідчують право власності або користування лабораторним обладнанням;\nінформація про відсутність порушень вимог нормативно-правових актів та стандартів ISO/IEC 17025, ДСТУ ISO 17025 або інших стандартів, якими їх замінено, на відповідність яким вона акредитована, протягом останніх шести місяців;\nзаява у довільній формі про відсутність реального конфлікту інтересів, що впливає на об’єктивність або неупередженість при проведенні огляду в частині відбору зразків та фітосанітарної експертизи (аналізів).\nЛабораторія уповноважується на проведення огляду в частині відбору зразків та фітосанітарної експертизи (аналізів) на підставі рішення центрального органу виконавчої влади, що реалізує державну політику у сфері карантину рослин, про уповноваження. Рішення про уповноваження або відмову в уповноваженні приймається протягом десяти робочих днів з дня подачі заяви.\nВиключними підставами для відмови в уповноваженні є невідповідність лабораторії вимогам, встановленим цією статтею.\nФітосанітарна лабораторія позбавляється уповноваження на підставі рішення центрального органу виконавчої влади, що реалізує державну політику у сфері карантину рослин, у разі:\nліквідації;\nтимчасового зупинення дії або припинення дії атестата про акредитацію;\nповторного протягом 12 місяців порушення нею законодавства про карантин рослин в частині проведення фітосанітарної експертизи (аналізів), що мало наслідком отримання двох та більше нотифікацій про невідповідність фітосанітарним заходам відповідно до Міжнародного стандарту з фітосанітарних заходів № 13. До такого порушення належить виявлення регульованих шкідливих організмів у вантажі, щодо якого надано висновок фітосанітарної експертизи (аналізів) про відсутність таких організмів;\nвиявлення недостовірних відомостей у документах, поданих із заявою на уповноваження;\nприватизації державної фітосанітарної лабораторії.\nФітосанітарна лабораторія зобов’язана:\nдотримуватися вимог нормативно-правових актів та стандартів ISO/IEC 17025, ДСТУ ISO 17025 або інших стандартів, якими їх замінено, на відповідність яких вона акредитована;\nнадавати державним фітосанітарним інспекторам на їх запит інформацію, необхідну для з’ясування обставин, що призвели до отримання нотифікації про невідповідність фітосанітарним заходам."
    },
    {
      "provision_ref": "art13-2",
      "section": "13-2",
      "title": "Стаття 13-2. Повторна фітосанітарна (арбітражна) експертиза (аналізи)",
      "content": "Повторна фітосанітарна (арбітражна) експертиза (аналізи) проводиться державною фітосанітарною лабораторією, уповноваженою на проведення такої експертизи (аналізів) (далі - арбітражна фітосанітарна лабораторія).\nДержавна фітосанітарна лабораторія уповноважується на проведення повторної фітосанітарної (арбітражної) експертизи (аналізів) на підставі рішення центрального органу виконавчої влади, що реалізує державну політику у сфері карантину рослин, якщо вона:\nвідповідає вимогам до фітосанітарних лабораторій;\nмає досвід проведення робіт з визначення фітосанітарного стану рослин і продукції рослинного походження не менше ніж два роки.\nАрбітражна фітосанітарна лабораторія позбавляється уповноваження на проведення повторної фітосанітарної (арбітражної) експертизи (аналізів) на підставі рішення центрального органу виконавчої влади, що реалізує державну політику у сфері карантину рослин, у разі позбавлення уповноваження на проведення фітосанітарної експертизи (аналізів) або її приватизації.\nПовторна фітосанітарна (арбітражна) експертиза (аналізи) проводиться на вимогу особи, яка оскаржує результати фітосанітарної експертизи (аналізів). Результати фітосанітарної експертизи (аналізів) можуть оскаржуватися лише особою, яка є власником вантажу, або уповноваженою нею особою протягом строку дії висновку фітосанітарної експертизи (аналізів).\nОб’єктами повторної фітосанітарної (арбітражної) експертизи (аналізів) є арбітражний зразок або зразок-документ. Зразок-документ, сформований під час проведення фітосанітарної експертизи (аналізів), є об’єктом фітосанітарної (арбітражної) експертизи (аналізів) у разі відсутності арбітражного зразка.\nАрбітражний зразок за кількістю, якістю та часом відбору має бути рівноцінним зразку. Арбітражний зразок передається на зберігання особі, яка є власником вантажу, або її уповноваженому представнику. Арбітражний зразок зберігається протягом строку дії висновку фітосанітарної експертизи (аналізів).\nЗразки для повторної фітосанітарної (арбітражної) експертизи (аналізів) запаковуються у сейф-пакети, про що складається акт за формою, встановленою Кабінетом Міністрів України. Акт підписується державним фітосанітарним інспектором або фахівцем фітосанітарної лабораторії, який здійснював відбір зразків.\nЗразок-документ, відібраний під час проведення фітосанітарної експертизи (аналізів), запаковується у сейф-пакет, про що складається відповідний акт з описом вкладення у довільній формі, що підписується представником лабораторії, яка проводила фітосанітарну експертизу (аналізи).\nЯкщо результати повторної фітосанітарної (арбітражної) експертизи (аналізів) відрізняються від результатів фітосанітарної експертизи (аналізів), застосовуються результати повторної фітосанітарної (арбітражної) експертизи (аналізів).\nПорядок проведення повторної фітосанітарної (арбітражної) експертизи (аналізів) затверджується Кабінетом Міністрів України."
    },
    {
      "provision_ref": "art13-3",
      "section": "13-3",
      "title": "Стаття 13-3. Реєстр уповноважених фітосанітарних лабораторій",
      "content": "Центральний орган виконавчої влади, що реалізує державну політику у сфері карантину рослин, забезпечує ведення в електронній формі та є держателем Реєстру уповноважених фітосанітарних лабораторій.\nПідставою для включення до Реєстру уповноважених фітосанітарних лабораторій є рішення про уповноваження.\nПідставою для виключення з Реєстру уповноважених фітосанітарних лабораторій є рішення про позбавлення уповноваження.\nДо Реєстру уповноважених фітосанітарних лабораторій включаються відомості про:\nназву та адресу фітосанітарної лабораторії із зазначенням строку дії її атестата про акредитацію;\nномер та дату видачі висновку фітосанітарної експертизи (аналізів).\nВідомості, що містяться у Реєстрі уповноважених фітосанітарних лабораторій, є відкритими і загальнодоступними.\nЗа оновлення інформації в Реєстрі уповноважених фітосанітарних лабораторій фітосанітарні лабораторії (крім державних фітосанітарних лабораторій) вносять плату за кожен включений до цього Реєстру висновок фітосанітарної експертизи (аналізів) у розмірі 0,2 прожиткового мінімуму для працездатних осіб, яка зараховується до спеціального фонду державного бюджету.\nПорядок ведення Реєстру уповноважених фітосанітарних лабораторій встановлюється Кабінетом Міністрів України."
    },
    {
      "provision_ref": "art13-4",
      "section": "13-4",
      "title": "Стаття 13-4. Реєстр виданих фітосанітарних сертифікатів",
      "content": "Центральний орган виконавчої влади, що реалізує державну політику у сфері карантину рослин, забезпечує ведення в електронній формі та є держателем Реєстру виданих фітосанітарних сертифікатів.\nУ Реєстрі виданих фітосанітарних сертифікатів відкритою і загальнодоступною є інформація про:\nназву об’єкта регулювання та його обсяг;\nномер та дату видачі висновку фітосанітарної експертизи (аналізів);\nномер та дату видачі фітосанітарних сертифікатів.\nПорядок ведення Реєстру виданих фітосанітарних сертифікатів встановлюється Кабінетом Міністрів України."
    },
    {
      "provision_ref": "art14",
      "section": "14",
      "title": "Стаття 14. Цілі фітосанітарних заходів",
      "content": "Органи, що здійснюють державне управління у сфері карантину рослин, вживають необхідні фітосанітарні заходи з метою досягнення таких цілей:\nзахист життя та здоров’я рослин на території України від ризиків внаслідок занесення та/або поширення регульованих шкідливих організмів в Україні або зменшення цих ризиків;\nзапобігання або обмеження будь-якої шкоди внаслідок занесення та/або поширення регульованих шкідливих організмів."
    },
    {
      "provision_ref": "art15",
      "section": "15",
      "title": "Стаття 15. Належний рівень фітосанітарного захисту",
      "content": "Центральний орган виконавчої влади, що забезпечує формування державної політики у сфері карантину рослин, визначає належний рівень фітосанітарного захисту.\nНалежний рівень фітосанітарного захисту визначається на підставі:\nпідтвердженої наявності регульованих шкідливих організмів в Україні;\nпрогнозованої оцінки економічних витрат для сільськогосподарського та/або лісового виробництва, пов’язаних з занесенням або подальшим поширенням регульованих шкідливих організмів в Україні;\nвизначення рівня ризику, прийнятного для сусідніх країн та заінтересованих партнерів;\nміжнародних стандартів, інструкцій та рекомендацій;\nмінімізації негативного впливу фітосанітарних заходів на міжнародну та внутрішню торгівлю."
    },
    {
      "provision_ref": "art16",
      "section": "16",
      "title": "Стаття 16. Розробка, перегляд, внесення змін та прийняття фітосанітарних заходів",
      "content": "Фітосанітарні заходи розробляються та/або переглядаються центральним органом виконавчої влади, що реалізує державну політику у сфері карантину рослин, і приймаються відповідними органами державної влади згідно з їх повноваженнями.\nРозробка та перегляд фітосанітарних заходів проводиться на підставі:\nнаукових принципів, відповідних процесів та методів виробництва;\nвідповідності методам інспектування, відбору зразків та проведення фітосанітарної експертизи (аналізів);\nрівня поширеності регульованих шкідливих організмів, наявності зон, у яких відсутні регульовані шкідливі організми, або зон з незначною їх кількістю;\nекологічних умов та умов навколишнього природного середовища;\nметодів обробки;\nміжнародних стандартів у сфері карантину та захисту рослин;\nрезультатів аналізу ризику, проведеного за методикою, розробленою міжнародними організаціями;\nінформації, отриманої від міжнародних організацій, що використовується заінтересованими партнерами.\nПід час розроблення та здійснення фітосанітарних заходів щодо імпортованих об’єктів регулювання необхідно враховувати статус регульованих шкідливих організмів в Україні порівнюючи із статусом регульованих шкідливих організмів у країні походження.\nЗабороняється дискримінація заінтересованих партнерів, що імпортують до України об’єкти регулювання з країн, у яких статус регульованого шкідливого організму такий, як в Україні.\nФітосанітарні заходи, які здійснюються в іншій країні, вважаються еквівалентними тим, що застосовуються в Україні, якщо така країна на основі науково обґрунтованої інформації доведе, що ці заходи відповідають рівню захисту рослин або перевищують його порівняно з тими, що здійснюються в Україні.\nФітосанітарні заходи, включаючи фітосанітарні правила, підлягають перегляду та оновленню в міру надходження нової науково обґрунтованої інформації або важливих (істотних) коментарів від заінтересованих партнерів.\nФітосанітарні заходи переглядаються не пізніше ніж протягом шести місяців після їх прийняття або останнього перегляду.\nУсі фітосанітарні заходи, прийняті за надзвичайних обставин, переглядаються та оновлюються не пізніше 6 місяців від дати їх прийняття або останнього перегляду, з метою забезпечення того, щоб такі заходи досягали, але не перевищували належний рівень фітосанітарного захисту.\nПроведення інспектування, огляду, фітосанітарної експертизи (аналізів), повторної (арбітражної) фітосанітарної експертизи (аналізів), нагляду, обстеження, моніторингу, знезараження об’єктів регулювання, оформлення сертифікатів, передбачених цим Законом, контроль за проведенням огляду в частині відбору зразків та вибірковий контроль за проведенням фітосанітарної експертизи (аналізів) здійснюються у порядку , встановленому Кабінетом Міністрів України."
    },
    {
      "provision_ref": "art17",
      "section": "17",
      "title": "Стаття 17. Проведення аналізу ризику та управління ризиком",
      "content": "Результати аналізу ризику об’єктів регулювання оформляються письмово і повинні містити таку інформацію:\nмета проведення аналізу;\nфакти виявлення регульованих шкідливих організмів та шляхи їх проникнення (носії, тип передачі), укорінення та поширення;\nджерела інформації;\nвисновки щодо оцінки фітосанітарного ризику, включаючи вірогідність заподіяння шкоди рослинам та наслідки, що можуть бути цим викликані;\nваріанти управління ризиком та причини, за якими відхиляються альтернативні варіанти.\nРезультати аналізу ризику розміщуються на офіційній інтернет-сторінці центрального органу виконавчої влади, що реалізує державну політику у сфері карантину рослин, протягом трьох робочих днів із дня затвердження висновків.\nПроведення аналізу ризику здійснюється центральним органом виконавчої влади, що реалізує державну політику у сфері карантину рослин.\nУправління ризиком полягає у зменшенні ризику для життя та здоров’я рослин відповідно до належного рівня фітосанітарного захисту, який встановлений в Україні.\nПри розгляді альтернативних варіантів зменшення ризику занесення карантинних організмів визначені фітосанітарні заходи не повинні обмежувати торгівлю більше, ніж необхідно для досягнення належного рівня фітосанітарного захисту, враховуючи технічну та економічну доцільність запропонованих альтернативних заходів."
    },
    {
      "provision_ref": "art18",
      "section": "18",
      "title": "Стаття 18. Визначення ефективності іноземної національної організації захисту рослин",
      "content": "Визначення ефективності іноземної національної організації захисту рослин ґрунтується на об’єктивних критеріях, встановлених Секретаріатом Міжнародної конвенції з захисту рослин .\nПри визначенні ефективності іноземної національної організації захисту рослин також враховується періодичність визнання недійсними фітосанітарних сертифікатів, які засвідчують відсутність регульованих шкідливих організмів у вантажі з об’єктами регулювання, що імпортується і які були видані уповноваженою посадовою особою іноземної національної організації захисту рослин на вантаж з об’єктами регулювання, що імпортується, але були визнані недійсними в результаті фітосанітарної експертизи (аналізів) зразків цього вантажу.\nУсі розглянуті фактори та відповідні висновки, зроблені під час оцінки ефективності іноземної національної організації захисту рослин, документуються та надаються іноземній національній організації захисту рослин за її запитом. У разі якщо іноземна країна звертається із запитом про проведення консультацій та надання коментарів щодо оцінки її ефективності, розпочинаються консультації, а результати та пояснення аналізуються на предмет наявності підстав перегляду оцінки ефективності іноземної національної організації захисту рослин."
    },
    {
      "provision_ref": "art19",
      "section": "19",
      "title": "Стаття 19. Повідомлення про здійснення фітосанітарних заходів",
      "content": "Для повідомлення про здійснення фітосанітарних заходів центральний орган виконавчої влади, що реалізує державну політику у сфері карантину рослин:\nу триденний строк після завершення розроблення фітосанітарних заходів розміщує відповідне повідомлення у періодичних виданнях, а також на офіційній інтернет-сторінці центрального органу виконавчої влади, що реалізує державну політику у сфері карантину рослин;\nінформує про фітосанітарні заходи Центр обробки запитів країн - членів Світової організації торгівлі і Світової організації торгівлі (далі - Центр обробки запитів), який доводить їх до країн - членів цієї організації з метою зменшення впливу на експортні можливості заінтересованих партнерів.\nПовідомлення публікується не пізніше ніж за 60 днів до здійснення фітосанітарного заходу. Повідомлення складається за формою та вимогами відповідних міжнародних організацій або міжнародних договорів. У повідомленні зазначаються об’єкти регулювання, яких стосується та/або на які вплине фітосанітарний захід, з коротким змістом та обґрунтуванням щодо здійсненого заходу.\nНа письмовий запит осіб чи заінтересованих партнерів центральний орган виконавчої влади, що реалізує державну політику у сфері карантину рослин, надає інформацію щодо фітосанітарних заходів із зазначенням у разі потреби положень, що істотно відрізняються від міжнародних стандартів.\nЦентральний орган виконавчої влади, що реалізує державну політику у сфері карантину рослин, розглядає письмові коментарі щодо надзвичайного фітосанітарного заходу, отримані від заінтересованих партнерів та осіб, і за їх письмовим запитом обговорює такі коментарі і враховує їх та результати обговорень при розгляді питання про внесення змін до надзвичайного фітосанітарного заходу.\nУ разі виникнення надзвичайних обставин та, як наслідок, здійснення фітосанітарного заходу повідомлення публікується в офіційних друкованих виданнях органів державної влади і на офіційній інтернет-сторінці центрального органу виконавчої влади, що реалізує державну політику у сфері карантину рослин.\nЦентральний орган виконавчої влади, що реалізує державну політику у сфері карантину рослин, визначає вплив надзвичайного фітосанітарного заходу на експортні можливості заінтересованих партнерів."
    },
    {
      "provision_ref": "art20",
      "section": "20",
      "title": "Стаття 20. Документація фітосанітарних заходів",
      "content": "Центральний орган виконавчої влади, що реалізує державну політику у сфері карантину рослин, протягом 10 календарних днів відповідає на всі питання та запити, пов’язані з фітосанітарними заходами, що включають:\nухвалені або запропоновані фітосанітарні заходи;\nпроцедури контролю, інспектування та ухвалення;\nпроцедури оцінки фітосанітарного ризику, фактори, що беруться до уваги, та методи визначення належного рівня фітосанітарного захисту;\nчленство та участь України у відповідних міжнародних організаціях або відповідних міжнародних договорах стосовно фітосанітарних заходів та тексти таких договорів.\nКабінет Міністрів України встановлює розмір плати, що стягується, за надання інформації заінтересованим партнерам та особам."
    },
    {
      "provision_ref": "art21",
      "section": "21",
      "title": "Стаття 21. Опублікування та здійснення фітосанітарних заходів",
      "content": "Фітосанітарні заходи в триденний термін після їх прийняття публікуються в офіційних друкованих виданнях відповідних органів державної влади і на офіційній інтернет-сторінці центрального органу виконавчої влади, що реалізує державну політику у сфері карантину рослин.\nФітосанітарні заходи здійснюються не раніше ніж через 6 місяців після опублікування, за винятком надзвичайних фітосанітарних заходів."
    },
    {
      "provision_ref": "art22",
      "section": "22",
      "title": "Стаття 22. Принципи застосування фітосанітарних заходів",
      "content": "Центральний орган виконавчої влади, що реалізує державну політику у сфері карантину рослин, під час здійснення фітосанітарних заходів враховує:\nобсяги, необхідні для досягнення мети, зазначеної у статті 15 цього Закону;\nнедопущення прихованого обмеження для міжнародної торгівлі;\nуникнення довільного їх встановлення або дискримінації міжнародної торгівлі."
    },
    {
      "provision_ref": "art23",
      "section": "23",
      "title": "Стаття 23. Договори щодо еквівалентності фітосанітарних заходів",
      "content": "Центральний орган виконавчої влади, що реалізує державну політику у сфері карантину рослин, на вимогу заінтересованих партнерів проводить консультації про визнання еквівалентності фітосанітарних заходів з метою подальшого укладення договорів про таку еквівалентність відповідно до закону."
    },
    {
      "provision_ref": "art25",
      "section": "25",
      "title": "Стаття 25. Встановлення переліку регульованих шкідливих організмів",
      "content": "Центральний орган виконавчої влади, що реалізує державну політику у сфері карантину рослин, готує перелік регульованих шкідливих організмів, який включає:\nкарантинні організми, відсутні в Україні (список 1);\nкарантинні організми, обмежено поширені в Україні (список 2);\nрегульовані некарантинні шкідливі організми.\nПерелік регульованих шкідливих організмів встановлюється на основі переліків шкідливих організмів, які занесені до списків А1 та А2 Європейської та Середземноморської організації захисту рослин та/або списків інших відповідних міжнародних організацій, якщо на основі оцінки фітосанітарного ризику встановлено високий рівень загрози занесення або поширення таких шкідливих організмів для рослин на території України.\nРівень присутності регульованих некарантинних шкідливих організмів, який становить зараження, визначається для кожного виду насіннєвого та садивного матеріалу.\nПерелік регульованих шкідливих організмів затверджується центральним органом виконавчої влади, що забезпечує формування державної політики у сфері карантину рослин, та публікується в офіційних друкованих виданнях органів державної влади і на офіційній інтернет-сторінці центрального органу виконавчої влади, що реалізує державну політику у сфері карантину рослин.\nПерелік регульованих шкідливих організмів поновлюється за необхідності відповідно до статусу шкідливих організмів в Україні та змін у переліках А-1 та А-2 Європейської та Середземноморської організації захисту рослин та затверджується у термін, що не перевищує 30 днів, і публікується в офіційних друкованих виданнях органів державної влади та на офіційній інтернет-сторінці центрального органу виконавчої влади, що реалізує державну політику у сфері карантину рослин."
    },
    {
      "provision_ref": "art26",
      "section": "26",
      "title": "Стаття 26. Встановлення переліків об’єктів регулювання",
      "content": "Кабінет Міністрів України за поданням центрального органу виконавчої влади, що забезпечує формування державної політики у сфері карантину рослин, затверджує окремі переліки об’єктів регулювання:\nдля цілей імпорту, експорту та реекспорту;\nдля цілей контролю за переміщенням територією України.\nПерелік об’єктів регулювання для цілей контролю за переміщенням територією України складається відповідно до міжнародних стандартів, інструкцій та рекомендацій на основі проведення аналізу ризиків відповідно до вимог статті 17 цього Закону.\nУ переліку об’єктів регулювання для цілей імпорту, експорту та реекспорту визначаються:\nоб’єкти регулювання для цілей імпорту із зазначенням конкретних країн-експортерів або зон країн походження, які заборонені для імпорту внаслідок статусу регульованих шкідливих організмів на території, з якої походять такі об’єкти регулювання;\nоб’єкти регулювання для цілей експорту та реекспорту із зазначенням конкретних країн-імпортерів, які вимагають супроводження фітосанітарними документами.\nЗміни до переліків об’єктів регулювання вносяться відповідно до зміни статусу регульованих шкідливих організмів іноземної держави та/або України, нової науково обґрунтованої інформації, повідомлень країн-імпортерів та міжнародних стандартів.\nПереліки об’єктів регулювання розміщуються на офіційній інтернет-сторінці центрального органу виконавчої влади, що реалізує державну політику у сфері карантину рослин, протягом трьох робочих днів із дня набрання ними чинності.\nНа рослини, продукти рослинного походження, місця зберігання, упаковки, засоби перевезення, контейнери, ґрунт та будь-які інші організми, об’єкти або матеріали, здатні переносити чи поширювати регульовані шкідливі організми, не включені до переліку об’єктів регулювання для цілей імпорту, експорту, реекспорту та контролю за переміщенням територією України, за запитом особи, яка здійснює переміщення вантажу з такими об’єктами, поширюється правовий режим об’єктів регулювання, встановлений цим Законом."
    },
    {
      "provision_ref": "art27",
      "section": "27",
      "title": "Стаття 27. Реєстрація осіб, які здійснюють господарську діяльність, пов’язану з виробництвом та обігом об’єктів регулювання",
      "content": "Реєстрації у центральному органі виконавчої влади, що реалізує державну політику у сфері карантину рослин, підлягають особи, які:\nздійснюють господарську діяльність з обігу об’єктів регулювання у карантинній та регульованій зонах;\nвиробляють насіннєвий та садивний матеріал;\nздійснюють біологічний контроль з використанням біологічних контрольних організмів;\nздійснюють господарську діяльність з виробництва та маркування дерев’яного пакувального матеріалу;\nздійснюють зберігання та переробку зерна.\nРеєстрація проводиться протягом 10 робочих днів на основі заяви, поданої особою, яка здійснює господарську діяльність, пов’язану з виробництвом та обігом об’єктів регулювання, відповідно до закону за формою, що встановлюється центральним органом виконавчої влади, що забезпечує формування державної політики у сфері карантину рослин.\nОсобам, зареєстрованим в центральному органі виконавчої влади, що реалізує державну політику у сфері карантину рослин, надається реєстраційний номер.\nПлата за реєстрацію не стягується.\nПорядок реєстрації осіб визначається центральним органом виконавчої влади, що забезпечує формування державної політики у сфері карантину рослин."
    },
    {
      "provision_ref": "art28",
      "section": "28",
      "title": "Стаття 28. Система раннього попередження про карантинні організми",
      "content": "Особи проводять інспектування рослин, що ростуть на землях сільськогосподарського призначення, у розсадниках, садах, лісах, відкритому ґрунті, теплицях та в інших місцях, включаючи місця для зберігання, переробки і транспортні засоби для переміщення об’єктів регулювання.\nУ разі виявлення підозри зараження об’єктів регулювання регульованими шкідливими організмами особа повинна протягом доби повідомити державного фітосанітарного інспектора.\nДержавний фітосанітарний інспектор здійснює фітосанітарні процедури з метою перевірки підозри наявності регульованого шкідливого організму. У разі підтвердження такої підозри державний фітосанітарний інспектор визначає фітосанітарні заходи, спрямовані на запобігання поширення, локалізації та/або ліквідації регульованих шкідливих організмів, які повинні здійснюватися особами."
    },
    {
      "provision_ref": "art29",
      "section": "29",
      "title": "Стаття 29. Контроль за переміщенням об’єктів регулювання територією України",
      "content": "Об’єкти регулювання, включені до переліку об’єктів регулювання для цілей контролю за переміщенням територією України, переміщуються територією України за наявності карантинного сертифіката у разі вивезення з карантинної зони об’єктів регулювання, які здатні поширювати карантинний організм, щодо якого запроваджено карантинний режим.\nКарантинний сертифікат також може видаватися на рослини, продукти рослинного походження, місця зберігання, упаковки, засоби перевезення, контейнери, ґрунт та будь-які інші організми, об’єкти або матеріали, здатні переносити чи поширювати регульовані шкідливі організми, не включені до переліку об’єктів регулювання для цілей контролю за переміщенням територією України, за запитом особи, яка здійснює переміщення вантажу з такими об’єктами.\nДержавний фітосанітарний інспектор зобов’язаний видати заявнику карантинний сертифікат або прийняти рішення про відмову в його видачі на підставі заяви власника вантажу або уповноваженої ним особи на оформлення карантинного сертифіката та висновку фітосанітарної експертизи (аналізів). Державний фітосанітарний інспектор зобов’язаний видати заявнику карантинний сертифікат чи прийняти рішення про відмову в його видачі протягом 8 робочих годин після отримання ним висновку фітосанітарної експертизи (аналізів). Висновок фітосанітарної експертизи (аналізів) надається за результатами аналізу щодо наявності шкідливих організмів протягом 24 годин з моменту завершення завантаження транспортного засобу. Початок та завершення завантаження транспортного засобу фіксуються шляхом направлення власником вантажу або уповноваженою ним особою письмового повідомлення до фітосанітарної лабораторії, яка за вибором власника вантажу або уповноваженої ним особи здійснюватиме фітосанітарну експертизу (аналізи). Повідомлення має містити інформацію про транспортний засіб, вантаж, заплановані час та дату початку і завершення завантаження. У разі проведення складного аналізу (мікологічного, бактеріологічного, вірусологічного, гельмінтологічного), залежно від виявленого виду організму, висновок фітосанітарної експертизи (аналізів) видається не пізніше дня, наступного за днем завершення проведення фітосанітарної експертизи (аналізів), та не пізніше ніж на тридцятий день з дня подання зразка об’єкта регулювання для проведення фітосанітарної експертизи (аналізів).\nРішення про відмову у видачі карантинного сертифіката надається особі у письмовій формі засобами електронного зв’язку не пізніше дня, наступного за днем прийняття відповідного рішення.\nПідставами для прийняття рішення про відмову у видачі карантинного сертифіката є:\nневідповідність об’єктів регулювання вимогам фітосанітарних заходів;\nвиявлення зараження об’єктів регулювання регульованими шкідливими організмами;\nвідсутність реєстрації особи, передбаченої статтею 27 цього Закону;\nневідповідність наявних об’єктів регулювання, заявлених особою для переміщення територією України;\nневиконання розпоряджень державного фітосанітарного інспектора щодо застосування фітосанітарних заходів;\nвідсутність оплати за видачу карантинного сертифіката.\nВиключними підставами для відкликання карантинного сертифіката є:\nпорушення особою вимог фітосанітарних заходів, які визначені у карантинному сертифікаті;\nповідомлення особи про втрату карантинного сертифіката;\nпошкодження карантинного сертифіката, що не дає можливості визначити фітосанітарний стан об’єктів регулювання.\nПорядок оформлення карантинних сертифікатів визначається Кабінетом Міністрів України.\nПлата за видачу карантинного сертифіката справляється у порядку, встановленому Кабінетом Міністрів України.\nОсоба, яка у встановленому порядку надала державному фітосанітарному інспектору усі необхідні документи та провела оплату і не отримала у визначені терміни рішення про видачу або відмову у видачі карантинного сертифіката, має право здійснити задеклароване переміщення об’єктів регулювання.\nОб’єкти регулювання можуть переміщуватися територією України без наявності карантинного сертифіката у разі їх переміщення в межах та за межі:\nзони, вільної від регульованих шкідливих організмів;\nмісця виробництва або виробничої ділянки, вільних від регульованих шкідливих організмів.\nРішення про відмову у видачі карантинного сертифіката може бути оскаржено до центрального органу виконавчої влади, що реалізує державну політику у сфері карантину рослин, або до суду.\nЗаява про оскарження рішення про відмову у видачі карантинного сертифіката подається до центрального органу виконавчої влади, що реалізує державну політику у сфері карантину рослин, у строк, що не перевищує 10 днів після одержання відповідного рішення. Заява розглядається не пізніше двох робочих днів після її подання.\nПро результати розгляду заявник повідомляється у письмовій формі засобами електронного зв’язку у строк не пізніше двох робочих днів після завершення строку для розгляду заяви."
    },
    {
      "provision_ref": "art30",
      "section": "30",
      "title": "Стаття 30. Інспектування об’єктів регулювання",
      "content": "Об’єкти регулювання підлягають інспектуванню з метою перевірки їх фітосанітарного стану.\nУ разі якщо під час інспектування виявляється загроза поширення регульованих шкідливих організмів, державний фітосанітарний інспектор видає розпорядження про здійснення особою відповідних фітосанітарних процедур.\nЦентральний орган виконавчої влади, що реалізує державну політику у сфері карантину рослин, визначає методи інспектування, огляду, у тому числі відбору зразків та проведення фітосанітарної експертизи (аналізів)."
    },
    {
      "provision_ref": "art31",
      "section": "31",
      "title": "Стаття 31. Місця виробництва або виробничі ділянки, вільні від регульованих шкідливих організмів",
      "content": "Місце виробництва або виробничі ділянки, вільні від регульованих шкідливих організмів, є виробництво або ділянки, де на підставі інспектування офіційно встановлена відсутність регульованих шкідливих організмів і за необхідності їх відсутність офіційно підтримується протягом визначеного періоду.\nМісця виробництва або виробничі ділянки, вільні від регульованих шкідливих організмів, встановлюються на вимогу особи, що займається виробництвом об’єктів регулювання.\nЦентральний орган виконавчої влади, що реалізує державну політику у сфері карантину рослин, та особа, що займається виробництвом об’єктів регулювання, виконують процедури для встановлення та/або підтримання статусу місця виробництва або виробничої ділянки, вільних від регульованих шкідливих організмів.\nПорядок офіційного встановлення та/або підтримання статусу місця виробництва або виробничої ділянки, вільних від регульованих шкідливих організмів, позбавлення такого статусу, його поновлення та інші умови офіційного встановлення місця виробництва або виробничої ділянки визначається центральним органом виконавчої влади, що забезпечує формування державної політики у сфері карантину рослин.\nКабінет Міністрів України встановлює розмір платежів за надання послуг, зазначених у цій статті, згідно з чинним законодавством."
    },
    {
      "provision_ref": "art32",
      "section": "32",
      "title": "Стаття 32. Біологічний контроль за шкідливими організмами",
      "content": "Біологічні контрольні організми, що можуть бути використані з метою біологічного контролю за регульованими шкідливими організмами, а також вимоги до об’єктів та обладнання, що використовуються особами, які здійснюють біологічний контроль, визначаються центральним органом виконавчої влади, що забезпечує формування державної політики у сфері карантину рослин.\nВикористання біологічних контрольних організмів може вважатися фітосанітарними заходами з локалізації та ліквідації карантинних організмів, що здійснюється під контролем центрального органу виконавчої влади, що реалізує державну політику у сфері карантину рослин.\nЦентральний орган виконавчої влади, що реалізує державну політику у сфері карантину рослин, веде облік імпорту та використання біологічних контрольних організмів."
    },
    {
      "provision_ref": "art33",
      "section": "33",
      "title": "Стаття 33. Порядок запровадження та скасування карантинного режиму в Україні",
      "content": "У разі виявлення карантинних організмів на території України карантинний режим запроваджується: у межах декількох областей Кабінетом Міністрів України за поданням Головного державного фітосанітарного інспектора України; на території Автономної Республіки Крим, областей, декількох районів, району, населеного пункту чи території окремого господарства - відповідно Радою міністрів Автономної Республіки Крим, місцевою державною адміністрацією за поданням відповідно головних державних фітосанітарних інспекторів чи державних фітосанітарних інспекторів з карантину рослин.\nКарантинний режим запроваджується протягом доби з моменту виявлення карантинного організму.\nОрган, що приймає рішення про запровадження або скасування карантинного режиму, протягом доби оприлюднює таке рішення в офіційних друкованих виданнях та на офіційній інтернет-сторінці центрального органу виконавчої влади, що реалізує державну політику у сфері карантину рослин. Рішення про запровадження або скасування карантинного режиму набирає чинності з дня, наступного за днем його опублікування в офіційному друкованому виданні та на офіційній інтернет-сторінці центрального органу виконавчої влади, що реалізує державну політику у сфері карантину рослин.\nУ рішенні про запровадження карантинного режиму обов’язково зазначається таке:\nобставини, що спричинили запровадження карантинного режиму, включаючи ідентифікацію конкретного карантинного організму;\nмежі карантинної зони, в якій запроваджується карантинний режим;\nчас, з якого запроваджується карантинний режим;\nфітосанітарні заходи, що здійснюються в карантинній зоні, та органи, що їх здійснюють.\nКарантинний режим скасовується органом, що прийняв рішення про його запровадження, за поданням відповідних головних державних фітосанітарних інспекторів чи державних фітосанітарних інспекторів.\nУ рішенні про скасування карантинного режиму обов’язково зазначаються:\nобставини, що спричинили скасування карантинного режиму;\nчас, з якого скасовується карантинний режим."
    },
    {
      "provision_ref": "art34",
      "section": "34",
      "title": "Стаття 34. Фітосанітарні заходи, що застосовуються у карантинній зоні",
      "content": "На підставі та в порядку, встановлених законом, у карантинних зонах здійснюються такі спеціальні заходи:\nінспектування та фітосанітарна експертиза (аналізи) об’єктів регулювання;\nздійснення контролю за проведенням локалізації та ліквідації карантинних організмів особами;\nзаборона вивезення з карантинних зон заражених карантинними організмами об’єктів регулювання;\nфумігація об’єктів регулювання у разі їх вивезення з карантинної зони у зону, вільну від регульованих шкідливих організмів;\nтехнічна переробка об’єктів регулювання, заражених карантинними організмами.\nРослини, продукти рослинного походження та інші об’єкти регулювання, заражені карантинними організмами, які неможливо знезаразити або направити на технічну переробку, підлягають знищенню в порядку, встановленому законом.\nМісцеві державні адміністрації, власники (уповноважені ними органи) морських і річкових портів (пристаней), залізничних станцій, аеропортів (аеродромів), підприємств поштового зв’язку, автовокзалів (автостанцій), посадові особи митниць та пунктів пропуску на державному кордоні України, на автомобільних шляхах сполучення повинні сприяти державним фітосанітарним інспекторам у здійсненні карантинних заходів.\nВідшкодування збитків, що заподіяні внаслідок неправомірних дій органів та посадових осіб, які забезпечують виконання карантинних заходів, здійснюється відповідно до закону."
    },
    {
      "provision_ref": "art35",
      "section": "35",
      "title": "Стаття 35. Заборона або обмеження імпорту",
      "content": "Забороняється імпорт об’єктів регулювання, що:\nзаражені карантинними шкідливими організмами;\nможуть спричинити занесення карантинних організмів на територію України;\nможуть збільшити популяцію місцевих регульованих шкідливих організмів до рівня, який не відповідає рівню фітосанітарного захисту.\nІмпорт біологічних контрольних організмів для проведення наукових досліджень або біологічного контролю та шкідливих організмів, які завозяться для науково-дослідних цілей, дозволяється в порядку , встановленому Кабінетом Міністрів України."
    },
    {
      "provision_ref": "art36",
      "section": "36",
      "title": "Стаття 36. Вимоги до імпортних і транзитних вантажів",
      "content": "Імпортні і транзитні вантажі з об’єктами регулювання повинні відповідати таким вимогам:\nбути вільними від карантинних організмів;\nсупроводжуватися оригіналом фітосанітарного сертифіката або фітосанітарного сертифіката на реекспорт, якщо такий сертифікат вимагається згідно з діючими фітосанітарними заходами;\nне походити з об’єкта або зони виробництва чи переміщуватися через зону, на яку поширюється карантинний режим, що підтверджується іноземною національною організацією захисту рослин країни - експортера або транзиту.\nУ разі якщо імпортний або транзитний вантаж з об’єктами регулювання був доставлений або зберігався, перепаковувався чи розділявся в іншій країні, крім оригіналу фітосанітарного сертифіката на реекспорт він супроводжується оригіналом міжнародного фітосанітарного сертифіката з країни походження або його завіреної копії.\nЯкщо імпортний або транзитний вантаж з об’єктами регулювання був імпортований у кілька країн та у зв’язку з цим було видано кілька фітосанітарних сертифікатів на реекспорт, такі вантажі, крім оригіналу або завіреної копії фітосанітарного сертифіката, виданого в країні походження, повинні супроводжуватися оригіналом фітосанітарного сертифіката на реекспорт.\nЯкщо на відміну від країни призначення країна реекспорту не вимагає фітосанітарного сертифіката країни походження на відповідний вантаж, то він супроводжується оригіналом фітосанітарного сертифіката на реекспорт.\nДозволяється імпорт без фітосанітарного сертифіката у поштових відправленнях, ручній поклажі та багажі пасажирів, членів екіпажів морських, річкових та повітряних суден, транспортних засобів свіжих або сушених фруктів та овочів (крім картоплі) у кількості, що не перевищує двох кілограмів кожного виду.\nДозволені до ввезення без переміщення за межі транспортних засобів об’єкти регулювання для продовольчих цілей членів екіпажів морських, річкових та повітряних суден, автомобільних та залізничних засобів.\nФітосанітарні процедури до об’єктів регулювання при ввезенні в Україну, включаючи методи інспектування та відбору зразків, здійснюються відповідно до порядку ввезення об’єктів регулювання в Україну.\nОригінали фітосанітарного сертифіката та фітосанітарного сертифіката на реекспорт, видані державою-імпортером, визнаються в Україні у паперовій та електронній формах."
    },
    {
      "provision_ref": "art37",
      "section": "37",
      "title": "Стаття 37. {Статтю 37 виключено на підставі Закону № 867-VIII від 08.12.2015 }",
      "content": "Статтю 37 виключено на підставі Закону № 867-VIII від 08.12.2015"
    },
    {
      "provision_ref": "art38",
      "section": "38",
      "title": "Стаття 38. Пункти карантину рослин у пунктах пропуску на державному кордоні України",
      "content": "Фітосанітарний контроль вантажів з об’єктами регулювання, що ввозяться на митну територію України (у тому числі з метою транзиту), здійснюється державними фітосанітарними інспекторами у визначених пунктах карантину рослин у пунктах пропуску на державному кордоні України (далі - прикордонні пункти карантину рослин).\nУ пунктах пропуску на державному кордоні України фітосанітарний контроль об’єктів регулювання, що ввозяться на митну територію України (у тому числі з метою транзиту), здійснюється митними органами у формі попереднього документального контролю.\nУ разі припинення попереднього документального контролю митними органами для здійснення фітосанітарного контролю залучається посадова особа відповідного уповноваженого органу.\nПрикордонний пункт карантину рослин облаштовується у пункті пропуску на державному кордоні України і обладнується за рахунок коштів Державного бюджету України:\nзасобами та приміщеннями для проведення інспектування транспортних засобів і об’єктів регулювання, відбору зразків, проведення фітосанітарної експертизи (аналізів) та фумігації;\nзасобами зв’язку, включаючи Інтернет.\nПрикордонні пункти карантину рослин повинні мати спеціально відведенні та обладнані відповідно до закону місця для знищення об’єктів регулювання, заражених регульованими шкідливими організмами.\nОб’єкти регулювання, що надходять у пункти пропуску на державному кордоні України, на яких відсутні прикордонні пункти карантину рослин, перенаправляються до найближчого прикордонного пункту карантину рослин."
    },
    {
      "provision_ref": "art39",
      "section": "39",
      "title": "Стаття 39. Стандартний фітосанітарний контроль",
      "content": "Усі імпортні або транзитні вантажі з об’єктами регулювання, включеними до переліків об’єктів регулювання для цілей імпорту, експорту, реекспорту та для цілей контролю за переміщенням територією України, підлягають стандартному фітосанітарному прикордонному контролю, який здійснюється шляхом інспектування, з метою встановлення, що:\nоб’єкт регулювання супроводжується дійсним фітосанітарним сертифікатом та/або фітосанітарним сертифікатом на реекспорт, якщо такий сертифікат вимагається згідно з діючими фітосанітарними заходами;\nоб’єкти регулювання відповідають документам, які його супроводжують;\nвідсутні карантинні організми та ознаки пошкодження вантажу.\nВвезення в Україну або транзит через її територію вантажу дозволяється за таких умов:\nоб’єкт регулювання не імпортований та не походить із забороненої для імпорту країни-експортера чи зони країни походження;\nвідсутність повідомлення компетентного органу країни походження, реекспорту чи транзиту про надзвичайні обставини та/або підтвердження виявлення вогнища та поширення карантинного організму на конкретній території або виробничій ділянці країни походження чи транзиту;\nнаявність дійсного фітосанітарного сертифіката та/або фітосанітарного сертифіката на реекспорт, якщо такий сертифікат вимагається згідно з діючими фітосанітарними заходами;\nвідсутність карантинних організмів та ознак зараження ними;\nнаявність непошкодженого опломбування транзитного вантажу, здійсненого митним органом країни-експортера;\nпопередні вантажі з аналогічними об’єктами регулювання з країни походження та/або конкретного об’єкта походження супроводжувалися повними та дійсними фітосанітарними сертифікатами;\nвантаж відповідає вимогам фітосанітарних заходів.\nЯкщо вантаж з об’єктами регулювання, який повинен супроводжуватися фітосанітарним сертифікатом, прибуває на прикордонний пункт карантину рослин без такого документа, він підлягає затриманню державним фітосанітарним інспектором та здійсненню процедур, передбачених статтею 41 цього Закону.\nУ випадках, якщо державний фітосанітарний інспектор встановлює, що фітосанітарний сертифікат, яким супроводжується об’єкт регулювання, є недійсним, неповним чи підробленим або іншим чином сфальсифікованим, або якщо він робить висновок, що об’єкти регулювання у даному вантажі не відповідають зазначеним у фітосанітарному сертифікаті, то вантаж затримується на відповідному прикордонному пункті карантину рослин, про що повідомляється Головний державний фітосанітарний інспектор України або посадова особа, уповноважена на те центральним органом виконавчої влади, що реалізує державну політику у сфері карантину рослин.\nГоловний державний фітосанітарний інспектор України або посадова особа, уповноважена на те центральним органом виконавчої влади, що реалізує державну політику у сфері карантину рослин, протягом доби зв’язується з іноземною національною організацією захисту рослин країни походження чи реекспорту для консультацій і спільно визначає дії, які повинні бути вжиті по відношенню до даного вантажу.\nУ разі якщо у вантажі візуально виявлений карантинний організм державний фітосанітарний інспектор протягом доби повідомляє про це власника вантажу та центральний орган виконавчої влади, що реалізує державну політику у сфері карантину рослин, і здійснює процедури, передбачені статтею 41 цього Закону.\nСтандартний фітосанітарний прикордонний контроль може здійснюватися відповідно до порядку, визначеного центральним органом виконавчої влади, що забезпечує формування державної політики у сфері карантину рослин, у спеціально призначеному місці на території України за умови, що такий вантаж залишається під митним контролем.\nВантажі з об’єктами регулювання можуть інспектуватися державним фітосанітарним інспектором або уповноваженими центральним органом виконавчої влади, що реалізує державну політику у сфері карантину рослин, в місцях завантаження в країні походження чи реекспорту на вимогу та за рахунок імпортера. У таких випадках фітосанітарний контроль проводиться за місцем призначення вантажу."
    },
    {
      "provision_ref": "art40",
      "section": "40",
      "title": "Стаття 40. Вибірковий фітосанітарний контроль",
      "content": "Центральний орган виконавчої влади, що реалізує державну політику у сфері карантину рослин, на основі даних щодо виявлення карантинних організмів у вантажах з об’єктами регулювання будь-якого походження, що імпортуються, а також на основі інших факторів, що можуть впливати на життя та здоров’я рослин, враховуючи результати аналізу ризиків відповідно до вимог статті 17 цього Закону встановлює спеціально визначений відсоток вантажів, які підлягають обов’язковому розширеному фітосанітарному контролю.\nОбов’язковий розширений фітосанітарний прикордонний контроль на кордоні застосовується відповідно до порядку про вибірковий фітосанітарний контроль, що затверджується центральним органом виконавчої влади, що забезпечує формування державної політики у сфері карантину рослин, до початку нового календарного року на наступний рік.\nПорядком про вибірковий фітосанітарний контроль встановлюються, враховуючи результати аналізу ризиків відповідно до вимог статті 17 цього Закону, спеціально визначені відсотки вантажів з об’єктами регулювання за категоріями:\nживі рослини будь-якого походження;\nпродукти рослинного походження;\nінші об’єкти регулювання будь-якого походження.\nЦентральний орган виконавчої влади, що реалізує державну політику у сфері карантину рослин, здійснює регулярні заходи державного контролю щодо вантажів з об’єктами регулювання будь-якого походження на основі ризик-орієнтованого підходу в порядку, встановленому центральним органом виконавчої влади, що забезпечує формування державної політики у сфері карантину рослин. Перелік об’єктів регулювання будь-якого походження, що підлягають державному контролю на основі ризик-орієнтованого підходу, та критерії вибірковості контролю встановлюються Кабінетом Міністрів України."
    },
    {
      "provision_ref": "art41",
      "section": "41",
      "title": "Стаття 41. Розширений фітосанітарний контроль вантажів з об’єктами регулювання, що імпортуються",
      "content": "Підставами для проведення розширеного фітосанітарного контролю вантажів з об’єктами регулювання, що імпортуються, на прикордонному пункті карантину рослин є:\nвідсутність фітосанітарного сертифіката, якщо вантаж з об’єктами регулювання повинен супроводжуватися таким документом;\nпідроблений або іншим чином сфальсифікований фітосанітарний сертифікат, яким супроводжується об’єкт регулювання;\nневідповідність об’єктів регулювання у вантажі фітосанітарному сертифікату;\nвізуально виявлене зараження вантажу регульованими шкідливими організмами або наявні ознаки зараження ними;\nнаявні ознаки пошкодження вантажу та/або транспортного засобу, у якому знаходиться вантаж.\nРішення про затримання вантажу для здійснення розширеного фітосанітарного контролю приймає державний фітосанітарний інспектор за наявності однієї з перелічених підстав.\nПри цьому державний фітосанітарний інспектор повідомляє власника вантажу про причину його затримання і проводить відбір зразків вантажу згідно з процедурою для проведення фітосанітарної експертизи (аналізів) державними фітосанітарними лабораторіями.\nВантажі, які підлягають розширеному фітосанітарному контролю, ізолюються на час проведення фітосанітарної експертизи (аналізів) на прикордонному пункті карантину рослин.\nУ разі якщо за результатами фітосанітарної експертизи (аналізів) буде підтверджено зараження карантинним організмом, про це повідомляється власник вантажу.\nУ разі якщо фітосанітарна експертиза (аналізи) не підтвердить зараження карантинним організмом, вантаж підлягає проходженню подальших митних процедур та на нього видається карантинний сертифікат.\nУ разі якщо фітосанітарна експертиза (аналізи) підтвердить зараження карантинним організмом, власник вантажу або уповноважена ним особа може оскаржити результати фітосанітарної експертизи (аналізів) та провести повторну фітосанітарну (арбітражну) експертизу (аналізи)."
    },
    {
      "provision_ref": "art42",
      "section": "42",
      "title": "Стаття 42. Поводження з вантажами, яким було відмовлено у ввезенні",
      "content": "Після підтвердження зараження карантинним організмом імпортних і транзитних вантажів з об’єктами регулювання центральний орган виконавчої влади, що реалізує державну політику у сфері карантину рослин, зв’язується з іноземною національною організацією захисту рослин країни походження чи реекспорту з метою визначення фітосанітарних заходів щодо цього вантажу.\nДо вантажів, заражених карантинними організмами, застосовуються всі можливі фітосанітарні процедури, проведення яких дозволить ввезення об’єктів регулювання, за погодженням та за рахунок власника.\nЯкщо до вантажу неможливо застосувати фітосанітарні процедури, проведення яких дозволить ввезення об’єктів регулювання, центральний орган виконавчої влади, що реалізує державну політику у сфері карантину рослин, повідомляє про повернення вантажу іноземну національну організацію захисту рослин країни походження чи реекспорту та власника вантажу.\nЯкщо природа карантинного організму, яким заражено об’єкт регулювання, не дозволяє відкласти здійснення необхідних фітосанітарних процедур та призведе до неналежного рівня фітосанітарного захисту (тобто існує високий ризик занесення карантинного організму в Україну), вантаж може бути знищено у безпечний спосіб без будь-яких консультацій з іноземною національною організацією захисту рослин країни походження або реекспорту чи з власником вантажу.\nПро проведені фітосанітарні процедури центральний орган виконавчої влади, що реалізує державну політику у сфері карантину рослин, протягом доби повідомляє власника вантажу, іноземну національну організацію захисту рослин країни походження або реекспорту та у разі потреби країну транзиту."
    },
    {
      "provision_ref": "art43",
      "section": "43",
      "title": "Стаття 43. Виявлення вогнища карантинних організмів у країні походження, реекспорту або транзиту",
      "content": "При підтвердженні виявлення вогнища та поширення карантинного організму на конкретній території або виробничій ділянці країни походження чи транзиту не дозволяється імпорт з них або транзит через них вантажу з об’єктами регулювання, які можуть спричинити занесення та поширення цього карантинного організму.\nВиявлення вогнища карантинних організмів та їх поширення повинно бути підтверджено відповідними міжнародними організаціями або іноземною національною організацією захисту рослин країни походження, реекспорту чи транзиту.\nПри надходженні таких вантажів державний фітосанітарний інспектор зупиняє цей вантаж на кордоні і повідомляє центральний орган виконавчої влади, що реалізує державну політику у сфері карантину рослин, для вжиття заходів, передбачених статтею 41 цього Закону.\nУ разі ризику занесення карантинного організму в Україну або передачі через реекспортні чи транзитні вантажі України або через вантажі, які переміщуються територією сусідньої країни внаслідок неконтрольованого поширення такого карантинного організму на сусідній території, центральний орган виконавчої влади, що реалізує державну політику у сфері карантину рослин, встановлює:\nконтроль за наявністю карантинних організмів на прикордонних територіях, якщо існує така загроза для об’єктів регулювання, які є чутливими до конкретного карантинного організму або можуть його переносити;\nзаборону або обмеження імпорту, реекспорту або транзиту об’єктів регулювання у зв’язку з ризиком зараження вантажу внаслідок переміщення його через таку територію.\nЗаборона або обмеження імпорту, реекспорту або транзиту об’єктів регулювання запроваджується на період до усунення причин, які були підставою для запровадження цих фітосанітарних заходів."
    },
    {
      "provision_ref": "art44",
      "section": "44",
      "title": "Стаття 44. {Статтю 44 виключено на підставі Закону № 1193-VII від 09.04.2014 }",
      "content": "Статтю 44 виключено на підставі Закону № 1193-VII від 09.04.2014"
    },
    {
      "provision_ref": "art45",
      "section": "45",
      "title": "Стаття 45. Фітосанітарні процедури вантажів у митницях призначення",
      "content": "До вантажів з об’єктами регулювання у митницях призначення або на митних складах застосовуються фітосанітарні процедури, передбачені статтями 39-41 цього Закону, у тому числі для забезпечення відповідності фітосанітарних заходів під час зберігання, пакування, розпакування, перепакування, переробки та обробки об’єктів регулювання у митницях призначення та на митних складах.\nПри експорті таких вантажів видається фітосанітарний сертифікат на реекспорт."
    },
    {
      "provision_ref": "art45-1",
      "section": "45-1",
      "title": "Стаття 45-1. Використання механізму \"єдиного вікна\"",
      "content": "Взаємодія центрального органу виконавчої влади, що реалізує державну політику у сфері карантину рослин, та державних фітосанітарних інспекторів з митними органами, іншими державними органами, установами та організаціями, уповноваженими на здійснення дозвільних або контрольних функцій щодо переміщення товарів, транспортних засобів комерційного призначення через митний кордон України, та іншими заінтересованими особами під час проведення фітосанітарного контролю вантажів з об’єктами регулювання, що імпортуються або ввозяться на митну територію України з метою транзиту, здійснюється з використанням механізму \"єдиного вікна\" відповідно до Митного кодексу України .\nВідомості про результати здійснення фітосанітарного контролю в електронній формі, на які накладено електронний підпис відповідно до вимог Закону України \"Про електронну ідентифікацію та електронні довірчі послуги\", вносяться державним фітосанітарним інспектором до єдиного державного інформаційного веб-порталу \"Єдине вікно для міжнародної торгівлі\" протягом строків, встановлених статтею 319 Митного кодексу України."
    },
    {
      "provision_ref": "art46",
      "section": "46",
      "title": "Стаття 46. Фітосанітарний контроль вантажів з об’єктами регулювання, що експортуються, імпортуються або реекспортуються",
      "content": "Імпорт, експорт, реекспорт об’єктів регулювання, включених до переліку об’єктів регулювання для цілей імпорту, експорту та реекспорту, здійснюється в супроводі оригіналу фітосанітарного сертифіката або фітосанітарного сертифіката на реекспорт, виданого в електронній або паперовій формі, які мають однакову юридичну силу, та/або іншої документації за запитом країни призначення.\nОригінали фітосанітарного сертифіката та фітосанітарного сертифіката на реекспорт видаються державним фітосанітарним інспектором:\nу паперовій формі - якщо цього вимагають фітосанітарні заходи країни призначення;\nв електронній формі - в інших випадках, у тому числі на вимогу особи.\nФітосанітарний сертифікат або фітосанітарний сертифікат на реекспорт видається державним фітосанітарним інспектором не раніше, ніж за 14 діб до дати переміщення об’єктів регулювання на підставі проведених фітосанітарних процедур. Фітосанітарний сертифікат або фітосанітарний сертифікат на реекспорт також може видаватися на рослини, продукти рослинного походження, місця зберігання, упаковки, засоби перевезення, контейнери, ґрунт та будь-які інші організми, об’єкти або матеріали, здатні переносити чи поширювати регульовані шкідливі організми, не включені до переліку об’єктів регулювання для цілей імпорту, експорту та реекспорту, за запитом особи, яка здійснює переміщення вантажу з такими об’єктами.\nДержавний фітосанітарний інспектор зобов’язаний видати заявнику фітосанітарний сертифікат або фітосанітарний сертифікат на реекспорт та/або інший документ за запитом країни призначення або прийняти рішення про відмову в його видачі на підставі заяви власника вантажу або уповноваженої ним особи на оформлення фітосанітарного сертифіката, фітосанітарного сертифіката на реекспорт та висновку фітосанітарної експертизи (аналізів). Державний фітосанітарний інспектор зобов’язаний видати заявнику фітосанітарний сертифікат або фітосанітарний сертифікат на реекспорт чи прийняти рішення про відмову в його видачі протягом 8 робочих годин після отримання ним висновку фітосанітарної експертизи (аналізів). Висновок фітосанітарної експертизи (аналізів) надається за результатами аналізу щодо наявності шкідливих організмів протягом 24 годин з моменту завершення завантаження транспортного засобу. Початок та завершення завантаження транспортного засобу фіксуються шляхом направлення власником вантажу або уповноваженою ним особою письмового повідомлення до фітосанітарної лабораторії, яка за вибором власника вантажу або уповноваженої ним особи здійснюватиме фітосанітарну експертизу (аналізи). Повідомлення має містити інформацію про транспортний засіб, вантаж, заплановані час та дату початку і завершення завантаження. У разі проведення на вимогу країни-імпортера чи власника вантажу або його уповноваженого представника складного аналізу (мікологічного, бактеріологічного, вірусологічного, гельмінтологічного) висновок фітосанітарної експертизи (аналізів) видається не пізніше дня, наступного за днем завершення проведення фітосанітарної експертизи (аналізів), та не пізніше ніж на тридцятий день з дня подання зразка об’єкта регулювання для проведення фітосанітарної експертизи (аналізів). Фітосанітарний сертифікат або фітосанітарний сертифікат на реекспорт може видаватися на об’єкти регулювання, заражені регульованими шкідливими організмами, за умови відсутності заборон у країні імпорту на ввезення таких об’єктів регулювання.\nРішення про відмову у видачі фітосанітарного сертифіката або фітосанітарного сертифіката на реекспорт надається особі у письмовій формі засобами електронного зв’язку не пізніше дня, наступного за днем прийняття відповідного рішення.\nПідставами для прийняття рішення про відмову у видачі фітосанітарного сертифіката або фітосанітарного сертифіката на реекспорт є:\nневідповідність об’єктів регулювання вимогам фітосанітарних заходів країни-імпортера;\nвідсутність реєстрації особи, передбаченої статтею 27 цього Закону;\nневідповідність наявних об’єктів регулювання заявленим особою для переміщення;\nневиконання розпоряджень державного фітосанітарного інспектора щодо застосування фітосанітарних заходів;\nвідсутність оплати за видачу фітосанітарного сертифіката або фітосанітарного сертифіката на реекспорт.\nПідставами для відкликання та/або переоформлення фітосанітарного сертифіката або фітосанітарного сертифіката на реекспорт є:\nповідомлення особи про втрату фітосанітарного сертифіката або фітосанітарного сертифіката на реекспорт;\nзміна способу транспортування або транспортного засобу;\nзміна адреси, країни призначення чи пункту ввезення;\nпошкодження фітосанітарного сертифіката або фітосанітарного сертифіката на реекспорт, що не дає можливості визначити фітосанітарний стан об’єктів регулювання.\nПорядок оформлення, відкликання, переоформлення фітосанітарного сертифіката або фітосанітарного сертифіката на реекспорт визначається Кабінетом Міністрів України.\nПлата за видачу фітосанітарного сертифіката або фітосанітарного сертифіката на реекспорт справляється у порядку, встановленому Кабінетом Міністрів України.\nРішення про відмову у видачі фітосанітарного сертифіката або фітосанітарного сертифіката на реекспорт може бути оскаржено до центрального органу виконавчої влади, що реалізує державну політику у сфері карантину рослин, або до суду.\nЗаява про оскарження рішення про відмову у видачі фітосанітарного сертифіката або фітосанітарного сертифіката на реекспорт подається до центрального органу виконавчої влади, що реалізує державну політику у сфері карантину рослин, у строк, що не перевищує 10 днів після одержання відповідного рішення. Заява розглядається не пізніше двох робочих днів після її подання.\nПро результати розгляду заявник повідомляється у письмовій формі засобами електронного зв’язку у строк не пізніше двох робочих днів після завершення строку для розгляду заяви.\nОсоба, яка у встановленому порядку надала державному фітосанітарному інспектору всі необхідні документи та здійснила оплату і не отримала у визначені терміни рішення про видачу або відмову у видачі фітосанітарного сертифіката або фітосанітарного сертифіката на реекспорт, має право здійснити задеклароване переміщення об’єктів регулювання та отримати відшкодування шкоди, завданої внаслідок неотримання такого рішення.\nФітосанітарнй сертифікат або фітосанітарний сертифікат на реекспорт повинен мати серійний номер і за необхідності містити додаткову декларацію.\nСтрок дії фітосанітарного сертифіката на території України становить 14 днів з дня його видачі.\nПроведення фітосанітарних процедур може здійснюватися відповідно до міжнародних договорів України у порядку, погодженому з національними організаціями захисту рослин країн-імпортерів."
    },
    {
      "provision_ref": "art47",
      "section": "47",
      "title": "Стаття 47. Відповідальність за порушення законодавства про карантин рослин",
      "content": "Особи, винні в порушенні законодавства про карантин рослин, несуть відповідальність згідно із законом.\nВідповідальність за порушення законодавства у сфері карантину рослин несуть особи, винні у:\nпоширенні карантинних організмів;\nпорушенні вимог фітосанітарних заходів;\nневиконанні розпорядження державного фітосанітарного інспектора щодо проведення відповідних карантинних заходів;\nнепроведенні реєстрації відповідно до статті 27 цього Закону;\nнеповідомленні державного фітосанітарного інспектора про виявлення регульованих шкідливих організмів;\nзавезенні на територію України, вивезенні з карантинних зон об’єктів регулювання, які не пройшли фітосанітарного контролю, та їх реалізації;\nневиконанні законних вимог посадових осіб, які здійснюють державний контроль за додержанням законодавства про карантин рослин;\nповторному протягом 12 місяців порушенні законодавства про карантин рослин у частині проведення фітосанітарної експертизи (аналізів), що мало наслідком отримання від країни-імпортера двох та більше нотифікацій про невідповідність фітосанітарним заходам відповідно до Міжнародного стандарту з фітосанітарних заходів № 13.\nЗаконами України може бути встановлено відповідальність і за інші правопорушення у сфері карантину рослин."
    },
    {
      "provision_ref": "art48",
      "section": "48",
      "title": "Стаття 48. Наукове забезпечення центрального органу виконавчої влади, що реалізує державну політику у сфері карантину рослин",
      "content": "Центральний орган виконавчої влади, що реалізує державну політику у сфері карантину рослин, організовує відповідно до закону та здійснює наукове забезпечення у сфері карантину рослин, у тому числі через наукові установи, підприємства та організації."
    },
    {
      "provision_ref": "art49",
      "section": "49",
      "title": "Стаття 49. Фінансування фітосанітарних заходів",
      "content": "Фінансування фітосанітарних заходів здійснюється за рахунок коштів Державного бюджету України, коштів осіб та інших не заборонених законами України джерел.\nВичерпний перелік платних послуг центрального органу виконавчої влади, що реалізує державну політику у сфері карантину рослин, визначається виключно цим законом та включає в себе обстеження, інспектування, огляд, фітосанітарну експертизу (аналізи), повторну фітосанітарну (арбітражну) експертизу (аналізи), знезараження, видачу сертифікатів відповідно до цього Закону, організацію та здійснення контролю за роботами з фумігації об’єктів регулювання, оновлення інформації в Реєстрі уповноважених фітосанітарних лабораторій.\nРозміри платних послуг, які затверджує Кабінет Міністрів України, мають дорівнювати фактичним витратам на їх надання.\nПлата за проведення державним фітосанітарним інспектором фітосанітарного контролю товарів, транспортних засобів, які ввозяться на митну територію України, в тому числі з метою транзиту, в пунктах пропуску (пунктах контролю) через державний кордон України в розмірі, що не перевищує розміру плати за перевірку документів на товари і транспортні засоби (контейнери), включається до складу єдиного збору згідно із Законом України \"Про єдиний збір, який справляється у пунктах пропуску (пунктах контролю) через державний кордон України\"."
    },
    {
      "provision_ref": "art50",
      "section": "50",
      "title": "Стаття 50. Фінансування і матеріально-технічне забезпечення центрального органу виконавчої влади, що реалізує державну політику у сфері карантину рослин",
      "content": "Фінансування і матеріально-технічне забезпечення центрального органу виконавчої влади, що реалізує державну політику у сфері карантину рослин, здійснюється за рахунок коштів загального та спеціального фондів Державного бюджету України.\nДжерелами фінансування центрального органу виконавчої влади, що реалізує державну політику у сфері карантину рослин, за рахунок спеціального фонду Державного бюджету України можуть бути кошти, що надходять від надання платних послуг, визначених у статті 49 цього Закону."
    },
    {
      "provision_ref": "art51",
      "section": "51",
      "title": "Стаття 51. Міжнародні договори",
      "content": "Якщо міжнародним договором України, згода на обов’язковість якого надана Верховною Радою України, встановлені інші правила, ніж ті, що передбачені цим Законом, то застосовуються правила міжнародного договору."
    },
    {
      "provision_ref": "art52",
      "section": "52",
      "title": "Стаття 52. Участь у міжнародних організаціях",
      "content": "Головний державний фітосанітарний інспектор України в установленому порядку представляє Україну у відповідних міжнародних організаціях та їх спеціалізованих органах з метою захисту інтересів України, співробітництва для розв’язання спільних проблем та забезпечення ефективного обміну інформацією, методиками і технологіями, які гармонізують фітосанітарні заходи та забезпечують захист рослин і розвиток міжнародної торгівлі.\n1. Цей Закон набирає чинності з дня його опублікування.\n1 -1 . Установити, що під час воєнного стану в Україні, введеного Указом Президента України \"Про введення воєнного стану в Україні\" від 24 лютого 2022 року № 64/2022 , затвердженим Законом України \"Про затвердження Указу Президента України \"Про введення воєнного стану в Україні\" від 24 лютого 2022 року № 2102-IX , та протягом 90 днів з дня його припинення або скасування Кабінет Міністрів України може встановлювати особливості здійснення фітосанітарного контролю вантажів з об’єктами регулювання, що ввозяться на митну територію України (крім транзиту), а також особливості здійснення фітосанітарних заходів та процедур, у тому числі за межами митної території України.\n1 -2 . Установити, що під час воєнного стану, введеного Указом Президента України \"Про введення воєнного стану в Україні\" від 24 лютого 2022 року № 64/2022 , затвердженим Законом України \"Про затвердження Указу Президента України \"Про введення воєнного стану в Україні\" від 24 лютого 2022 року № 2102-IX , та протягом 90 днів з дня його припинення або скасування:\n1) огляд та відбір зразків для цілей фітосанітарної експертизи (аналізів) можуть здійснюватися державними фітосанітарними інспекторами та/або фахівцями лабораторії, включеної до Переліку фітосанітарних лабораторій, передбаченого підпунктом 2 цього пункту.\nЗразки, відібрані суб’єктами, зазначеними у цьому підпункті:\nможуть направлятися до будь-якої лабораторії, включеної до Переліку фітосанітарних лабораторій, для проведення фітосанітарної експертизи (аналізів);\nзасвідчують фітосанітарний стан всієї партії вантажу.\nВідбір зразків здійснюється відповідно до методів інспектування, огляду, у тому числі відбору зразків, та проведення фітосанітарної експертизи (аналізів), затверджених відповідно до цього Закону;\n2) уповноваження лабораторій на проведення огляду, відбору зразків та фітосанітарної експертизи (аналізів) здійснюється відповідно до цього підпункту.\nЛабораторія уповноважується на проведення відбору зразків та фітосанітарної експертизи (аналізів) у разі наявності акредитації відповідно до стандартів ISO/IEC 17025, ДСТУ ISO 17025 на проведення робіт із відбору зразків та/або визначення фітосанітарного стану рослин і продукції рослинного походження у галузі застосування методів діагностики шкідливих організмів за одним або кількома видами аналізів (експертиз): ентомологія, мікологія, бактеріологія, фітогельмінтологія, вірусологія, гербологія. Лабораторія уповноважується на проведення огляду та відбору зразків для цілей фітосанітарної експертизи (аналізів) у разі наявності акредитації відповідно до стандартів ISO/IEC 17020, ДСТУ ISO 17020.\nУповноваження лабораторії на проведення відбору зразків та фітосанітарної експертизи (аналізів) надає право фахівцям такої лабораторії здійснювати відбір зразків для цілей фітосанітарної експертизи (аналізів) та проводити фітосанітарну експертизу (аналізи). Уповноваження лабораторії на проведення огляду та відбору зразків для цілей фітосанітарної експертизи (аналізів) надає право фахівцям такої лабораторії проводити огляд та відбір зразків для цілей фітосанітарної експертизи (аналізів).\nДля уповноваження лабораторія направляє в електронній або паперовій формі до центрального органу виконавчої влади, що забезпечує формування державної політики у сфері карантину рослин:\nкопію чинного атестата про акредитацію (з додатками, які є його невід’ємною частиною);\nзаяву довільної форми із зазначенням:\nінформації про види робіт, які лабораторія має намір проводити, зокрема огляд, відбір зразків, фітосанітарну експертизу (аналізи) в частині визначення фітосанітарного стану об’єктів регулювання у галузі застосування методів діагностики шкідливих організмів за одним або кількома видами аналізів (ентомологія, мікологія, бактеріологія, фітогельмінтологія, вірусологія, гербологія) та з уточненням методу проведення таких аналізів;\nконтактних даних (місцезнаходження, номер телефону, адреса електронної пошти).\nЛабораторія, уповноважена відповідно до цього підпункту, включається до Переліку фітосанітарних лабораторій.\nРішення про уповноваження та включення лабораторії до Переліку фітосанітарних лабораторій або про відмову в уповноваженні центральний орган виконавчої влади, що забезпечує формування державної політики у сфері карантину рослин, приймає протягом шістнадцяти робочих годин з моменту одержання ним документів, зазначених у цьому підпункті.\nЯкщо протягом шістнадцяти робочих годин з моменту одержання документів, зазначених у цьому підпункті, рішення про відмову в уповноваженні не прийнято, лабораторія підлягає обов’язковому включенню центральним органом виконавчої влади, що забезпечує формування державної політики у сфері карантину рослин, до Переліку фітосанітарних лабораторій та має право на проведення огляду, відбору зразків та фітосанітарної експертизи (аналізів).\nРезультати фітосанітарної експертизи (аналізів), проведеної лабораторією, включеною до Переліку фітосанітарних лабораторій, визнаються центральним органом виконавчої влади, що реалізує державну політику у сфері карантину рослин, для цілей видачі сертифікатів, передбачених цим Законом.\nВиключною підставою для прийняття рішення про відмову в уповноваженні є відсутність або недостовірність документів, зазначених у цьому підпункті.\nЦентральний орган виконавчої влади, що забезпечує формування державної політики у сфері карантину рослин, веде Перелік фітосанітарних лабораторій, підтримує його в актуальному стані та оприлюднює на своєму офіційному веб-сайті.\nЦентральний орган виконавчої влади, що забезпечує формування державної політики у сфері карантину рослин, після включення лабораторії до Переліку фітосанітарних лабораторій зобов’язаний пересвідчитися у чинності її атестата про акредитацію, поданого для уповноваження.\nНевідповідність атестата про акредитацію (відсутність у сфері акредитації видів робіт, щодо яких надано уповноваження) та/або відсутність чинного атестата про акредитацію є підставами для прийняття рішення про позбавлення уповноваження та виключення лабораторії з Переліку фітосанітарних лабораторій центральним органом виконавчої влади, що забезпечує формування державної політики у сфері карантину рослин. Відповідне рішення направляється центральним органом виконавчої влади, що забезпечує формування державної політики у сфері карантину рослин, до лабораторії, яку відповідно до цього підпункту позбавлено уповноваження та виключено з Переліку фітосанітарних лабораторій, не пізніше наступного робочого дня з дати його прийняття. У разі припинення чинності атестата про акредитацію лабораторії, включеної до Переліку фітосанітарних лабораторій, така лабораторія зобов’язана повідомити про це центральний орган виконавчої влади, що забезпечує формування державної політики у сфері карантину рослин, невідкладно, але не пізніше трьох робочих днів з дня припинення дії атестата про акредитацію.\nДо Переліку фітосанітарних лабораторій включається така інформація про лабораторію:\nконтактні дані (місцезнаходження, номер телефону, адреса електронної пошти);\nвиди робіт, на які уповноважено лабораторію, зокрема огляд, відбір зразків, фітосанітарна експертиза (аналізи) в частині визначення фітосанітарного стану об’єктів регулювання у галузі застосування методів діагностики шкідливих організмів за одним або кількома видами аналізів (ентомологія, мікологія, бактеріологія, фітогельмінтологія, вірусологія, гербологія) та з уточненням методу проведення таких аналізів, а також дата завершення строку дії атестата про акредитацію.\nЦентральний орган виконавчої влади, що реалізує державну політику у сфері карантину рослин, забезпечує обмін інформацією з лабораторіями, включеними до Переліку фітосанітарних лабораторій, щодо виданих висновків фітосанітарної експертизи (аналізів) у паперовому або електронному вигляді, у тому числі шляхом підключення до своєї інформаційної (автоматизованої) системи або шляхом обміну електронними листами.\nЛабораторії, включені до Переліку фітосанітарних лабораторій на дату відновлення дії статті 13 -1 цього Закону, підлягають автоматичному уповноваженню та включенню до Реєстру уповноважених фітосанітарних лабораторій центральним органом виконавчої влади, що реалізує державну політику у сфері карантину рослин.\n2 -1 ) лабораторії, уповноважені та включені до Переліку фітосанітарних лабораторій центральним органом виконавчої влади, що реалізує державну політику у сфері карантину рослин, відповідно до Закону України \"Про внесення змін до деяких законів України щодо безперебійного виробництва та постачання сільськогосподарської продукції під час воєнного стану\", позбавляються уповноваження та виключаються із зазначеного переліку на підставі рішення центрального органу виконавчої влади, що реалізує державну політику у сфері карантину рослин, у разі невідповідності атестата про акредитацію (відсутність у сфері акредитації видів робіт, щодо яких надано уповноваження) та/або відсутності чинного атестата про акредитацію. Таке рішення направляється центральним органом виконавчої влади, що реалізує державну політику у сфері карантину рослин, до лабораторії, яку відповідно до цього підпункту позбавлено уповноваження та виключено з Переліку фітосанітарних лабораторій, не пізніше наступного робочого дня після його прийняття.\nЦентральний орган виконавчої влади, що реалізує державну політику у сфері карантину рослин, підтримує в актуальному стані оприлюднений на його офіційному веб-сайті Перелік фітосанітарних лабораторій, уповноважених ним відповідно до Закону України \"Про внесення змін до деяких законів України щодо безперебійного виробництва та постачання сільськогосподарської продукції під час воєнного стану.\n3) видача (переоформлення) фітосанітарного сертифіката та проведення окремих фітосанітарних процедур можуть здійснюватися державним фітосанітарним інспектором за межами митної території України, за умови наявності направлення державного фітосанітарного інспектора у службове відрядження за кордон, оформленого з цією метою відповідно до вимог законодавства.\nУ разі здійснення державним фітосанітарним інспектором відбору зразків об’єктів регулювання за межами митної території України такі зразки ввозяться на митну територію України для проведення фітосанітарної експертизи (аналізів):\nу супроводі направлення на проведення фітосанітарної експертизи (аналізів);\nбез видачі та супроводу фітосанітарним сертифікатом.\nРішення про видачу (переоформлення), відмову у видачі (переоформленні) фітосанітарного сертифіката приймається державним фітосанітарним інспектором відповідно до фітосанітарних вимог країни-імпортера на підставі отриманих в електронній формі:\nзаяви на видачу (переоформлення) фітосанітарного сертифіката із зазначенням у розділі 11 \"Додаткова декларація або інформація, що подається заявником\", що така заява подається для видачі (переоформлення) фітосанітарного сертифіката за межами митної території України, в разі видачі фітосанітарного сертифіката в паперовій формі - також контактні відомості особи, уповноваженої заявником на отримання оригіналу фітосанітарного сертифіката;\nвисновку фітосанітарної експертизи (аналізів), у разі об’єднання партій вантажу - висновків фітосанітарної експертизи (аналізів) чи фітосанітарних сертифікатів, виданих на кожну з партій вантажу, що об’єднуються;\nкопії документа, що підтверджує здійснення оплати послуги з видачі (переоформлення) фітосанітарного сертифіката;\nдокументації, яка підтверджує проведення фітосанітарних процедур та/або знезараження, у разі наявності вимог країни-імпортера щодо проведення стосовно об’єкта регулювання фітосанітарних процедур та/або знезараження.\nРішення про відмову у видачі (переоформленні) фітосанітарного сертифіката приймається державним фітосанітарним інспектором з підстав, визначених цим Законом.\nПлата за послугу з видачі (переоформлення) фітосанітарного сертифіката відповідно до цього підпункту становить 1,2 розміру прожиткового мінімуму для працездатних осіб, встановленого законом на 1 січня календарного року, в якому подано відповідну заяву.\n1 -3 . Установити, що під час воєнного стану в Україні, введеного Указом Президента України \"Про введення воєнного стану в Україні\" від 24 лютого 2022 року № 64/2022 , затвердженим Законом України \"Про затвердження Указу Президента України \"Про введення воєнного стану в Україні\" від 24 лютого 2024 року № 2102-IX :\nстрок дії висновку фітосанітарної експертизи (аналізів) об’єктів регулювання для цілей видачі фітосанітарного сертифіката та фітосанітарного сертифіката на реекспорт становить 30 днів з дня його видачі;\nстрок дії фітосанітарного сертифіката та фітосанітарного сертифіката на реекспорт на території України становить 90 днів з дня його видачі.\n1 -4 . Зупинити на період воєнного стану в Україні, введеного Указом Президента України \"Про введення воєнного стану в Україні\" від 24 лютого 2022 року № 64/2022 , затвердженим Законом України \"Про затвердження Указу Президента України \"Про введення воєнного стану в Україні\" від 24 лютого 2024 року № 2102-IX , та протягом 90 днів з дня його припинення або скасування дію статті 13 -1 цього Закону.\n1 -5 . Тимчасово, на період дії режиму експортного забезпечення, запровадженого Кабінетом Міністрів України відповідно до статті 19 -2 Закону України \"Про зовнішньоекономічну діяльність\", при видачі фітосанітарного сертифіката та/або фітосанітарного сертифіката на реекспорт (далі для цілей цього пункту - фітосанітарного сертифіката) виключно на партію окремих видів товарів у вигляді об’єктів регулювання, включених до товарних підкатегорій 1001 91 10 00 , 1002 10 00 00, 1003 10 00 00, 1004 10 00 00, 1005 10 13 00, 1005 10 15 00, 1005 10 18 00, 1201 10 00 00 , 1205 10 10 00, 1206 00 10 00 згідно з УКТ ЗЕД, державний фітосанітарний інспектор під час оформлення фітосанітарного сертифіката зобов’язаний внести до такого фітосанітарного сертифіката інформацію щодо коду об’єктів регулювання згідно з УКТ ЗЕД, який складається з 10 знаків, та слова \"seeds only for sowing\", за умови що фітосанітарний сертифікат видано особі, яка одночасно відповідає таким вимогам:\nособа є платником податку на додану вартість;\nособа включена до Державного реєстру суб’єктів насінництва та розсадництва;\nособа надала державному фітосанітарному інспектору копію сертифіката на насіння Організації економічного співробітництва та розвитку на об’єкти регулювання, на які видається фітосанітарний сертифікат. Копія сертифіката на насіння Організації економічного співробітництва та розвитку не вимагається, якщо кількість таких об’єктів регулювання в одному вантажі не перевищує 500 кілограмів.\nДержатель Державного реєстру суб’єктів насінництва та розсадництва забезпечує вільний, цілодобовий і безоплатний доступ до його відомостей державному фітосанітарному інспектору.\nДля внесення інформації, передбаченої абзацом першим цього пункту, до фітосанітарного сертифіката особа у заяві, передбаченій частиною четвертою статті 46 цього Закону (далі - Заява), додатково зазначає код об’єкта (об’єктів) регулювання згідно з УКТ ЗЕД , який складається з 10 знаків, слова \"seeds only for sowing\" та інформацію про номери етикеток, зазначені в сертифікаті на насіння Організації економічного співробітництва та розвитку, якими маркований вантаж насіння, щодо якого подано Заяву. Разом із Заявою особа зобов’язана надати державному фітосанітарному інспектору витяг з реєстру платників податку на додану вартість, сформований не пізніше ніж за 10 календарних днів до дня подання Заяви, та копію сертифіката на насіння Організації економічного співробітництва та розвитку, виданого на зазначені об’єкти регулювання. Копія сертифіката на насіння Організації економічного співробітництва та розвитку та зазначення у Заяві інформації про номери етикеток не вимагаються, якщо кількість об’єктів регулювання в одному вантажі, щодо якого подано Заяву, не перевищує 500 кілограмів.\nДержавний фітосанітарний інспектор зобов’язаний невідкладно внести до єдиного державного інформаційного веб-порталу \"Єдине вікно для міжнародної торгівлі\" у формі електронного документа, на який накладено електронний підпис відповідно до вимог Закону України \"Про електронну ідентифікацію та електронні довірчі послуги\", видані з урахуванням вимог цього пункту фітосанітарні сертифікати. Якщо особа не відповідає вимогам цього пункту, слова \"seeds only for sowing\" у фітосанітарному сертифікаті не зазначаються, а інформація про виданий фітосанітарний сертифікат не вноситься до єдиного державного інформаційного веб-порталу \"Єдине вікно для міжнародної торгівлі\".\n2. Кабінету Міністрів України протягом шести місяців з дня набрання чинності цим Законом:\nподати на розгляд Верховної Ради України пропозиції щодо приведення законодавчих актів України у відповідність із цим Законом;\nпривести свої нормативно-правові акти у відповідність із цим Законом;\nзабезпечити перегляд і скасування міністерствами та іншими центральними органами виконавчої влади їх нормативно-правових актів, що суперечать цьому Закону.\nЛ.КРАВЧУК"
    }
  ],
  "definitions": []
}