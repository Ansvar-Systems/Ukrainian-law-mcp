{
  "id": "ua-law-3840-20",
  "type": "statute",
  "title": "Закон України (3840-20)",
  "title_en": "",
  "short_name": "3840-20",
  "status": "in_force",
  "issued_date": "2024-06-20",
  "url": "https://zakon.rada.gov.ua/laws/show/3840-20",
  "description": "Official legislative act of Ukraine ingested from the Verkhovna Rada legal portal.",
  "provisions": [
    {
      "provision_ref": "art0",
      "section": "0",
      "title": "Стаття 0. Текст документа",
      "content": "ЗАКОН УКРАЇНИ\n\nПро внесення змін до деяких законодавчих актів України щодо удосконалення роботи Бюро економічної безпеки України\n\n(Відомості Верховної Ради (ВВР), 2024, № 46, ст.265)\n\nВерховна Рада України постановляє:\n\nI. Внести зміни до таких законодавчих актів України:\n\n1. У статті 40 Кодексу законів про працю України (Відомості Верховної Ради УРСР, 1971 р., додаток до № 50, ст. 375):\n\n1) частину першу доповнити пунктом 13 такого змісту:\n\n\"13) відмови працівника Бюро економічної безпеки України від проходження атестації або прийняття атестаційною комісією рішення про неуспішне проходження працівником Бюро економічної безпеки України атестації, що здійснюється відповідно до пункту 4 розділу II \"Прикінцеві та перехідні положення\" Закону України \"Про внесення змін до деяких законодавчих актів України щодо удосконалення роботи Бюро економічної безпеки України\";\n\n2) частину третю викласти в такій редакції:\n\n\"Не допускається звільнення працівника з ініціативи роботодавця в період його тимчасової непрацездатності (крім звільнення за пунктами 5 і 13 частини першої цієї статті), а також у період перебування працівника у відпустці (крім звільнення за пунктом 13 частини першої цієї статті). Це правило не поширюється на випадок повної ліквідації підприємства, установи, організації. Положення статей 42, 42 -1 і 49 -2 цього Кодексу не поширюються на звільнення за пунктом 13 частини першої цієї статті\".\n\n2. Пункт 3 частини першої статті 8 Закону України \"Про оперативно-розшукову діяльність\" (Відомості Верховної Ради України, 1992 р., № 22, ст. 303; 2013 р., № 21, ст. 208) доповнити новим реченням такого змісту: \"Таке право належить виключно органам Бюро економічної безпеки України та Національному антикорупційному бюро України в межах їх компетенції\".\n\n3. У пункті 5 частини п’ятої статті 11 Закону України \"Про основні засади здійснення державного фінансового контролю в Україні\" (Відомості Верховної Ради України, 1993 р., № 13, ст. 110 із наступними змінами) слова \"Національної поліції України, Служби безпеки України\" виключити.\n\n4. Пункт 2 статті 18 Закону України \"Про організаційно-правові основи боротьби з організованою злочинністю\" (Відомості Верховної Ради України, 1993 р., № 35, ст. 358; 2014 р., № 20-21, ст. 712; 2021 р., № 23, ст. 197) доповнити новим абзацом такого змісту:\n\n\"Спеціальні органи по боротьбі з організованою злочинністю мають право надавати письмові доручення контролюючим та/або митним органам з підстав, передбачених цим пунктом, виключно з урахуванням правил підслідності кримінальних правопорушень, передбачених Кримінальним процесуальним кодексом України \".\n\n5. Статтю 28 \"Прикінцеві положення\" Закону України \"Про правовий режим воєнного стану\" (Відомості Верховної Ради України, 2015 р., № 28, ст. 250 із наступними змінами) доповнити пунктом 2 -4 такого змісту:\n\n\"2 -4 . Установити, що тимчасово, у період дії воєнного стану в Україні, введеного Указом Президента України \"Про введення воєнного стану в Україні\" від 24 лютого 2022 року № 64/2022 , затвердженим Законом України \"Про затвердження Указу Президента України \"Про введення воєнного стану в Україні\" від 24 лютого 2022 року № 2102-IX , призначення осіб на посади гласних і негласних штатних працівників Бюро економічної безпеки України здійснюється на підставі конкурсу\".\n\n6. Частину першу статті 91 Закону України \"Про державну службу\" (Відомості Верховної Ради України, 2016 р., № 4, ст. 43; 2017 р., № 7-8, ст. 50, № 45, ст. 405; 2019 р., № 43, ст. 250; 2021 р., № 52, ст. 428) після слів \"Національного антикорупційного бюро України\" доповнити словами \"Бюро економічної безпеки України\".\n\n7. У Законі України \"Про Бюро економічної безпеки України\" (Відомості Верховної Ради України, 2021 р., № 23, ст. 197 із наступними змінами):\n\n1) частину другу статті 2 доповнити абзацом другим такого змісту:\n\n\"Терміни \"близькі особи\" , \"потенційний конфлікт інтересів\" , \"реальний конфлікт інтересів\" вживаються в цьому Законі у значеннях, наведених у Законі України \"Про запобігання корупції\";\n\n2) у статті 15 :\n\nчастини третю - п’яту викласти в такій редакції:\n\n\"3. До складу конкурсної комісії входять:\n\nтри особи, визначені Кабінетом Міністрів України;\n\nтри особи, визначені Кабінетом Міністрів України на підставі пропозицій міжнародних та іноземних організацій, які відповідно до міжнародних або міждержавних угод протягом останніх трьох років до дня завершення строку повноважень Директора Бюро економічної безпеки України або до дня дострокового припинення його повноважень (звільнення) надавали Україні міжнародну технічну допомогу у сфері запобігання і протидії корупції та/або у сфері реформування органів правопорядку.\n\nМіністерство закордонних справ України визначає перелік таких міжнародних та іноземних організацій не пізніш як за три місяці до дня завершення строку повноважень Директора Бюро економічної безпеки України або протягом трьох робочих днів з дня дострокового припинення його повноважень (звільнення) у порядку, встановленому цим Законом.\n\nЗазначені міжнародні та іноземні організації погоджують пропозицію спільного списку кандидатів до складу конкурсної комісії у складі не менше трьох осіб.\n\nРішення про визначення членів конкурсної комісії приймається Кабінетом Міністрів України на відкритому засіданні.\n\n4. Членом конкурсної комісії може бути особа, яка має вищу освіту, бездоганну ділову репутацію, високі професійні і моральні якості, необхідні для належного виконання повноважень члена конкурсної комісії, відповідає критерію доброчесності.\n\nНе може бути членом конкурсної комісії особа, яка:\n\n1) за рішенням суду визнана недієздатною або обмежена у цивільній дієздатності;\n\n2) має судимість за вчинення кримінального правопорушення, не погашену або не зняту в установленому законом порядку або на яку протягом останнього року накладалося адміністративне стягнення за вчинення правопорушення, пов’язаного з корупцією;\n\n3) позбавлена відповідно до вироку суду, що набрав законної сили, права займатися діяльністю, пов’язаною з виконанням функцій держави, або обіймати певні посади;\n\n4) уповноважена на виконання функцій держави або місцевого самоврядування відповідно до Закону України \"Про запобігання корупції\";\n\n5) входить до складу керівного органу політичної партії.\n\nКонкурсна комісія вважається повноважною у разі її затвердження у повному складі, передбаченому цим Законом.\n\nПовноваження членів конкурсної комісії припиняються у день набрання чинності рішенням Кабінету Міністрів України про призначення Директора Бюро економічної безпеки України.\n\nПовноваження члена конкурсної комісії припиняються достроково у разі:\n\nподання особистої заяви про припинення повноважень;\n\nвнесення конкурсною комісією пропозиції про дострокове припинення повноважень члена конкурсної комісії;\n\nнабрання законної сили обвинувальним вироком суду щодо нього;\n\nвизнання його недієздатним або безвісно відсутнім;\n\nйого смерті.\n\nРішення про дострокове припинення повноважень члена конкурсної комісії приймає Кабінет Міністрів України та при цьому визначає члена конкурсної комісії на заміну у порядку, встановленому цією статтею для визначення членів конкурсної комісії.\n\n5. Рішення конкурсної комісії приймаються на її засіданні. Рішення вважається прийнятим, якщо за нього проголосували не менше чотирьох членів конкурсної комісії, у тому числі не менше двох членів конкурсної комісії, визначених Кабінетом Міністрів України на підставі пропозицій міжнародних та іноземних організацій.\n\nУ разі однакової кількості членів конкурсної комісії, які підтримали рішення, та кількості членів конкурсної комісії, які не підтримали його або утрималися під час голосування, або не брали участі у голосуванні незалежно від причини, голосування з відповідного питання проводиться повторно до прийняття рішення згідно з абзацом першим цієї частини.\n\nЯкщо під час проведення повторних голосувань з відповідного питання рішення згідно з абзацом першим цієї частини не прийнято протягом 24 годин з моменту першого голосування, вважається прийнятим рішення, за яке проголосували не менше трьох членів конкурсної комісії, у тому числі не менше двох членів конкурсної комісії, визначених Кабінетом Міністрів України на підставі пропозицій міжнародних та іноземних організацій.\n\nЧлен конкурсної комісії може брати участь у її засіданні дистанційно в режимі відеоконференції\";\n\nчастину восьму доповнити абзацом другим такого змісту:\n\n\"Фінансування діяльності конкурсної комісії, її членів та їхніх помічників може здійснюватися за рахунок залучення міжнародної технічної допомоги\";\n\nчастину дев’яту викласти в такій редакції:\n\n\"9. Конкурсна комісія:\n\n1) визначає та оприлюднює регламент своєї роботи, порядок проведення конкурсу, а також критерії та методику оцінювання кандидатів на посаду Директора Бюро економічної безпеки України;\n\n2) визначає умови та строки проведення конкурсу в частині, не визначеній цим Законом, розміщує оголошення про проведення конкурсу на офіційному веб-сайті Кабінету Міністрів України;\n\n3) розглядає документи, подані особами для участі в конкурсі, досліджує матеріали стосовно кандидатів, оцінює професійний досвід, знання та особисті якості кандидатів;\n\n4) проводить тестування кандидатів на знання законодавства, тестування загальних здібностей, виконання практичних завдань та інших тестувань або завдань (у разі їх призначення конкурсною комісією);\n\n5) за результатами тестування відбирає кандидатів, з якими на своєму засіданні проводить співбесіду щодо відповідності критеріям доброчесності та професійної компетентності;\n\n6) відбирає осіб, щодо яких проводиться спеціальна перевірка, передбачена Законом України \"Про запобігання корупції\", і перевірка, передбачена Законом України \"Про очищення влади\";\n\n7) з числа кандидатів, які пройшли тестування, співбесіду та перевірки, передбачені пунктами 4-6 цієї частини, шляхом відкритого голосування окремо щодо кожного кандидата відбирає не більше двох кандидатів, які згідно з обґрунтованим рішенням конкурсної комісії мають найкращі професійний досвід, знання та особисті якості для виконання службових обов’язків Директора Бюро економічної безпеки України, а також відповідають критеріям професійної компетентності та доброчесності, і вносить подання з відповідними кандидатурами (кандидатурою) для призначення на посаду Директора Бюро економічної безпеки України до Кабінету Міністрів України;\n\n8) оприлюднює інформацію про осіб, які подали заяву на участь у конкурсі, результати тестування та виконання завдань стосовно кожного кандидата (у тому числі оцінки, виставлені кожним членом конкурсної комісії кожному кандидату, якщо виставлення оцінок передбачено методикою оцінювання), інформацію про кандидатів, відібраних для проведення співбесіди та перевірок, передбачених пунктом 6 цієї частини, та про кандидатів (кандидата), включених до подання для призначення на посаду Директора Бюро економічної безпеки України, а також іншу інформацію про конкурсний відбір та діяльність конкурсної комісії, передбачену цим Законом та актами конкурсної комісії;\n\n9) проводить повторний конкурс у разі відхилення всіх кандидатів у зв’язку з їх невідповідністю вимогам до Директора Бюро економічної безпеки України, передбаченим цим Законом, або у зв’язку з непроходженням спеціальної перевірки, передбаченої Законом України \"Про запобігання корупції\", чи перевірки, передбаченої Законом України \"Про очищення влади\";\n\nпісля частини дев’ятої доповнити трьома новими частинами такого змісту:\n\n\"10. Члени конкурсної комісії з метою здійснення своїх повноважень мають право:\n\n1) збирати, перевіряти та аналізувати інформацію, у тому числі з обмеженим доступом (крім інформації, віднесеної до державної таємниці відповідно до закону), стосовно кандидатів на посаду Директора Бюро економічної безпеки України та їхніх близьких осіб;\n\n2) мати на період проведення конкурсу тимчасовий безоплатний доступ до реєстрів, баз даних, держателем (адміністратором) яких є державні органи;\n\n3) брати участь у засіданнях та інших заходах, що проводяться конкурсною комісією;\n\n4) звертатися до кандидатів на посаду Директора Бюро економічної безпеки України, а також до будь-яких інших фізичних чи юридичних осіб із запитом про надання пояснень, документів чи інформації, необхідних для розгляду кандидатів на посаду Директора Бюро економічної безпеки України на відповідність критеріям доброчесності та професійної компетентності. Орган або особа, які отримали запит конкурсної комісії, зобов’язані надати необхідні пояснення та/або відповідні документи (їх копії) чи інформацію протягом 10 календарних днів з дня отримання запиту;\n\n5) з метою збирання, перевірки та аналізу інформації, у тому числі з обмеженим доступом, користуватися допомогою помічників.\n\n11. Члени Конкурсної комісії зобов’язані:\n\n1) забезпечувати захист і нерозголошення персональних даних, інформації з обмеженим доступом, що стала їм відома у зв’язку із здійсненням повноважень;\n\n2) брати участь у роботі конкурсної комісії особисто, без делегування своїх повноважень іншим особам, у тому числі іншим членам конкурсної комісії;\n\n3) не використовувати в інших цілях, ніж для виконання своїх обов’язків як членів конкурсної комісії, персональні дані та іншу інформацію, що стала їм відома у зв’язку із здійсненням своїх повноважень;\n\n4) повідомляти конкурсній комісії про те, що член конкурсної комісії перебуває чи перебував в особистих чи ділових стосунках із кандидатом на посаду Директора Бюро економічної безпеки України та/або про наявність іншого конфлікту інтересів чи обставин, що можуть вплинути на об’єктивність та безсторонність під час прийняття таким членом рішення стосовно такого кандидата, та відмовлятися (заявляти самовідвід) від участі у збиранні інформації про такого кандидата і розгляді питання про нього. Порядок врегулювання конфлікту інтересів членів конкурсної комісії та їхніх помічників визначається регламентом конкурсної комісії.\n\n12. Помічники членів конкурсної комісії виконують доручення членів конкурсної комісії щодо одержання за письмовим зверненням члена конкурсної комісії, перевірки та аналізу інформації, у тому числі інформації з обмеженим доступом (крім інформації, віднесеної до державної таємниці відповідно до закону), необхідної для здійснення повноважень конкурсної комісії, а також мають інші права та обов’язки, визначені цим Законом та регламентом конкурсної комісії.\n\nПомічники членів конкурсної комісії зобов’язані забезпечувати захист і нерозголошення персональних даних, інформації з обмеженим доступом, що стала їм відома у зв’язку з виконанням відповідних обов’язків\".\n\nУ зв’язку з цим частини десяту - тринадцяту вважати відповідно частинами тринадцятою - шістнадцятою;\n\nчастину тринадцяту доповнити абзацом другим такого змісту:\n\n\"Рішення конкурсної комісії може бути оскаржено до суду лише кандидатом, якого не визначено переможцем конкурсу. Оскарження рішення конкурсної комісії не зупиняє призначення переможця конкурсу на посаду Директора Бюро економічної безпеки України\";\n\nу частині п’ятнадцятій:\n\nпісля абзацу п’ятого доповнити новим абзацом такого змісту:\n\n\"4 -1 ) мотиваційний лист, у якому викладаються мотиви призначення на посаду Директора Бюро економічної безпеки України та власне бачення можливої майбутньої діяльності на цій посаді\".\n\nУ зв’язку з цим абзаци шостий і сьомий вважати відповідно абзацами сьомим і восьмим;\n\nдоповнити абзацами дев’ятим - чотирнадцятим такого змісту:\n\n\"Кандидат на посаду Директора Бюро економічної безпеки України вважається таким, що відповідає критерію доброчесності, якщо є незалежним, чесним, неупередженим, непідкупним, сумлінним, дотримується етичних норм та демонструє бездоганну поведінку у професійній діяльності та особистому житті, а також стосовно якого та його близьких осіб немає сумнівів щодо законності джерел походження майна, відповідності рівня життя задекларованим доходам, відповідності способу життя кандидата його статусу.\n\nОцінювання конкурсною комісією відповідності кандидатів критерію доброчесності здійснюється з урахуванням такого:\n\nоцінювання спирається на інформацію без часових або територіальних обмежень;\n\nкандидат вважається таким, що не відповідає критерію у разі доведення невідповідності або наявності в конкурсної комісії обґрунтованого сумніву у відповідності;\n\nбудь-який висновок чи оцінка національного або міжнародного органу щодо доброчесності кандидата, наявності чи відсутності порушень у його рішеннях, діях чи бездіяльності не є наперед визначальними та обов’язковими для конкурсної комісії.\n\nКандидат на посаду Директора Бюро економічної безпеки України вважається таким, що відповідає критерію професійної компетентності, якщо має необхідні знання та досвід для виконання відповідних повноважень, продемонстрував аналітичні здібності, усні та письмові комунікаційні навички, лідерські здібності та спроможність наполегливо працювати\";\n\nчастину шістнадцяту викласти в такій редакції:\n\n\"16. Конкурсна комісія подає на розгляд Прем’єр-міністру України не більше двох відібраних з числа учасників конкурсу кандидатур на посаду Директора Бюро економічної безпеки України. Кабінет Міністрів України протягом 10 днів з дня отримання подання конкурсної комісії з інформацією про відібраних за результатами конкурсу кандидатів (кандидата) призначає Директора Бюро економічної безпеки України, який вважається переможцем конкурсу\";\n\n3) у статті 16 :\n\nу частині другій слова \"вільно володіє державною мовою і здатний\" замінити словами \"вільно володіє державною мовою, є доброчесним і компетентним, здатний\";\n\nу частині третій:\n\nу пункті 4 слово \"злочину\" замінити словами \"кримінального правопорушення або кримінального правопорушення, пов’язаного з корупцією\";\n\nдоповнити пунктами 13 і 14 такого змісту:\n\n\"13) відомості про яку внесені до Єдиного державного реєстру осіб, які вчинили корупційні або пов’язані з корупцією правопорушення;\n\n14) протягом двох років до подання заяви на участь у конкурсі на зайняття посади Директора бюро економічної безпеки України входила до складу керівного органу політичної партії або перебувала у трудових чи інших договірних відносинах з політичною партією незалежно від тривалості\";\n\nу частині п’ятій:\n\nу пункті 7 слова \"притягнення його до адміністративної відповідальності за адміністративне правопорушення, пов’язане з корупцією\" замінити словами \"набрання законної сили рішенням суду щодо притягнення його до адміністративної відповідальності за пов’язане з корупцією правопорушення, яким на особу накладено стягнення у виді позбавлення права обіймати певні посади або займатися певною діяльністю, що пов’язані з виконанням функцій держави або місцевого самоврядування\";\n\nпункт 10 викласти в такій редакції:\n\n\"10) наявності висновку Комісії з проведення зовнішнього незалежного оцінювання (аудиту) ефективності діяльності Бюро економічної безпеки України, передбаченої статтею 35 цього Закону, про неефективність діяльності Бюро економічної безпеки України та неналежне виконання обов’язків його Директором\";\n\n4) пункт 2 частини першої статті 17 після слова \"визначає\" доповнити словами \"кількість заступників Директора Бюро економічної безпеки України та\";\n\n5) в абзаці першому частини першої статті 18 слова \"за поданням конкурсних комісій\" замінити словами \"за поданням кадрових комісій\";\n\n6) у статті 19 :\n\nчастину третю викласти в такій редакції:\n\n\"3. На службу до Бюро економічної безпеки України приймаються громадяни України, які відповідають критеріям професійної компетентності та доброчесності, здатні за своїми особистими, діловими та моральними якостями, віком, освітнім і професійним рівнем та станом здоров’я ефективно виконувати відповідні службові обов’язки.\n\nОсоби, які претендують на призначення на посаду (службу) в Бюро економічної безпеки України, до призначення на відповідну посаду зобов’язані повідомити керівництву органу, на зайняття посади в якому вони претендують, про працюючих у такому органі близьких осіб.\n\nПризначення на посади в Бюро економічної безпеки України здійснюється виключно за результатами конкурсного відбору на зайняття відповідної посади, який проводиться кадровими комісіями в порядку, визначеному Директором Бюро економічної безпеки України, з урахуванням особливостей, передбачених цією статтею.\n\nПризначення на посади без обов’язкового проведення конкурсного відбору може здійснюватися Директором Бюро економічної безпеки України лише на посади першого заступника, заступника Директора Бюро економічної безпеки України.\n\nПоложення про кадрові комісії, критерії оцінювання кандидатів та регламент роботи кадрових комісій визначаються Директором Бюро економічної безпеки України.\n\nКадрові комісії з проведення конкурсного відбору на зайняття вакантних посад гласних штатних працівників утворюються Директором Бюро економічної безпеки України у складі п’яти членів кожна, з яких не менше двох членів, номінованих зборами представників громадських об’єднань, та не менше одного члена - Радою громадського контролю при Бюро економічної безпеки України за її поданням.\n\nДля проведення конкурсного відбору на зайняття посад негласних штатних працівників Бюро економічної безпеки України Директор Бюро економічної безпеки України з урахуванням вимог Закону України \"Про державну таємницю\" утворює окрему кадрову комісію з числа осіб, які мають доступ до державної таємниці та яким Директором Бюро економічної безпеки України надано відповідний доступ до інформації про кандидатів на такі посади.\n\nУ зборах представників громадських об’єднань беруть участь громадські організації або громадські спілки, які протягом щонайменше останніх п’яти років, що передують дню проведення зборів, здійснюють діяльність, спрямовану на запобігання або протидію корупції, реформування органів правопорядку, захист прав людини, захист інтересів бізнесу, у тому числі реалізують проекти у цих сферах.\n\nУ зборах представників громадських об’єднань не можуть брати участь громадські організації або громадські спілки, які здійснювали чи здійснюють діяльність із залученням міжнародної технічної допомоги, донорами якої є органи державної влади, органи місцевого самоврядування, установи, організації чи підприємства країни, яка визнана Верховною Радою України державою-агресором, або фінансувалися ними.\n\nЗбори представників громадських об’єднань скликаються Директором Бюро економічної безпеки України. Оголошення про скликання зборів оприлюднюється на офіційному веб-сайті Бюро економічної безпеки України, містить інформацію про кількість вакантних посад членів кадрових комісій, на які відповідно до цього Закону особи номінуються зборами представників громадських об’єднань, а також відомості про розподіл компетенції між кадровими комісіями, у яких наявні відповідні вакантні посади.\n\nДля участі у зборах громадські об’єднання у 15-денний строк з дня оприлюднення оголошення про скликання зборів представників громадських об’єднань подають:\n\nзаяву довільної форми, підписану керівником громадського об’єднання, із зазначенням особи, уповноваженої представляти громадське об’єднання на зборах;\n\nкопію статуту та виписку з Єдиного державного реєстру юридичних осіб, фізичних осіб - підприємців та громадських формувань;\n\nкопії звітів за результатами виконання проектів із залученням міжнародної технічної допомоги (за наявності);\n\nрекомендаційний лист від міжнародної організації, партнера з розвитку з бездоганною репутацією про успішний досвід співпраці;\n\nкопії звітів за результатами фінансового аудиту не менше двох реалізованих проектів із залученням міжнародної технічної допомоги або копію звіту за результатами аудиту діяльності громадського об’єднання;\n\nбіографічну довідку представника громадського об’єднання;\n\nбіографічну довідку кандидата (кандидатів) до складу кадрової комісії, якого (яких) висуває громадське об’єднання, а також мотиваційний лист кандидата.\n\nПитання про відповідність громадського об’єднання вимогам до участі у зборах представників громадських об’єднань вирішує Директор Бюро економічної безпеки України у 10-денний строк з дня отримання заяви та доданих до неї документів. У разі відмови у допуску громадського об’єднання до участі у зборах представників громадських об’єднань Директор Бюро економічної безпеки України забезпечує оприлюднення на офіційному веб-сайті Бюро економічної безпеки України обґрунтування підстав для відмови у такому допуску.\n\nПерелік громадських об’єднань, які відповідають вимогам для участі у зборах представників громадських об’єднань, копії поданих ними документів, а також список кандидатів до складу кадрових комісій оприлюднюються на офіційному веб-сайті Бюро економічної безпеки України.\n\nЧас і місце проведення зборів представників громадських об’єднань визначаються Директором Бюро економічної безпеки України, який направляє громадським об’єднанням відповідні запрошення для участі у зборах. Повідомлення про час і місце проведення зборів представників громадських об’єднань не пізніш як за 10 днів до їх проведення оприлюднюється на офіційному веб-сайті Бюро економічної безпеки України.\n\nЗбори представників громадських об’єднань вважаються повноважними за умови участі в них не менше п’яти громадських об’єднань.\n\nКожне громадське об’єднання, допущене до участі у зборах представників громадських об’єднань, делегує до участі одного представника.\n\nЗбори представників громадських об’єднань проводяться відкрито.\n\nПорядок проведення зборів представників громадських об’єднань визначається рішенням зборів.\n\nПротокол зборів представників громадських об’єднань повинен містити список осіб, номінованих до складу кадрових комісій. Також протокол зборів може містити список кандидатів на заміну номінованих до складу кадрових комісій, які можуть бути визначені до складу кадрових комісій у разі дострокового припинення повноважень номінованих осіб.\n\nПротокол зборів представників громадських об’єднань протягом п’яти днів з дня їх проведення надається Директору Бюро економічної безпеки України, який визначає номінованих осіб до складу відповідних кадрових комісій.\n\nРішення Директора Бюро економічної безпеки України про визначення складу кадрової комісії містить список кандидатів на заміну членів кадрової комісії у разі дострокового припинення їх повноважень.\n\nСтрок повноважень кадрової комісії становить три роки з дня її створення. Кадрова комісія вважається повноважною за умови визначення до її складу не менше чотирьох осіб.\n\nЧленами кадрової комісії повинні бути особи, які мають вищу освіту, бездоганну ділову репутацію, високі професійні та моральні якості, володіють необхідними знаннями та навичками для виконання повноважень члена кадрової комісії, відповідають критерію доброчесності.\n\nНе може бути членом кадрової комісії особа, яка:\n\nза рішенням суду визнана недієздатною або обмежена у цивільній дієздатності;\n\nмає судимість за вчинення кримінального правопорушення, не погашену або не зняту в установленому законом порядку, або на яку протягом останнього року накладалося адміністративне стягнення за вчинення правопорушення, пов’язаного з корупцією;\n\nпозбавлена відповідно до вироку суду, що набрав законної сили, права займатися діяльністю, пов’язаною з виконанням функцій держави, або обіймати певні посади;\n\nу будь-який період часу і незалежно від тривалості у минулому працювала в Бюро економічної безпеки України на будь-якій посаді і не пройшла атестацію на підставі пункту 4 розділу II \"Прикінцеві та перехідні положення\" Закону України \"Про внесення змін до деяких законодавчих актів України щодо удосконалення роботи Бюро економічної безпеки України\".\n\nПовноваження члена кадрової комісії припиняються достроково у разі:\n\nподання особистої заяви про припинення повноважень члена кадрової комісії;\n\nнеможливості члена кадрової комісії брати участь в її засіданнях за станом здоров’я більше ніж упродовж одного місяця;\n\nвнесення кадровою комісією пропозиції про дострокове припинення повноважень її члена у випадках, передбачених регламентом комісії;\n\nнабрання законної сили обвинувальним вироком суду щодо нього;\n\nобмеження його дієздатності, визнання недієздатним, або безвісно відсутнім за рішенням суду;\n\nйого смерті.\n\nРішення про дострокове припинення повноважень члена кадрової комісії та визначення члена комісії на його заміну приймає Директор Бюро економічної безпеки України. Визначення члена кадрової комісії на заміну здійснюється у порядку, встановленому цією частиною для визначення відповідних членів кадрової комісії, або з числа осіб, визначених кандидатами на заміну у рішенні Директора Бюро економічної безпеки України для відповідного суб’єкта призначення (номінування).\n\nРішення кадрової комісії вважається прийнятим, якщо на засіданні кадрової комісії за нього проголосували не менше трьох членів кадрової комісії, у тому числі не менше одного члена кадрової комісії, номінованого зборами представників громадських об’єднань.\n\nЧлени кадрової комісії можуть брати участь у засіданні кадрової комісії дистанційно в режимі відеоконференції.\n\nГолова та секретар кадрової комісії обираються з числа членів кадрової комісії шляхом відкритого голосування.\n\nЗасідання кадрових комісій з проведення конкурсного відбору на зайняття вакантних посад гласних штатних працівників є відкритими для представників медіа і журналістів. Забезпечуються відео- та аудіофіксація, а також трансляція в режимі реального часу відповідної відео- і аудіоінформації із засідань кадрових комісій, тестувань та співбесід, які проводяться кадровими комісіями з проведення конкурсного відбору на зайняття вакантних посад гласних штатних працівників, на офіційному веб-сайті Бюро економічної безпеки України.\n\nІнформація про час та місце проведення засідань кадрових комісій з проведення конкурсного відбору на зайняття вакантних посад гласних штатних працівників оприлюднюється на офіційному веб-сайті Бюро економічної безпеки України не пізніш як за 24 години до його початку.\n\nПовідомлення про оголошення конкурсного відбору на зайняття посад гласних штатних працівників у Бюро економічної безпеки України розміщується на офіційному веб-сайті Бюро економічної безпеки України не пізніш як за 15 календарних днів до завершення строку подання заяв на участь у конкурсному відборі.\n\nКонкурсний відбір на посади гласних і негласних штатних працівників Бюро економічної безпеки України передбачає тестування з метою визначення рівня знань законодавства України та загальних здібностей, що проводиться письмово за допомогою інформаційно-комунікаційних технологій, проведення співбесід з метою оцінювання відповідності кандидатів критеріям доброчесності та професійної компетентності. Відповідно до визначеного Директором Бюро економічної безпеки України порядку конкурсний відбір може включати також інші етапи.\n\nПід час конкурсного відбору застосовуються вимоги до оцінювання відповідності критеріям доброчесності та професійної компетентності, передбачені статтею 15 цього Закону.\n\nРішення кадрової комісії може бути оскаржено до суду лише кандидатом, якого не визначено переможцем конкурсного відбору, виключно з підстав істотного порушення порядку організації та проведення конкурсного відбору, що могло вирішальним чином вплинути на його результати. Оскарження рішення кадрової комісії не зупиняє призначення переможця конкурсного відбору на відповідну посаду в Бюро економічної безпеки України.\n\nПрийняття на службу до Бюро економічної безпеки України на посади, перебування на яких не пов’язане з проходженням державної служби, здійснюється в порядку, визначеному законодавством України про працю, з урахуванням особливостей, передбачених цим Законом.\n\nЧлени кадрової комісії з метою здійснення своїх повноважень мають право:\n\nзбирати, перевіряти та аналізувати інформацію, у тому числі інформацію з обмеженим доступом (крім інформації, віднесеної до державної таємниці відповідно до закону), про кандидатів та їхніх близьких осіб;\n\nмати на період проведення конкурсного відбору тимчасовий безоплатний доступ до реєстрів, баз даних, держателем (адміністратором) яких є державні органи;\n\nбрати участь у засіданнях та інших заходах, що проводяться кадровою комісією;\n\nзвертатися до кандидатів, а також до будь-яких інших фізичних чи юридичних осіб із запитом про надання пояснень, документів чи інформації, необхідних для розгляду кандидатів на відповідність критеріям доброчесності та компетентності. Орган або особа, які отримали запит члена кадрової комісії, зобов’язані надати необхідні пояснення та/або документи (їх копії) чи інформацію протягом 10 календарних днів з дня отримання запиту;\n\nз метою збирання, перевірки та аналізу інформації, у тому числі з обмеженим доступом, користуватися допомогою членів секретаріату кадрової комісії.\n\nЧлени кадрової комісії зобов’язані:\n\nзабезпечувати захист і нерозголошення персональних даних, інформації з обмеженим доступом, що стала їм відома у зв’язку із здійсненням повноважень;\n\nбрати участь у роботі кадрової комісії особисто, без делегування своїх повноважень іншим особам, у тому числі іншим членам кадрової комісії;\n\nне використовувати в інших цілях, ніж для виконання своїх обов’язків як членів кадрової комісії, персональні дані та іншу інформацію, що стала їм відома у зв’язку з участю в роботі кадрової комісії;\n\nповідомляти кадрову комісію про те, що член кадрової комісії перебуває чи перебував в особистих чи ділових стосунках із кандидатом або про наявність іншого конфлікту інтересів чи обставин, що можуть вплинути на об’єктивність та безсторонність під час прийняття таким членом рішення стосовно такого кандидата, та відмовлятися (заявляти самовідвід) від участі у збиранні інформації про такого кандидата і розгляді питання про нього. Порядок врегулювання конфлікту інтересів членів кадрової комісії та членів її секретаріату визначається регламентом кадрової комісії.\n\nЧлени секретаріату кадрової комісії за дорученням членів кадрової комісії мають право одержувати за письмовим зверненням члена кадрової комісії, перевіряти та аналізувати інформацію, у тому числі інформацію з обмеженим доступом (крім інформації, віднесеної до державної таємниці відповідно до закону), необхідну для здійснення повноважень кадрової комісії, а також мають інші права та обов’язки, визначені цим Законом та регламентом кадрової комісії. Члени секретаріату кадрової комісії зобов’язані забезпечувати захист і нерозголошення персональних даних, інформації з обмеженим доступом, що стала їм відома у зв’язку з виконанням відповідних обов’язків.\n\nФінансування, організаційно-технічне та експертне забезпечення діяльності кадрової комісії та її членів, у тому числі секретаріату, що утворюється для допомоги в їх діяльності, може здійснюватися за рахунок залучення міжнародної технічної допомоги.\n\nПрийняття на службу до Бюро економічної безпеки України (в тому числі переведення із категорії посад гласних і негласних штатних працівників, посад державної служби та посад осіб, які уклали трудовий договір з Бюро економічної безпеки України, в іншу категорію) без проведення конкурсного відбору забороняється\";\n\nчастину четверту доповнити абзацом другим такого змісту:\n\n\"Призначення на посаду державної служби в Бюро економічної безпеки України може здійснюватися на підставі контракту про проходження служби, який укладається на підставах і в порядку, визначених Кабінетом Міністрів України\";\n\n7) частину першу статті 20 доповнити пунктами 11 і 12 такого змісту:\n\n\"11) вчинила корупційне або пов’язане з корупцією правопорушення та відомості про неї внесені до Єдиного державного реєстру осіб, які вчинили корупційні або пов’язані з корупцією правопорушення;\n\n12) була звільнена з Бюро економічної безпеки України у зв’язку з неподанням письмової заяви про надання згоди на проходження атестації, у зв’язку з письмовою відмовою від проходження атестації або на підставі рішення атестаційної комісії про неуспішне проходження атестації - протягом 10 років з дня такого звільнення\";\n\n8) статтю 23 доповнити частиною четвертою такого змісту:\n\n\"4. Особа може бути звільнена з посади в Бюро економічної безпеки України за підсумками стажування, якщо вона не відповідає вимогам до працівників Бюро економічної безпеки України, визначеним частиною третьою статті 19, частиною першою статті 20 цього Закону\";\n\n9) у частині шостій статті 24 слова \"членам конкурсної комісії\" замінити словами \"членам кадрової комісії\";\n\n10) частину другу статті 26 доповнити абзацом третім такого змісту:\n\n\"Порядок присвоєння спеціальних звань та їх співвідношення з іншими спеціальними, а також військовими званнями і рангами державних службовців затверджується Кабінетом Міністрів України\";\n\n11) у статті 34 :\n\nчастину першу викласти в такій редакції:\n\n\"1. З метою забезпечення прозорості та суспільного контролю за діяльністю Бюро економічної безпеки України утворюється Рада громадського контролю при Бюро економічної безпеки України (далі - Рада) у складі дев’яти осіб, яка формується відповідно до результатів відкритого та прозорого конкурсу.\n\nСклад Ради затверджує Кабінет Міністрів України. Рада є повноважною, якщо до її складу входять не менше семи осіб.\n\nКонкурс із формування персонального складу Ради здійснюється шляхом відкритого рейтингового інтернет-голосування громадян, які проживають на території України.\n\nПоложення про Раду, а також порядок формування Ради, у тому числі порядок проведення відкритого рейтингового інтернет-голосування, затверджує Кабінет Міністрів України.\n\nКандидати для участі в конкурсі з формування складу Ради подаються громадськими об’єднаннями, які здійснюють діяльність у сфері реформування системи кримінальної юстиції, запобігання та/або протидії корупції, захисту прав та інтересів бізнесу упродовж не менше двох років та мають підтвердження реалізованих ними проектів (далі - громадські об’єднання).\n\nГромадське об’єднання може подати для участі в конкурсі не більше трьох кандидатів, враховуючи всі кандидатури, подані афілійованими громадськими об’єднаннями. Афілійованими є громадські об’єднання, що мають принаймні одного спільного засновника або серед засновників яких є близькі особи.\n\nДо складу Ради не можуть входити:\n\n1) особи, уповноважені на виконання функцій держави або місцевого самоврядування відповідно до Закону України \"Про запобігання корупції\";\n\n2) особи, які, незалежно від тривалості, були працівниками (проходили службу) в Бюро економічної безпеки України, інших органах правопорядку, митних або податкових органах протягом останніх п’яти років;\n\n3) особи, які не мають вищої освіти;\n\n4) близькі особи Директора, першого заступника Директора, заступників Директора, керівників підрозділів центрального апарату Бюро економічної безпеки України, керівників територіальних органів, їх заступників, інших працівників Бюро економічної безпеки України;\n\n5) особи, у яких у разі включення до складу Ради виникне реальний та/або потенційний конфлікт інтересів.\n\nСтрок повноважень члена Ради становить два роки\";\n\nпункти 4 і 5 частини другої викласти в такій редакції:\n\n\"4) обирає із свого складу по одному представнику, що включаються до складу кожної з кадрових комісій Бюро економічної безпеки України (крім кадрових комісій, що проводять конкурси на посади, відомості про які становлять державну таємницю);\n\n5) обирає із свого складу трьох представників, які включаються до складу дисциплінарної комісії Бюро економічної безпеки України\";\n\n12) у статті 35 :\n\nчастину четверту виключити;\n\nчастину шосту викласти в такій редакції:\n\n\"6. Через один рік та через три роки після призначення Директора Бюро економічної безпеки України проводиться зовнішнє незалежне оцінювання (аудит) ефективності діяльності Бюро економічної безпеки України.\n\nОцінювання, зазначене в абзаці першому цієї частини, проводить Комісія з проведення зовнішнього незалежного оцінювання (аудиту) ефективності діяльності Бюро економічної безпеки України (далі - Комісія з проведення оцінювання) у складі трьох осіб, які визначаються Кабінетом Міністрів України на підставі пропозицій міжнародних та іноземних організацій, які відповідно до міжнародних або міждержавних угод протягом останніх трьох років до проведення оцінювання надавали Україні міжнародну технічну допомогу у сфері запобігання або протидії корупції та/або у сфері реформування органів правопорядку.\n\nКабінет Міністрів України ухвалює рішення про початок формування Комісії з проведення оцінювання не пізніш як за три місяці до спливу, відповідно, одного та трьох років з дня призначення Директора Бюро економічної безпеки України. Міністерство закордонних справ України визначає перелік відповідних міжнародних та іноземних організацій протягом 10 днів з дня ухвалення рішення про початок формування Комісії з проведення оцінювання. Зазначені міжнародні та іноземні організації погоджують пропозицію спільного списку кандидатів до складу Комісії з проведення оцінювання у складі не менше трьох осіб та не менше одного кандидата на заміну у разі дострокового припинення повноважень члена Комісії з проведення оцінювання.\n\nРішення про визначення членів Комісії з проведення оцінювання приймається на відкритому засіданні Кабінету Міністрів України не пізніш як через 14 днів з дня надходження пропозицій міжнародних та іноземних організацій. Таке рішення повинно містити список визначених членів Комісії з проведення оцінювання, а також список кандидатів на заміну членів Комісії з проведення оцінювання у разі дострокового припинення їх повноважень (у кількості не менше одного кандидата).\n\nКомісія з проведення оцінювання затверджує та оприлюднює критерії та методику проведення оцінювання ефективності діяльності Бюро економічної безпеки України виходячи із завдань, покладених на Бюро відповідно до цього Закону, у тому числі критерії визнання неналежним виконання обов’язків Директором Бюро економічної безпеки України та критерії неефективності діяльності Бюро економічної безпеки України.\n\nЧленами Комісії з проведення оцінювання можуть бути особи, які мають вищу освіту, досвід роботи в органах правопорядку та/або здійснення кримінального провадження щодо економічних злочинів, та/або досвід протидії корупції в Україні, за кордоном чи в міжнародних організаціях не менше п’яти років, бездоганну ділову репутацію, високі професійні і моральні якості, а також володіють необхідними знаннями та навичками для проведення оцінювання (аудиту), відповідають критерію доброчесності.\n\nНе можуть бути членами Комісії з проведення оцінювання особи, зазначені в пунктах 1-5 частини четвертої статті 15 цього Закону, та особи, уповноважені на виконання функцій держави або місцевого самоврядування відповідно до Закону України \"Про запобігання корупції\".\n\nЧлени Комісії з проведення оцінювання діють незалежно та не повинні виконувати доручення, вказівки, надані будь-якою особою.\n\nДля проведення оцінювання (аудиту) члени Комісії з проведення оцінювання мають право:\n\n1) доступу до матеріалів кримінального провадження, досудове розслідування в якому здійснювалося Бюро економічної безпеки України та було завершене, до іншої інформації та документів, які є у володінні Бюро економічної безпеки України, з урахуванням обмежень, передбачених Законом України \"Про державну таємницю\";\n\n2) проводити конфіденційні інтерв’ю з працівниками Бюро економічної безпеки України та органів прокуратури, працівниками інших органів державної влади, а також з іншими особами, які володіють інформацією чи документами, необхідними для проведення оцінювання (аудиту), з дотриманням вимог Закону України \"Про державну таємницю\";\n\n3) звертатися до органів державної влади, будь-яких фізичних чи юридичних осіб із запитом про надання пояснень, документів чи інформації, необхідних для проведення оцінювання. Орган або особа, які отримали запит Комісії з проведення оцінювання, зобов’язані надати необхідні пояснення та/або документи (їх копії) чи інформацію протягом 10 календарних днів з дня отримання запиту;\n\n4) користуватися допомогою помічників.\n\nЧлени Комісії з проведення оцінювання, їхні помічники мають право збирати, зберігати та аналізувати інформацію, необхідну для проведення оцінювання, у тому числі персональні дані, інформацію з обмеженим доступом. Порядок доступу та обробки інформації з обмеженим доступом (крім інформації, віднесеної до державної таємниці відповідно до закону) визначає Комісія з проведення оцінювання.\n\nЧлени Комісії з проведення оцінювання та їхні помічники зобов’язані забезпечувати захист і нерозголошення персональних даних, інформації з обмеженим доступом, що стали їм відомі у зв’язку з виконанням відповідних обов’язків. Членам Комісії з проведення оцінювання та їхнім помічникам забороняється розголошувати відомості досудового розслідування та втручатися у здійснення досудового розслідування.\n\nУ висновку Комісії з проведення оцінювання повинен міститися обґрунтований висновок щодо ефективності діяльності Бюро економічної безпеки України, а також рекомендації щодо усунення виявлених недоліків у роботі та посилення ефективності діяльності органу.\n\nВисновок Комісії з проведення оцінювання про неефективність діяльності Бюро економічної безпеки України та неналежне виконання обов’язків його Директором є підставою для припинення повноважень Директора Бюро економічної безпеки України.\n\nВисновок зовнішнього незалежного оцінювання (аудиту) ефективності діяльності Бюро економічної безпеки України вважається ухваленим, якщо за нього проголосували всі члени Комісії з проведення оцінювання.\n\nВисновок зовнішнього незалежного оцінювання (аудиту) ефективності діяльності Бюро економічної безпеки України оприлюднюється на офіційному веб-сайті Кабінету Міністрів України протягом п’яти днів з дня його затвердження.\n\nОрганізаційно-технічне забезпечення діяльності Комісії з проведення оцінювання здійснює Секретаріат Кабінету Міністрів України. Фінансування, організаційно-технічне та експертне забезпечення діяльності Комісії з проведення оцінювання, її членів та їхніх помічників можуть здійснюватися за рахунок залучення міжнародної технічної допомоги\";\n\nдоповнити частиною сьомою такого змісту:\n\n\"7. Комітет Верховної Ради України, до предмета відання якого належать питання системи оподаткування, не менше одного разу на рік проводить відкриті для громадськості слухання на тему діяльності Бюро економічної безпеки України, виконання покладених на Бюро економічної безпеки України завдань, додержання ним законодавства, прав і свобод осіб\";\n\n13) доповнити статтею 35 -1 такого змісту:\n\n\" Стаття 35 -1 . Підрозділи внутрішнього контролю, підрозділ з питань запобігання корупції Бюро економічної безпеки України\n\n1. З метою забезпечення доброчесності працівників Бюро економічної безпеки України, забезпечення дотримання цього Закону та інших нормативно-правових актів у структурі центрального апарату Бюро економічної безпеки України діє підрозділ внутрішнього контролю. Рішенням Директора Бюро економічної безпеки України підрозділи внутрішнього контролю можуть створюватися у складі територіальних управлінь Бюро економічної безпеки України. Підрозділи внутрішнього контролю підпорядковуються безпосередньо Директору Бюро економічної безпеки України.\n\nПорядок діяльності та повноваження підрозділів внутрішнього контролю визначаються положенням, яке затверджує Директор Бюро економічної безпеки України.\n\nКерівники та працівники підрозділів внутрішнього контролю центрального та територіальних управлінь Бюро економічної безпеки України призначаються на посаду та звільняються з посади Директором Бюро економічної безпеки України.\n\n2. Підрозділ внутрішнього контролю Бюро економічної безпеки України має такі обов’язки:\n\n1) запобігання та виявлення вчинених працівниками Бюро економічної безпеки України порушень вимог законів України \"Про запобігання корупції\" та \"Про державну службу\" , інших правопорушень;\n\n2) здійснення контролю за виконанням працівниками Бюро економічної безпеки України актів законодавства з питань етичної поведінки, запобігання та врегулювання конфлікту інтересів, інших вимог, обмежень та заборон, передбачених цим Законом та Законом України \"Про запобігання корупції\";\n\n3) проведення перевірок працівників Бюро економічної безпеки України на доброчесність та моніторингу способу їх життя в порядку, визначеному Директором Бюро економічної безпеки України;\n\n4) перевірка інформації, що міститься у зверненнях фізичних та юридичних осіб (у тому числі анонімних), медіа, інших джерелах, у тому числі отриманої через спеціальну телефонну лінію, сторінку в мережі Інтернет, засоби електронного зв’язку Бюро економічної безпеки України, щодо причетності працівників Бюро економічної безпеки України до вчинення правопорушень. Анонімні звернення розглядаються за умови, що відповідна інформація стосується конкретної особи, містить фактичні дані та може бути перевірена;\n\n5) проведення службового розслідування стосовно працівників Бюро економічної безпеки України;\n\n6) здійснення оперативно-розшукових заходів з метою виявлення кримінальних правопорушень у діяльності працівників Бюро економічної безпеки України;\n\n7) проведення спеціальної перевірки стосовно осіб, які претендують на призначення на посади в Бюро економічної безпеки України;\n\n8) вжиття заходів щодо захисту працівників Бюро економічної безпеки України, які повідомляють про вчинення протиправних дій чи бездіяльність інших працівників Бюро економічної безпеки України;\n\n9) здійснення інших повноважень, передбачених положенням про підрозділ.\n\n3. У центральному апараті Бюро економічної безпеки України діє підрозділ з питань запобігання корупції, положення про який затверджує Директор Бюро економічної безпеки України.\n\nПідрозділ з питань запобігання корупції Бюро економічної безпеки України:\n\n1) консультує працівників Бюро економічної безпеки України з питань дотримання вимог актів законодавства з питань етичної поведінки, запобігання та врегулювання конфлікту інтересів, інших вимог, обмежень та заборон, передбачених Законом України \"Про запобігання корупції\";\n\n2) організовує роботу з оцінки корупційних ризиків у діяльності Бюро економічної безпеки України, підготовки заходів щодо їх усунення та вживає інші заходи, спрямовані на запобігання вчиненню працівниками Бюро економічної безпеки України корупційних та пов’язаних з корупцією правопорушень;\n\n3) розробляє та забезпечує реалізацію антикорупційної програми Бюро економічної безпеки України;\n\n4) виконує інші повноваження, визначені положенням про підрозділ\";\n\n14) у статті 36 :\n\nчастини першу - третю викласти в такій редакції:\n\n\"1. Для розгляду питань застосування дисциплінарних стягнень до працівників Бюро економічної безпеки України утворюється дисциплінарна комісія у складі семи осіб. До складу дисциплінарної комісії входять:\n\n1) три працівники Бюро економічної безпеки України;\n\n2) три особи, визначені Радою громадського контролю при Бюро економічної безпеки України;\n\n3) одна особа, визначена Радою бізнес-омбудсмена України.\n\nПоложення про дисциплінарну комісію Бюро економічної безпеки України та її персональний склад затверджуються Директором Бюро економічної безпеки України.\n\n2. Дисциплінарна комісія на підставі службового розслідування, яке проводиться підрозділом внутрішнього контролю Бюро економічної безпеки України (у разі його проведення), складає висновок про наявність чи відсутність у діях працівника Бюро економічної безпеки України дисциплінарного проступку та підстав для його притягнення до дисциплінарної відповідальності з визначенням рекомендованого виду дисциплінарного стягнення.\n\n3. На підставі рішення дисциплінарної комісії стягнення до працівника центрального апарату Бюро економічної безпеки України, керівника територіального управління Бюро економічної безпеки України та його заступників застосовує Директор Бюро економічної безпеки України, до працівників територіального управління - керівник відповідного територіального управління Бюро економічної безпеки України.\n\nРішення керівника територіального управління Бюро економічної безпеки України про застосування дисциплінарного стягнення може бути оскаржено до Директора Бюро економічної безпеки України або безпосередньо до суду. Рішення Директора Бюро економічної безпеки України про застосування дисциплінарного стягнення може бути оскаржено безпосередньо до суду\";\n\nпункт 8 частини четвертої викласти в такій редакції:\n\n\"8) інші підстави, передбачені Законом України \"Про державну службу\" для працівників Бюро економічної безпеки України, які є державними службовцями, або Дисциплінарним статутом Національної поліції України для працівників, які мають спеціальні звання Бюро економічної безпеки України, або Кодексом законів про працю України для інших працівників Бюро економічної безпеки України\".\n\nII. Прикінцеві та перехідні положення\n\n1. Цей Закон набирає чинності з дня, наступного за днем його опублікування.\n\n2. З дня набрання чинності цим Законом розпочинається формування конкурсної комісії для проведення конкурсного відбору на зайняття посади Директора Бюро економічної безпеки України і проводиться конкурсний відбір на зайняття цієї посади у порядку, встановленому статтею 15 Закону України \"Про Бюро економічної безпеки України\".\n\n3. Протягом трьох років з дня призначення Директора Бюро економічної безпеки України, призначеного вперше за конкурсною процедурою, визначеною Законом України \"Про Бюро економічної безпеки України\", з урахуванням змін, внесених цим Законом, кадрові комісії утворюються та здійснюють свою діяльність з урахуванням особливостей, визначених цим пунктом.\n\nКадрові комісії утворюються Директором Бюро економічної безпеки України у складі 12 членів кожна, з яких:\n\nшість осіб, визначених Директором Бюро економічної безпеки України;\n\nшість осіб, визначених міжнародними та іноземними організаціями, які відповідно до міжнародних або міждержавних угод протягом останніх трьох років надавали Україні міжнародну технічну допомогу у сфері запобігання і протидії корупції та/або реформування органів правопорядку, з числа відібраних ними представників від громадських об’єднань, спілок, асоціацій та інших об’єднань юридичних осіб, що протягом останніх трьох років здійснюють діяльність, спрямовану на покращення бізнес-клімату, захисту прав і інтересів бізнесу в Україні. Перелік таких міжнародних та іноземних організацій надається Міністерством закордонних справ України на запит Директора Бюро економічної безпеки України і оприлюднюється на веб-сайті цього органу. Зазначені міжнародні та іноземні організації погоджують пропозицію спільного списку кандидатів до складу кадрової комісії.\n\nОсоба, яка підлягає атестації відповідно до пункту 4 цього розділу, може бути визначена членом кадрової комісії за умови успішного проходження атестації.\n\nРішення Директора Бюро економічної безпеки України про визначення складу кадрової комісії повинно містити список кандидатів на заміну членів кадрової комісії у разі дострокового припинення їхніх повноважень (не менше шести кандидатів).\n\nКадрова комісія вважається повноважною за умови визначення до її складу не менше семи осіб, з яких не менше трьох її членів, визначених на підставі пропозицій зазначених у цьому пункті міжнародних та іноземних організацій, та трьох, визначених Директором Бюро економічної безпеки України.\n\nРішення кадрової комісії вважається прийнятим, якщо на засіданні кадрової комісії за нього проголосували не менше семи членів кадрової комісії, у тому числі не менше трьох її членів, визначених на підставі пропозицій зазначених у цьому пункті міжнародних та іноземних організацій, та трьох, визначених Директором Бюро економічної безпеки України.\n\nУ разі однакової кількості членів кадрової комісії, які підтримали рішення, та кількості членів кадрової комісії, які не підтримали його або утрималися під час голосування, або не брали участі в голосуванні незалежно від причини, голосування з відповідного питання проводиться повторно, до прийняття рішення згідно з абзацом восьмим цього пункту.\n\nПоложення про кадрові комісії, критерії оцінювання кандидатів та регламент роботи кадрових комісій визначаються Директором Бюро економічної безпеки України за результатами консультацій з членами кадрових комісій.\n\n4. З метою підтвердження належного рівня доброчесності та професійної компетентності працівники Бюро економічної безпеки України, крім працівників, передбачених абзацом другим цього пункту, підлягають одноразовій атестації працівників Бюро економічної безпеки України (далі - атестація) відповідно до цього Закону.\n\nНе підлягають атестації Директор Бюро економічної безпеки України, призначений за конкурсною процедурою, визначеною Законом України \"Про Бюро економічної безпеки України\", з урахуванням змін, внесених цим Законом, призначені ним перший заступник, заступники Директора Бюро економічної безпеки України, а також працівники Бюро економічної безпеки України, призначені на посади за результатами конкурсного відбору, проведеного кадровими комісіями відповідно до Закону України \"Про Бюро економічної безпеки України\" з урахуванням положень пункту 3 цього розділу.\n\nАтестація розпочинається відповідно до наказу Директора Бюро економічної безпеки України, який оприлюднюється на офіційному веб-сайті Бюро економічної безпеки України у день його видання. Протягом 14 днів з дня видання зазначеного наказу працівники Бюро економічної безпеки України, які підлягають атестації, подають письмову заяву про надання згоди на проходження атестації або про відмову від проходження атестації.\n\nСтрок проведення атестації не може перевищувати 18 місяців з дня призначення на посаду Директора Бюро економічної безпеки України в порядку, визначеному цим Законом, крім випадків, передбачених абзацом п’ятим цього пункту, в яких атестація може бути проведена поза межами зазначеного строку.\n\nЯкщо працівники Бюро економічної безпеки України, які підлягають атестації відповідно до цього Закону, та у період її проведення перебувають у стані вагітності, у відпустці у зв’язку з вагітністю та пологами, у відпустці для догляду за дитиною, проходять базову військову службу, призвані на військову службу за призовом осіб офіцерського складу, військову службу за призовом під час мобілізації, на особливий період або прийняті на військову службу за контрактом, вони під час дії цих обставин можуть пройти атестацію за власним бажанням або відмовитися від її проходження у цей період. Неподання такими працівниками заяви про надання згоди на проходження атестації за власним бажанням означає відмову від її проходження у цей період. У разі відмови від проходження атестації такий працівник Бюро економічної безпеки України підлягає атестації протягом шести місяців після припинення обставин, передбачених цим абзацом, які перешкоджали її проведенню, у тому числі за межами строку проведення атестації, встановленого абзацом четвертим цього пункту.\n\nВідпустка чи тимчасова непрацездатність працівника Бюро економічної безпеки України не є підставою для відмови від проходження ним атестації. Такі працівники зобов’язані пройти атестацію протягом строку, визначеного абзацом четвертим цього пункту.\n\nНеподання працівником Бюро економічної безпеки України, який підлягає атестації, письмової заяви про надання згоди на проходження атестації або його письмова відмова від проходження атестації є підставою для припинення трудових відносин (звільнення) такої особи з Бюро економічної безпеки України.\n\nАтестація проводиться атестаційними комісіями, що утворюються за рішенням Директора Бюро економічної безпеки України. Порядок організації та проведення атестації, критерії і методика оцінювання доброчесності та професійної компетентності працівників при проведенні атестації, не врегульовані цим Законом, визначаються Директором Бюро економічної безпеки України за результатами консультацій з членами атестаційних комісій.\n\nАтестація проводиться у два етапи:\n\nатестація керівників підрозділів центрального апарату Бюро економічної безпеки України та їх заступників, керівників територіальних управлінь Бюро економічної безпеки України та їх заступників;\n\nатестація інших працівників Бюро економічної безпеки України.\n\nДо складу кожної атестаційної комісії включаються 12 членів, з яких:\n\nшість осіб, визначених Директором Бюро економічної безпеки України;\n\nшість осіб, визначених міжнародними та іноземними організаціями, які відповідно до міжнародних або міждержавних угод протягом останніх трьох років надавали Україні міжнародну технічну допомогу у сфері запобігання і протидії корупції та/або реформування органів правопорядку, з числа відібраних ними представників від громадських об’єднань, спілок, асоціацій та інших об’єднань юридичних осіб, що протягом останніх трьох років здійснюють діяльність, спрямовану на покращення бізнес-клімату, захисту прав і інтересів бізнесу в Україні. Перелік таких міжнародних та іноземних організацій надається Міністерством закордонних справ України на запит Директора Бюро економічної безпеки України і оприлюднюється на веб-сайті цього органу. Зазначені міжнародні та іноземні організації погоджують пропозицію спільного списку кандидатів до складу атестаційної комісії.\n\nУ разі припинення повноважень члена атестаційної комісії у період проведення атестації на його заміну визначається новий член атестаційної комісії в порядку, визначеному цим пунктом.\n\nЧленами атестаційних комісій можуть бути особи, які мають вищу освіту, бездоганну ділову репутацію, високі професійні і моральні якості, володіють необхідними знаннями та навичками для виконання повноважень члена атестаційної комісії, відповідають критерію доброчесності.\n\nЧленами атестаційних комісій не можуть бути особи, передбачені пунктами 1-5 частини четвертої статті 15 Закону України \"Про Бюро економічної безпеки України\", а також особи, які до набрання чинності цим Законом в будь-який період часу і незалежно від тривалості працювали в Бюро економічної безпеки України, органах податкової міліції чи податкових органах (незалежно від найменування) на будь-якій посаді, та їхні близькі особи у розумінні Закону України \"Про запобігання корупції\" працювали у зазначених органах незалежно від тривалості протягом 10 років до набрання чинності цим Законом.\n\nЗасідання атестаційної комісії є повноважним, якщо на ньому присутні не менше семи членів атестаційної комісії, з яких не менше трьох її членів, визначених на підставі пропозицій зазначених у цьому пункті міжнародних та іноземних організацій, та трьох, визначених Директором Бюро економічної безпеки України.\n\nРішення атестаційної комісії вважається прийнятим, якщо на засіданні атестаційної комісії за нього проголосували не менше семи членів атестаційної комісії, у тому числі не менше трьох її членів, визначених на підставі пропозицій зазначених у цьому пункті міжнародних та іноземних організацій, та трьох, визначених Директором Бюро економічної безпеки України.\n\nУ разі однакової кількості членів атестаційної комісії, які підтримали рішення, та кількості членів атестаційної комісії, які не підтримали його або утрималися під час голосування, або не брали участі в голосуванні незалежно від причини, голосування з відповідного питання проводиться повторно до прийняття рішення згідно з абзацом дев’ятнадцятим цього пункту.\n\nАтестаційна комісія за результатами проведення атестації приймає одне з таких рішень: рішення про успішне проходження працівником Бюро економічної безпеки України атестації або рішення про неуспішне проходження працівником Бюро економічної безпеки України атестації.\n\nЧлени атестаційної комісії можуть брати участь у засіданні атестаційної комісії дистанційно в режимі відеоконференції.\n\nГолова та секретар атестаційної комісії обираються з числа членів атестаційної комісії шляхом відкритого голосування.\n\nЗасідання атестаційних комісій є відкритими для представників медіа і журналістів (крім атестації негласних штатних працівників). Інформація про час та місце проведення засідання атестаційної комісії оприлюднюється на офіційному веб-сайті Бюро економічної безпеки України не пізніш як за 24 години до його початку.\n\nПід час проведення атестації забезпечуються відео- та аудіофіксація тестувань та співбесід.\n\nОрганізаційно-технічне забезпечення атестаційних комісій покладається на Бюро економічної безпеки України. Фінансування, організаційно-технічне та експертне забезпечення роботи атестаційних комісій та їх членів, у тому числі секретаріату, що утворюється для допомоги в їхній діяльності, можуть здійснюватися за рахунок залучення міжнародної технічної допомоги.\n\nПроведення атестації працівників Бюро економічної безпеки України включає такі етапи:\n\nтестування з метою визначення рівня знання законодавства України, що проводиться письмово за допомогою інформаційно-комунікаційних технологій;\n\nтестування з метою визначення рівня загальних здібностей, що проводиться письмово за допомогою інформаційно-комунікаційних технологій;\n\nпроведення співбесіди з особами, які пройшли попередні етапи, з метою оцінювання їхньої відповідності критеріям доброчесності та професійної компетентності. При цьому застосовуються вимоги до оцінювання відповідності критеріям доброчесності та професійної компетентності, передбачені статтею 15 Закону України \"Про Бюро економічної безпеки України\".\n\nДо початку атестації рішенням Директора Бюро економічної безпеки України щодо порядку організації та проведення атестації можуть встановлюватися додаткові етапи оцінювання в рамках проведення атестації.\n\nРезультати тестувань та додаткових етапів оцінювання, якщо такі визначені Директором Бюро економічної безпеки України, стосовно кожного працівника оприлюднюються атестаційною комісією на офіційному веб-сайті Бюро економічної безпеки України не пізніш як за 48 годин до проведення співбесіди.\n\nНеявка працівника Бюро економічної безпеки України, який підлягає атестації, без поважних причин на будь-який етап атестації, а також неуспішне проходження такою особою будь-якого з етапів атестації є окремими підставами для прийняття рішення про неуспішне проходження атестації таким працівником. Причина неявки підтверджується документально у строк, визначений атестаційною комісією, але не менше двох робочих днів з дня неявки. Належність причини неявки працівника до поважних причин оцінює атестаційна комісія. Неподання документального підтвердження причини неявки у строк, визначений атестаційною комісією, є підставою для визнання неявки такою, що була без поважних причин.\n\nЧлени атестаційної комісії з метою здійснення своїх повноважень мають право:\n\nзбирати, перевіряти та аналізувати інформацію, у тому числі з обмеженим доступом (крім інформації, віднесеної до державної таємниці відповідно до Закону України \"Про державну таємницю\"), про працівників Бюро економічної безпеки України, які проходять атестацію, та їхніх близьких осіб;\n\nмати на період атестації тимчасовий безоплатний доступ до реєстрів, баз даних, держателем (адміністратором) яких є державні органи;\n\nбрати участь у засіданнях та інших заходах, що проводяться атестаційною комісією;\n\nзвертатися до працівників Бюро економічної безпеки України, які проходять атестацію, а також до будь-яких інших фізичних чи юридичних осіб із запитом про надання пояснень, документів чи інформації, необхідних для розгляду питання про відповідність особи критеріям доброчесності та компетентності. Орган або особа, які отримали запит члена атестаційної комісії, зобов’язані надати необхідні пояснення та/або документи (їх копії) чи інформацію протягом 10 календарних днів з дня отримання запиту;\n\nз метою збирання, перевірки та аналізу інформації, у тому числі з обмеженим доступом, користуватися допомогою членів секретаріату атестаційної комісії.\n\nДля проведення співбесіди атестаційна комісія має право отримувати в Бюро економічної безпеки України, Національному антикорупційному бюро України, Державному бюро розслідувань, Національному агентстві з питань запобігання корупції, інших органах державної влади будь-яку необхідну для цілей атестації інформацію про працівника Бюро економічної безпеки України, у тому числі інформацію про:\n\nматеріали дисциплінарних проваджень стосовно працівника Бюро економічної безпеки України;\n\nскарги, які надходили на дії працівника Бюро економічної безпеки України, з коротким описом суті таких скарг;\n\nвипадки недотримання працівником Бюро економічної безпеки України правил етичної поведінки та доброчесності;\n\nдоходи, склад майна, витрати, фінансові зобов’язання працівника та його близьких і пов’язаних осіб;\n\nіншу інформацію та документи, необхідні для роботи атестаційної комісії (особові справи, послужні списки, біографічні довідки тощо).\n\nЧлени атестаційної комісії зобов’язані:\n\nзабезпечувати захист і нерозголошення персональних даних, інформації з обмеженим доступом, що стали їм відомі у зв’язку із здійсненням повноважень;\n\nбрати участь у роботі атестаційної комісії особисто, без делегування своїх повноважень іншим особам, у тому числі іншим членам атестаційної комісії;\n\nне використовувати в інших цілях, ніж для виконання своїх обов’язків як членів атестаційної комісії, персональні дані та іншу інформацію, що стала їм відома у зв’язку з участю в роботі атестаційної комісії;\n\nповідомляти атестаційну комісію про те, що член атестаційної комісії перебуває чи перебував в особистих чи ділових стосунках із працівником Бюро економічної безпеки України, який проходить атестацію в цій атестаційній комісії, та/або про наявність іншого конфлікту інтересів чи обставин, що можуть вплинути на об’єктивність та безсторонність під час прийняття таким членом рішення стосовно особи, яка проходить атестацію, і відмовлятися (заявляти самовідвід) від участі у збиранні інформації, розгляді питання про таку особу і голосуванні щодо неї. Порядок врегулювання конфлікту інтересів членів атестаційної комісії та членів її секретаріату визначається порядком організації та проведення атестації працівників Бюро економічної безпеки України.\n\nЧлени секретаріату атестаційної комісії за дорученням членів атестаційної комісії мають право одержувати за письмовим зверненням члена атестаційної комісії, перевіряти та аналізувати інформацію, у тому числі інформацію з обмеженим доступом (крім інформації, віднесеної до державної таємниці відповідно до закону), необхідну для здійснення повноважень атестаційної комісії, а також мають інші права та обов’язки, визначені цим Законом. Члени секретаріату атестаційної комісії зобов’язані забезпечувати захист і нерозголошення персональних даних, інформації з обмеженим доступом, що стали їм відомі у зв’язку з виконанням своїх обов’язків.\n\nПрацівник Бюро економічної безпеки України, який підлягає атестації, під час проходження різних етапів атестації, має право доводити до атестаційної комісії свою позицію в усній чи письмовій формі, надавати усні та письмові пояснення, заперечення, документи, доводи, міркування на підтвердження своєї професійної компетентності та доброчесності.\n\nФізичні та юридичні особи, органи державної влади, органи місцевого самоврядування, громадські об’єднання мають право подавати до атестаційної комісії відомості, які можуть свідчити про невідповідність працівника Бюро економічної безпеки України критеріям професійної компетентності та доброчесності. Такі звернення (у тому числі анонімні) розглядаються атестаційною комісією, за умови що наведена в них інформація стосується конкретного працівника або його близьких осіб та містить фактичні дані, які можуть бути перевірені під час співбесіди. Для цього графік проведення тестувань та співбесід із зазначенням прізвищ, імен, по батькові (за наявності), посад працівників не пізніш як за 10 календарних днів до дати проведення оприлюднюється на офіційному веб-сайті Бюро економічної безпеки України.\n\nОприлюднення графіка проведення тестувань та співбесід на офіційному веб-сайті Бюро економічної безпеки України вважається належним повідомленням працівників Бюро економічної безпеки України про тестування та співбесіди.\n\nРезультати проходження співбесіди працівником Бюро економічної безпеки України оприлюднюються на офіційному веб-сайті Бюро економічної безпеки України наступного робочого дня після її проведення.\n\nРішення атестаційної комісії про неуспішне проходження атестації працівником Бюро економічної безпеки України є підставою для припинення трудових відносин (звільнення) такої особи з Бюро економічної безпеки України.\n\nРішення про звільнення такого працівника приймається суб’єктом призначення у 14-денний строк з дня ухвалення відповідного рішення атестаційної комісії.\n\nНаказ про звільнення працівника Бюро економічної безпеки України за результатами атестації може бути виданий суб’єктом призначення або керівником державної служби у період відпустки, тимчасової непрацездатності такого працівника із зазначенням дати звільнення, яка є першим робочим днем після закінчення відпустки або наступним робочим днем за днем закінчення періоду тимчасової непрацездатності, зазначеного у документі про тимчасову непрацездатність.\n\nРішення атестаційної комісії має бути доведено до відповідного працівника Бюро економічної безпеки України у порядку, визначеному статтею 9 -1 Закону України \"Про державну службу\", протягом п’яти робочих днів з дня прийняття.\n\nПовторне проходження атестації працівником Бюро економічної безпеки України забороняється, крім випадку набрання чинності рішенням суду, яким скасовано рішення атестаційної комісії про неуспішне проходження атестації з підстав, визначених цим пунктом.\n\nДокументи про проходження та результати атестації працівника Бюро економічної безпеки України зберігаються в його особовій справі.\n\nПоложення статті 87 Закону України \"Про державну службу\" застосовуються до державних службовців Бюро економічної безпеки України в частині, що не суперечить цьому Закону.\n\nРішення про звільнення працівника Бюро економічної безпеки України з підстави неуспішного проходження атестації може бути оскаржено до суду лише особою, стосовно якої воно прийнято, виключно з питань додержання процедури прийняття рішення про звільнення, а також порядку організації та проведення атестації, неуспішне проходження якої стало підставою для звільнення. Суд при розгляді таких скарг не оцінює повторно факти чи твердження, оцінені атестаційною комісією, та відповідні висновки, зроблені атестаційною комісією на підставі обґрунтованого сумніву.\n\n5. З дня набрання чинності цим Законом повноваження складу Ради громадського контролю при Бюро економічної безпеки України припиняються достроково. Кабінет Міністрів України забезпечує формування Ради громадського контролю при Бюро економічної безпеки України у порядку, визначеному цим Законом, протягом трьох місяців з дня набрання чинності цим Законом.\n\n6. Директор Бюро економічної безпеки України, призначений вперше за конкурсною процедурою, визначеною Законом України \"Про Бюро економічної безпеки України\", з урахуванням змін, внесених цим Законом:\n\n1) протягом трьох місяців з дня призначення утворює:\n\nкадрові комісії для проведення конкурсного відбору на зайняття посад у Бюро економічної безпеки України у порядку, визначеному пунктом 3 цього розділу;\n\nатестаційні комісії для проведення атестації працівників Бюро економічної безпеки України у порядку, визначеному цим Законом;\n\n2) протягом двох місяців з дня призначення утворює та затверджує склад дисциплінарної комісії Бюро економічної безпеки України в порядку, визначеному статтею 36 Закону України \"Про Бюро економічної безпеки України\", з урахуванням змін, внесених цим Законом.\n\n7. Кабінету Міністрів України:\n\n1) протягом одного місяця з дня набрання чинності цим Законом:\n\nзабезпечити прийняття нормативно-правових актів, необхідних для реалізації цього Закону;\n\nпривести свої нормативно-правові акти у відповідність із цим Законом;\n\nзабезпечити приведення міністерствами та іншими центральними органами виконавчої влади їх нормативно-правових актів у відповідність із цим Законом;\n\n2) протягом двох місяців з дня набрання чинності цим Законом сформувати конкурсну комісію з відбору на посаду Директора Бюро економічної безпеки України відповідно до статті 15 Закону України \"Про Бюро економічної безпеки України\";\n\n3) протягом шести років з дня набрання чинності цим Законом забезпечити підготовку і подання на розгляд Верховної Ради України проекту закону про припинення участі міжнародних та іноземних організацій, які відповідно до міжнародних договорів надавали Україні міжнародну технічну допомогу у сфері запобігання і протидії корупції та/або у сфері реформування органів правопорядку, у формуванні комісії з проведення конкурсу на зайняття посади Директора Бюро економічної безпеки України та Комісії з проведення зовнішнього незалежного оцінювання (аудиту) ефективності діяльності Бюро економічної безпеки України через вісім років з дня набрання чинності цим Законом.\n\nПрезидент України\n\nВ. ЗЕЛЕНСЬКИЙ\n\nм. Київ\n\n20 червня 2024 року\n\n№ 3840-IX\n\nПро внесення змін до деяких законодавчих актів України щодо удосконалення роботи Бюро економічної безпеки України\nЗакон України від 20.06.2024 № 3840-IX\n\nПрийняття від 20.06.2024\nПостійна адреса:\nhttps://zakon.rada.gov.ua/go/3840-20\nЗаконодавство України\nстаном на 21.02.2026\n\nчинний"
    }
  ],
  "definitions": []
}