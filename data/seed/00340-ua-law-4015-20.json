{
  "id": "ua-law-4015-20",
  "type": "statute",
  "title": "Закон України (4015-20)",
  "title_en": "",
  "short_name": "4015-20",
  "status": "in_force",
  "issued_date": "2024-10-10",
  "url": "https://zakon.rada.gov.ua/laws/show/4015-20",
  "description": "Official legislative act of Ukraine ingested from the Verkhovna Rada legal portal.",
  "provisions": [
    {
      "provision_ref": "art0",
      "section": "0",
      "title": "Стаття 0. Текст документа",
      "content": "ЗАКОН УКРАЇНИ\n\nПро внесення змін до Податкового кодексу України та інших законів України щодо забезпечення збалансованості бюджетних надходжень у період дії воєнного стану\n\n(Відомості Верховної Ради (ВВР), 2025, № 10, ст.29)\n\nВерховна Рада України постановляє:\n\nI. Внести до Податкового кодексу України (Відомості Верховної Ради України, 2011 р., №№ 13-17, ст. 112) такі зміни:\n\n1. Підпункт 19 -1 .1.52 -1 пункту 19 -1 .1 статті 19 -1 викласти в такій редакції:\n\n\"19 -1 .1.52 -1 . здійснюють контроль за своєчасністю та повнотою сплати авансових внесків з податку на прибуток підприємств платниками податку, які здійснюють діяльність з торгівлі валютними цінностями у готівковій формі, авансових внесків з податку на прибуток підприємств та податку на доходи фізичних осіб платниками, які здійснюють роздрібну торгівлю пальним\".\n\n2. В абзаці шостому пункту 38 -1 .2 статті 38 -1 слова та цифри \"станом на 1 січня 2022 року\" замінити словами та цифрою \"станом на 1 січня звітного року\".\n\n3. Пункт 51.1 статті 51 викласти в такій редакції:\n\n\"51.1. Платники податків, у тому числі податкові агенти, платники єдиного внеску, зобов’язані подавати контролюючим органам у строки, встановлені цим Кодексом для податкового місяця, податковий розрахунок сум доходу, нарахованого (сплаченого) на користь платників податків - фізичних осіб, і сум утриманого з них податку, а також сум нарахованого єдиного внеску\".\n\n4. Підпункт 70.16.1 пункту 70.16 статті 70 викласти в такій редакції:\n\n\"70.16.1. органи виконавчої влади та органи місцевого самоврядування, юридичні особи та фізичні особи - підприємці, податкові агенти - про дату прийняття на роботу або звільнення з роботи фізичних осіб протягом 20 календарних днів, що настають за останнім календарним днем звітного (податкового) місяця, а також інформацію, передбачену статтею 51 цього Кодексу\".\n\n5. У підпункті 75.1.1 пункту 75.1 статті 75:\n\n1) абзац перший доповнити словами \"даних Єдиного реєстру ліцензіатів та місць обігу пального та Єдиного реєстру ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах\";\n\n2) доповнити абзацом чотирнадцятим такого змісту:\n\n\"12) своєчасність та повнота сплати узгодженої суми грошового зобов’язання у вигляді авансового внеску з податку на прибуток підприємств, визначеного відповідно до пункту 141.14 статті 141 цього Кодексу, а також своєчасність та повнота сплати узгодженої суми грошового зобов’язання у вигляді авансового внеску з податку на доходи фізичних осіб, визначеного відповідно до підпункту 177.5.1 -1 пункту 177.5 статті 177 цього Кодексу\".\n\n6. Пункт 136.1 -1 статті 136 викласти в такій редакції:\n\n\"136.1 -1 . Базова (основна) ставка податку становить 25 відсотків для цілей:\n\nа) оподаткування прибутку фінансової установи (крім страховика), визначеного відповідно до підпункту 134.1.1 пункту 134.1 статті 134 цього Кодексу;\n\nб) оподаткування скоригованого прибутку контрольованої іноземної компанії фінансової установи (крім страховика), визначеного відповідно до статті 39 -2 цього Кодексу;\n\nв) застосування положень пункту 57.1 -1 статті 57 цього Кодексу для виплати дивідендів фінансовою установою (крім страховика)\".\n\n7. Статтю 137 доповнити пунктом 137.12 такого змісту:\n\n\"137.12. Платники податку, які здійснюють роздрібну торгівлю пальним, зобов’язані сплачувати авансові внески з податку на прибуток підприємств за кожне місце роздрібної торгівлі пальним, інформація щодо якого внесена до Єдиного реєстру ліцензіатів та місць обігу пального станом на перше число поточного місяця. Авансові внески та податок на прибуток підприємств, що підлягає сплаті до бюджету платниками податку, які здійснюють роздрібну торгівлю пальним, визначаються у порядку, передбаченому пунктом 141.14 статті 141 цього Кодексу\".\n\n8. У статті 141 :\n\n1) підпункт 141.13.2 пункту 141.13 викласти в такій редакції:\n\n\"141.13.2. Авансовий внесок з податку на прибуток підприємств сплачується у розмірі:\n\nа) еквівалентному шестистам євро згідно з офіційним курсом гривні, встановленим Національним банком України на перше число першого місяця календарного кварталу, в якому відбувається сплата авансового внеску, за кожний пункт обміну іноземної валюти, розташований у населеному пункті (крім міста Києва), чисельність населення якого перевищує 50 тисяч, за статистичними даними чисельності наявного населення України, розміщеними на веб-сайті спеціально уповноваженого центрального органу виконавчої влади в галузі статистики станом на 1 січня року, що передує поточному року;\n\nб) еквівалентному семистам євро згідно з офіційним курсом гривні, встановленим Національним банком України на перше число першого місяця календарного кварталу, в якому відбувається сплата авансового внеску, за кожний пункт обміну іноземної валюти, розташований у місті Києві;\n\nв) еквівалентному двомстам євро згідно з офіційним курсом гривні, встановленим Національним банком України на перше число першого місяця календарного кварталу, в якому відбувається сплата авансового внеску, за кожний пункт обміну іноземної валюти, розташований в інших, крім передбачених підпунктами \"а\" та \"б\" цього підпункту, населених пунктах або за межами населених пунктів\";\n\n2) доповнити пунктом 141.14 такого змісту:\n\n\"141.14. Особливості оподаткування діяльності з роздрібної торгівлі пальним\n\n141.14.1. Платники податку, які здійснюють роздрібну торгівлю пальним, сплачують щомісяця не пізніше двадцятого числа поточного місяця авансовий внесок з податку на прибуток підприємств за кожне місце роздрібної торгівлі пальним, інформація щодо якого внесена до Єдиного реєстру ліцензіатів та місць обігу пального станом на перше число поточного місяця, у розмірі, визначеному підпунктом 141.14.2 цього пункту.\n\nТерміни \"роздрібна торгівля пальним\", \"місце роздрібної торгівлі пальним\" вживаються у значеннях, наведених у Законі України \"Про державне регулювання виробництва і обігу спирту етилового, спиртових дистилятів, біоетанолу, алкогольних напоїв, тютюнових виробів, тютюнової сировини, рідин, що використовуються в електронних сигаретах, та пального\".\n\n141.14.2. Авансовий внесок з податку на прибуток підприємств сплачується за кожне місце роздрібної торгівлі пальним, інформація щодо якого внесена до Єдиного реєстру ліцензіатів та місць обігу пального станом на перше число поточного місяця:\n\nа) у розмірі 60 тисяч гривень за кожне місце, крім випадків, передбачених підпунктами \"б\" і \"в\" цього підпункту;\n\nб) для місця роздрібної торгівлі пальним, на якому здійснюється реалізація виключно скрапленого газу, - у розмірі 30 тисяч гривень за кожне місце;\n\nв) для місця роздрібної торгівлі пальним, на якому здійснюється реалізація кількох видів пального і при цьому частка реалізації скрапленого газу в літрах, приведених до температури 15 °C у загальному обсязі реалізованого протягом попереднього місяця пального, становить 50 і більше відсотків, - у розмірі 45 тисяч гривень за кожне місце.\n\n141.14.3. Авансові внески з податку на прибуток підприємств, сплачені відповідно до цього пункту, є невід’ємною частиною податку на прибуток.\n\nСплачена протягом звітного (податкового) періоду сума авансових внесків з податку на прибуток підприємств зменшує податкові зобов’язання з податку на прибуток підприємств, розраховані за результатами такого звітного (податкового) періоду за базовою (основною) ставкою, визначеною статтею 136 цього Кодексу, у сумі, що не перевищує суму нарахованого податкового зобов’язання за такий податковий (звітний) період.\n\nУ разі якщо сума авансового внеску, попередньо сплаченого протягом звітного (податкового) року, перевищує суму нарахованого податкового зобов’язання за такий податковий (звітний) рік, сума такого перевищення не переноситься у зменшення податкових зобов’язань наступних податкових (звітних) періодів.\n\nСума сплачених авансових внесків з податку на прибуток не підлягає поверненню платнику податку як надміру та/або помилково сплачені податкові зобов’язання, не може бути зарахована в рахунок інших податків і зборів (обов’язкових платежів) та на неї не поширюється дія положення статті 43 цього Кодексу.\n\n141.14.4. Грошове зобов’язання у вигляді авансового внеску з податку на прибуток підприємств вважається узгодженим у момент виникнення такого зобов’язання, який визначається за календарною датою, встановленою підпунктом 141.14.1 цього пункту для граничного строку сплати авансового внеску з податку на прибуток підприємств до відповідного бюджету.\n\nУ разі якщо платник податку не сплачує узгоджену суму авансового внеску з податку на прибуток підприємств протягом строку, визначеного підпунктом 141.14.1 цього пункту, такий платник податків притягається до відповідальності у вигляді штрафу в розмірах, визначених статтею 124 цього Кодексу.\n\n141.14.5. Для цілей застосування цього пункту скрапленим газом слід вважати пропан або суміш пропану з бутаном, скраплений газ природний, інші гази, за кодами згідно з УКТ ЗЕД 2711 11 00 00 , 2711 12 11 00, 2711 12 19 00, 2711 12 91 00, 2711 12 93 00, 2711 12 94 00, 2711 12 97 00, 2711 13 10 00, 2711 13 30 00, 2711 13 91 00, 2711 13 97 00, 2711 14 00 00, 2711 19 00 00 та/або обліковуються в системі електронного адміністрування реалізації пального та спирту етилового за умовним кодом 2711 у літрах, приведених до температури 15 °С\".\n\n9. У статті 170 :\n\n1) в абзаці другому підпункту 170.7 -1 .2 пункту 170.7 -1 слово \"квартал\" замінити словом \"місяць\";\n\n2) у підпункті 170.12.2 пункту 170.12 слово \"кварталу\" замінити словом \"місяця\".\n\n10. Абзац другий пункту 172.4 статті 172 викласти в такій редакції:\n\n\"Нотаріус щомісяця в порядку, встановленому цим розділом для податкового розрахунку, подає до контролюючого органу за місцем розташування державної нотаріальної контори або робочого місця приватного нотаріуса інформацію, в якій зазначає відомості про посвідчені ним протягом звітного місяця договори купівлі-продажу (міни) між фізичними особами, включаючи інформацію, яку передбачає податковий розрахунок, подання якого передбачено підпунктом \"б\" пункту 176.2 статті 176 цього Кодексу, в тому числі ціну (вартість) договорів та суму сплаченого податку у розрізі кожного договору\".\n\n11. Абзаци п’ятий - сьомий пункту 173.4 статті 173 викласти в такій редакції:\n\n\"Нотаріус щомісяця в порядку, встановленому цим розділом для податкового розрахунку, подає до контролюючого органу за місцем розташування державної нотаріальної контори або робочого місця приватного нотаріуса інформацію, в якій зазначає відомості про посвідчені ним протягом звітного місяця договори купівлі-продажу (міни) між фізичними особами, включаючи інформацію, яку передбачає податковий розрахунок, подання якого передбачено підпунктом \"б\" пункту 176.2 статті 176 цього Кодексу, в тому числі ціну (вартість) таких договорів та суму сплаченого податку у розрізі кожного договору;\n\nсуб’єкт господарювання, який надає послуги з укладення біржових угод або бере участь в їх укладенні за наявності оціночної вартості такого рухомого майна та документа про сплату податку сторонами договору, щомісяця в порядку, встановленому цим розділом, подає до контролюючого органу податковий розрахунок, подання якого передбачено підпунктом \"б\" пункту 176.2 статті 176 цього Кодексу, в якому зазначає інформацію про такі угоди, включаючи інформацію про суму доходу та суму сплаченого до бюджету податку.\n\nОргани, у присутності посадових осіб яких між фізичними особами здійснюються укладення та оформлення договорів купівлі-продажу (міни, поставки), а також інших договорів, здійснюють у встановленому законом порядку реєстрацію таких транспортних засобів за наявності оціночної або середньоринкової вартості такого рухомого майна та документа про сплату податку сторонами договору, обчисленого в установленому цим Кодексом порядку, та щомісяця в порядку, встановленому цим розділом, подають до контролюючого органу податковий розрахунок, подання якого передбачено підпунктом \"б\" пункту 176.2 статті 176 цього Кодексу, в якому зазначають інформацію про такі договори (угоди), включаючи інформацію про суму доходу та суму сплаченого до бюджету податку\".\n\n12. Абзац перший пункту 174.4 статті 174 викласти в такій редакції:\n\n\"174.4. Нотаріус за місцем розташування державної нотаріальної контори або робочого місця приватного нотаріуса та/або в сільських населених пунктах - уповноважена на це посадова особа відповідного органу місцевого самоврядування за місцем відкриття спадщини щомісяця в порядку, встановленому цим розділом для податкового розрахунку, подають до контролюючого органу інформацію, в якій зазначають відомості про видачу свідоцтв про право на спадщину, а також іншу інформацію, яку передбачає податковий розрахунок, подання якого передбачено підпунктом \"б\" пункту 176.2 статті 176 цього Кодексу. У такому самому порядку нотаріуси подають інформацію про посвідчення договорів дарування\".\n\n13. Абзац перший підпункту \"б\" пункту 176.2 статті 176 викласти в такій редакції:\n\n\"б) подавати у строки, встановлені цим Кодексом для податкового місяця, податковий розрахунок сум доходу, нарахованого (сплаченого) на користь платників податків - фізичних осіб, і сум утриманого з них податку, а також сум нарахованого єдиного внеску, до контролюючого органу за основним місцем обліку. Такий розрахунок подається лише у разі нарахування сум зазначених доходів платнику податку - фізичній особі податковим агентом, платником єдиного внеску протягом звітного періоду. Запровадження інших форм звітності із зазначених питань не допускається\".\n\n14. У статті 177 :\n\n1) у пункті 177.5 :\n\nабзац перший підпункту 177.5.1 викласти в такій редакції:\n\n\"177.5.1. Авансові внески з податку на доходи фізичних осіб розраховуються платником податку самостійно, крім випадку, визначеного підпунктом 177.5.1 -1 цього пункту, згідно з фактичними даними обліку доходів і витрат, що ведеться згідно з пунктом 177.10 цієї статті, без врахування доходів і витрат, визначених абзацом третім пункту 177.10 цієї статті, кожного календарного кварталу та сплачуються до бюджету до 20 числа місяця, наступного за кожним календарним кварталом (до 20 квітня, до 20 липня і до 20 жовтня). Авансовий платіж за четвертий календарний квартал не розраховується та не сплачується\";\n\nдоповнити підпунктом 177.5.1 -1 такого змісту:\n\n\"177.5.1 -1 . Платники податку - фізичні особи - підприємці, які здійснюють роздрібну торгівлю пальним, зобов’язані щомісяця, не пізніше 20 числа поточного місяця, сплачувати авансовий внесок з податку на доходи фізичних осіб за кожне місце роздрібної торгівлі пальним, інформація щодо якого внесена до Єдиного реєстру ліцензіатів та місць обігу пального станом на перше число поточного місяця, у розмірі, визначеному цим підпунктом.\n\nТерміни \"роздрібна торгівля пальним\", \"місце роздрібної торгівлі пальним\" вживаються у значеннях, наведених у Законі України \"Про державне регулювання виробництва і обігу спирту етилового, спиртових дистилятів, біоетанолу, алкогольних напоїв, тютюнових виробів, тютюнової сировини, рідин, що використовуються в електронних сигаретах, та пального\".\n\nАвансовий внесок з податку на доходи фізичних осіб сплачується за кожне місце роздрібної торгівлі пальним, інформація щодо якого внесена до Єдиного реєстру ліцензіатів та місць обігу пального станом на перше число поточного місяця:\n\nа) у розмірі 60 тисяч гривень за кожне місце, крім випадків, передбачених підпунктами \"б\" і \"в\" цього підпункту;\n\nб) для місця роздрібної торгівлі пальним, на якому здійснюється реалізація виключно скрапленого газу, - в розмірі 30 тисяч гривень за кожне місце;\n\nв) для місця роздрібної торгівлі пальним, на якому здійснюється реалізація кількох видів пального і при цьому частка реалізації скрапленого газу в літрах, приведених до температури 15 °C, у загальному обсязі реалізованого протягом попереднього місяця пального становить 50 і більше відсотків, - у розмірі 45 тисяч гривень за кожне місце.\n\nАвансові внески з податку на доходи фізичних осіб, сплачені відповідно до цього підпункту, є невід’ємною частиною податку на доходи фізичних осіб.\n\nГрошове зобов’язання у вигляді авансового внеску з податку на доходи фізичних осіб, визначене цим підпунктом, вважається узгодженим з моменту виникнення такого зобов’язання, що визначається за календарною датою, встановленою абзацом першим цього підпункту для граничного строку сплати авансового внеску з податку на доходи фізичних осіб до відповідного бюджету.\n\nУ разі якщо платник податків не сплачує узгоджену суму авансового внеску з податку на доходи фізичних осіб, визначеного відповідно до цього підпункту, протягом строку, встановленого абзацом першим цього підпункту, такий платник податків притягається до відповідальності у вигляді штрафу в розмірах, визначених статтею 124 цього Кодексу.\n\nДля цілей застосування цього підпункту скрапленим газом слід вважати пропан або суміш пропану з бутаном, скраплений газ природний, інші гази, за кодами згідно з УКТ ЗЕД 2711 11 00 00 , 2711 12 11 00, 2711 12 19 00, 2711 12 91 00, 2711 12 93 00, 2711 12 94 00, 2711 12 97 00, 2711 13 10 00, 2711 13 30 00, 2711 13 91 00, 2711 13 97 00, 2711 14 00 00, 2711 19 00 00 та/або обліковуються в системі електронного адміністрування реалізації пального та спирту етилового за умовним кодом 2711 у літрах, приведених до температури 15 °С\";\n\nпідпункт 177.5.3 викласти в такій редакції:\n\n\"177.5.3. Остаточний розрахунок податку на доходи фізичних осіб за звітний податковий рік здійснюється платником самостійно згідно з даними, зазначеними в річній податковій декларації, з урахуванням сплаченого ним протягом року податку на доходи фізичних осіб на підставі документального підтвердження факту його сплати.\n\nДля платників податку - фізичних осіб - підприємців, які здійснюють роздрібну торгівлю пальним, податкове зобов’язання з податку на доходи фізичних осіб, розраховане за результатами такого остаточного розрахунку за звітний податковий рік, зменшується на суму авансових платежів, сплачених відповідно до підпункту 177.5.1 -1 цього пункту, при цьому сума такого зменшення не повинна перевищувати суму розрахованого податкового зобов’язання з цього податку.\n\nНадміру сплачені суми податку (крім випадків, визначених абзацами четвертим та п’ятим цього підпункту) підлягають зарахуванню в рахунок майбутніх платежів з цього податку або поверненню платнику податку в порядку, передбаченому цим Кодексом.\n\nУ разі якщо сума авансового внеску з податку, попередньо сплачена протягом звітного податкового року відповідно до підпункту 177.5.1 -1 цього пункту, перевищує суму нарахованого податкового зобов’язання з податку на доходи фізичних осіб за такий звітний податковий рік, сума такого перевищення не підлягає зарахуванню в рахунок майбутніх платежів з цього податку.\n\nСума сплачених авансових внесків з податку відповідно до підпункту 177.5.1 -1 цього пункту не підлягає поверненню платнику податку як надміру та/або помилково сплачені податкові зобов’язання, не може бути зарахована в рахунок інших податків і зборів (обов’язкових платежів) та на неї не поширюються положення статті 43 цього Кодексу\";\n\n2) пункт 177.10 після абзацу другого доповнити новим абзацом такого змісту:\n\n\"Облік доходів і витрат від здійснення діяльності з роздрібної торгівлі пальним, з роздрібної торгівлі алкогольними напоями та/або тютюновими виробами, яка здійснюється за адресою місця роздрібної торгівлі пальним, ведеться окремо від обліку доходів і витрат від здійснення інших видів господарської діяльності\".\n\nУ зв’язку з цим абзаци третій і четвертий вважати відповідно абзацами четвертим і п’ятим.\n\n15. У статті 252 :\n\n1) у пункті 252.8 :\n\nабзац другий після слів \"одного бареля нафти \"Urals\" доповнити словами \"(без ПДВ)\";\n\nабзац шостий доповнити словами і цифрами \"без ПДВ, у гривнях за 1000 метрів кубічних. Для цілей застосування пункту 252.20 цієї статті фактична ціна реалізації такого газу природного перераховується у долари США за середньоарифметичним офіційним курсом Національного банку України за податковий (звітний) період\";\n\nабзац шістнадцятий після слів і цифр \"за індексом IODEX 62 % FE CFR China\" доповнити словами \"(без ПДВ)\";\n\nдоповнити абзацами такого змісту:\n\n\"Фактична ціна реалізації видобутої корисної копалини (мінеральної сировини) товарної продукції гірничого підприємства із гірських порід, що класифікується за кодом 2517 згідно з УКТ ЗЕД, визначається за більшою з величин:\n\nза фактичною ціною реалізації відповідного виду товарної продукції гірничого підприємства - видобутої корисної копалини (мінеральної сировини) за договорами постачання;\n\nза ціною одиниці товарної продукції гірничого підприємства - видобутої корисної копалини (мінеральної сировини), визначеною за методикою, затвердженою постановою Кабінету Міністрів України від 15 жовтня 2004 року № 1374, для граніту в якості сировини для бутового каменю, але не менше 6,50 долара США за 1 тонну, перераховану у гривні за 1 тонну за курсом Національного банку України станом на перше число місяця, що настає за податковим (звітним) періодом.\n\nФактична ціна реалізації видобутої корисної копалини (мінеральної сировини) товарної продукції гірничого підприємства із гірських порід, яка класифікується за кодом 2505 згідно з УКТ ЗЕД, визначається за більшою з величин:\n\nза фактичною ціною реалізації відповідного виду товарної продукції гірничого підприємства - видобутої корисної копалини (мінеральної сировини) за договорами постачання;\n\nза ціною одиниці товарної продукції гірничого підприємства - видобутої корисної копалини (мінеральної сировини), визначеною за методикою, затвердженою постановою Кабінету Міністрів України від 15 жовтня 2004 року № 1374, для піску в якості сировини вогнетривкої, але не менше 5,00 доларів США за 1 тонну, перераховану у гривні за 1 тонну за курсом Національного банку України станом на перше число місяця, що настає за податковим (звітним) періодом.\n\nФактична ціна реалізації видобутої корисної копалини (мінеральної сировини) товарної продукції гірничого підприємства із гірських порід, яка класифікується за кодом 2507 00 згідно з УКТ ЗЕД, визначається за більшою з величин:\n\nза фактичною ціною реалізації відповідного виду товарної продукції гірничого підприємства - видобутої корисної копалини (мінеральної сировини) за договорами постачання;\n\nза ціною одиниці товарної продукції гірничого підприємства - видобутої корисної копалини (мінеральної сировини), визначеною за методикою, затвердженою постановою Кабінету Міністрів України від 15 жовтня 2004 року № 1374, для коаліну первинного в якості сировини вогнетривкої, але не менше 300 доларів США за 1 тонну, перераховану у гривні за 1 тонну за курсом Національного банку України станом на перше число місяця, що настає за податковим (звітним) періодом.\n\nЦентральний орган виконавчої влади, що реалізує державну політику економічного розвитку, до 10 числа місяця, наступного за податковим (звітним) періодом, на своєму офіційному веб-сайті у спеціальному розділі розміщує ціну одиниці товарної продукції гірничого підприємства - видобутої корисної копалини (мінеральної сировини), яка класифікується за кодами 2505 , 2507 00, 2517 згідно з УКТ ЗЕД, визначену за методикою, затвердженою постановою Кабінету Міністрів України від 15 жовтня 2004 року № 1374, у національній валюті України та надає інформацію про таку ціну центральному органу виконавчої влади, що реалізує державну податкову політику\";\n\n2) у пункті 252.20 таблицю викласти в такій редакції:\n\n\"Назва груп корисних копалин, що надана у користування надрами гірничому підприємству для видобування корисної копалини у вигляді товарної продукції гірничого підприємства - видобутої корисної копалини (мінеральної сировини)\n\nСтавка, відсоток від вартості товарної продукції гірничого підприємства - видобутої корисної копалини (мінеральної сировини)\n\nрудні (металовмісні (металічні), у тому числі руди) корисні копалини:\n\nчорних металів (крім руд заліза), кольорових та легувальних металів\n\n6,25\n\nруди заліза\n\n3,50, якщо середня вартість залізної руди за індексом IODEX 62 % FE CFR China, що офіційно визначений світовим інформаційним агентством Platts, за податковий (звітний) період становить 100 доларів США і менше;\n\n5,00, якщо середня вартість залізної руди за індексом IODEX 62 % FE CFR China, що офіційно визначений світовим інформаційним агентством Platts, за податковий (звітний) період становить більше 100 та не перевищує 200 доларів США включно;\n\n10,00, якщо середня вартість залізної руди за індексом IODEX 62 % FE CFR China, що офіційно визначений світовим інформаційним агентством Platts, за податковий (звітний) період становить більше 200 доларів США;\n\nурановмісні (у технологічному розчині)\n\n5,00\n\nінші, ніж урановмісні, чорних, кольорових та легувальних металів\n\n5,00\n\nенергетичні корисні копалини:\n\nвугілля:\n\nкоксівне\n\n1,50\n\nенергетичне\n\n0,75\n\nантрацит\n\n1,00\n\nбуре\n\n1,00\n\nторф\n\n1,00\n\nвуглеводні:\n\nнафта:\n\nз покладів, які повністю або частково залягають на глибині до 5000 метрів\n\n31,00\n\nз покладів, які повністю залягають на глибині понад 5000 метрів\n\n16,00\n\nконденсат:\n\nз покладів, які повністю або частково залягають на глибині до 5000 метрів\n\n31,00\n\nз покладів, які повністю залягають на глибині понад 5000 метрів\n\n16,00\n\nгаз природний (будь-якого походження):\n\nз покладів, які повністю або частково залягають на глибині до 5000 метрів\n\nякщо фактична ціна реалізації газу природного за податковий (звітний) період становить 400 доларів США або менше за 1000 метрів кубічних:\n\n29,00 від фактичної ціни реалізації газу природного за податковий (звітний) період;\n\nякщо фактична ціна реалізації газу природного за податковий (звітний) період перевищує 400 доларів США за 1000 метрів кубічних:\n\n29,00 від частини фактичної вартості газу природного за податковий (звітний) період у розмірі 400 доларів США за 1000 метрів кубічних та\n\n65,00 від частини фактичної ціни реалізації газу природного за податковий (звітний) період, що перевищує 400 доларів США за 1000 метрів кубічних;\n\nз покладів, які повністю або частково залягають на глибині понад 5000 метрів\n\nякщо фактична ціна реалізації газу природного за податковий (звітний) період становить 400 доларів США або менше за 1000 метрів кубічних:\n\n14,00 від фактичної ціни реалізації газу природного за податковий (звітний) період;\n\nякщо фактична ціна реалізації газу природного за податковий (звітний) період перевищує 400 доларів США за 1000 метрів кубічних:\n\n14,00 від частини фактичної вартості газу природного за податковий (звітний) період у розмірі 400 доларів США за 1000 метрів кубічних та\n\n31,00 від частини фактичної ціни реалізації газу природного за податковий (звітний) період, що перевищує 400 доларів США за 1000 метрів кубічних;\n\nприродний газ, видобутий із нових свердловин з покладів, які повністю або частково залягають на глибині до 5000 метрів\n\nякщо фактична ціна реалізації газу природного за податковий (звітний) період становить 400 доларів США або менше за 1000 метрів кубічних:\n\n12,00 від фактичної ціни реалізації газу природного за податковий (звітний) період;\n\nякщо фактична ціна реалізації газу природного за податковий (звітний) період перевищує 400 доларів США за 1000 метрів кубічних:\n\n12,00 від частини фактичної вартості газу природного за податковий (звітний) період у розмірі 400 доларів США за 1000 метрів кубічних та\n\n36,00 від частини фактичної ціни реалізації газу природного за податковий (звітний) період, що перевищує 400 доларів США за 1000 метрів кубічних;\n\nприродний газ, видобутий із нових свердловин з покладів, які повністю або частково залягають на глибині понад 5000 метрів\n\nякщо фактична ціна реалізації газу природного за податковий (звітний) період становить 400 доларів США або менше за 1000 метрів кубічних:\n\n6,00 від фактичної ціни реалізації газу природного за податковий (звітний) період;\n\nякщо фактична ціна реалізації газу природного за податковий (звітний) період перевищує 400 доларів США за 1000 метрів кубічних:\n\n6,00 від частини фактичної вартості газу природного за податковий (звітний) період у розмірі 400 доларів США за 1000 метрів кубічних та\n\n18,00 від частини фактичної ціни реалізації газу природного за податковий (звітний) період, що перевищує 400 доларів США за 1000 метрів кубічних;\n\nз покладів на ділянках надр (родовищах) у межах континентального шельфу та/або виключної (морської) економічної зони України незалежно від глибини залягання покладів та дати початку буріння свердловини\n\n11,00\n\nприродний газ, видобутий під час виконання договорів про спільну діяльність, незалежно від глибини залягання покладів та дати початку буріння свердловини\n\n70,00\n\nнеенергетичні, нерудні (неметаловмісні (неметалічні) корисні копалини, води підземні -1 ), води поверхневі, грязі лікувальні (пелоїди), крім бурштину\n\n5,00\n\nбурштин\n\n10,00\".\n\n16. Пункт 271.2 статті 271 доповнити абзацами другим і третім такого змісту:\n\n\"Положення цього пункту не поширюються на рішення рад щодо нормативної грошової оцінки земельних ділянок державної та комунальної власності, розташованих за межами населених пунктів, які надаються в оренду, нормативна грошова оцінка яких раніше не проводилася та/або не була затверджена в порядку, визначеному законодавством, та за умови, що розмір такої нормативної грошової оцінки земельних ділянок перевищує розмір нормативної грошової оцінки відповідної площі ріллі по області.\n\nРішення рад, зазначені в абзаці другому цього пункту, оприлюднюються органом місцевого самоврядування не пізніше 10 днів з дня прийняття відповідного рішення та застосовуються з першого числа другого місяця, наступного за місяцем прийняття такого рішення\".\n\n17. Підпункт 298.2.3 пункту 298.2 статті 298 доповнити підпунктом 8 -1 такого змісту:\n\n\"8 -1 ) у разі наявності податкового боргу з єдиного податку у платника єдиного податку, який самостійно визначив позитивне значення різниці між сумою загального мінімального податкового зобов’язання та загальною сумою сплачених податків, зборів, платежів та витрат на оренду земельних ділянок за останній податковий (звітний) рік, на кожне перше число місяця протягом двох послідовних кварталів - в останній день другого із двох послідовних кварталів\".\n\n18. У розділі XX \"Перехідні положення\":\n\n1) у підрозділі 1 :\n\nпункт 27 викласти в такій редакції:\n\n\"27. До складу загального місячного (річного) оподатковуваного доходу платника податку за 2022 та 2023 податкові (звітні) роки, а також за наступні податкові (звітні) роки до 31 грудня року, у якому буде припинено або скасовано воєнний стан, введений Указом Президента України \"Про введення воєнного стану в Україні\" від 24 лютого 2022 року № 64/2022 , затвердженим Законом України \"Про затвердження Указу Президента України \"Про введення воєнного стану в Україні\" від 24 лютого 2022 року № 2102-IX \", не включаються доходи у вигляді суми коштів чи безоплатно наданих товарів (послуг) (далі - допомога), що надані за рахунок бюджетних коштів іноземних держав та їх державних фондів такому платнику податків та членам його сім’ї першого ступеня споріднення як особам, які постраждали внаслідок збройної агресії Російської Федерації проти України і скористалися правом на тимчасовий захист відповідно до законодавства такої іноземної держави.\n\nДія абзацу першого цього пункту поширюється на всі форми надання зазначеної допомоги, у тому числі у разі її одержання як додаткове благо, а також від іноземних компаній, організацій, які відповідно до законодавства відповідної іноземної юрисдикції здійснюють благодійну діяльність.\n\nЯкщо платник податку отримував доходи, передбачені цим пунктом, то його обов’язок щодо подання декларації про майновий стан і доходи (податкової декларації) вважається виконаним і податкова декларація не подається. У разі якщо платник податку зобов’язаний подавати декларацію про майновий стан і доходи (податкову декларацію) відповідно до інших положень цього Кодексу, то в ній поряд з іншими доходами зазначаються доходи, передбачені цим пунктом.\n\nПодаткові повідомлення-рішення, які були винесені платникам податків за неподання або несвоєчасне подання податкової декларації у випадках, передбачених цим пунктом, вважаються скасованими (відкликаними) з дня набрання чинності Законом України \"Про внесення змін до Податкового кодексу України та інших законодавчих актів України щодо звільнення від сплати екологічного податку, плати за землю та податку на нерухоме майно, відмінне від земельної ділянки, за знищене чи пошкоджене нерухоме майно\".\n\nПоложення абзацу третього цього пункту застосовуються до податкових (звітних) періодів 2022 та 2023 років, а також наступних податкових (звітних) років до 31 грудня року, у якому буде припинено або скасовано воєнний стан, введений Указом Президента України \"Про введення воєнного стану в Україні\" від 24 лютого 2022 року № 64/2022 , затвердженим Законом України \"Про затвердження Указу Президента України \"Про введення воєнного стану в Україні\" від 24 лютого 2022 року № 2102-IX \";\n\nдоповнити пунктами 34 і 35 такого змісту:\n\n\"34. Установити, що положення підпункту 177.5.1 -1 пункту 177.5 статті 177 цього Кодексу застосовуються з першого числа місяця, в якому набрав чинності Закон України \"Про внесення змін до Податкового кодексу України та інших законів України щодо забезпечення збалансованості бюджетних надходжень у період дії воєнного стану\".\n\nЯк виняток з положень підпункту 177.5.1 -1 пункту 177.5 статті 177 цього Кодексу, за місяць, в якому набрав чинності Закон України \"Про внесення змін до Податкового кодексу України та інших законів України щодо забезпечення збалансованості бюджетних надходжень у період дії воєнного стану\", сплата авансового внеску з податку на доходи фізичних осіб, обрахованого відповідно до положень підпункту 177.5.1 -1 пункту 177.5 статті 177 цього Кодексу, для платників податку, які здійснюють роздрібну торгівлю пальним, здійснюється протягом 20 календарних днів з дати набрання чинності Законом України \"Про внесення змін до Податкового кодексу України та інших законів України щодо забезпечення збалансованості бюджетних надходжень у період дії воєнного стану\". Таке грошове зобов’язання у вигляді авансового внеску з податку на доходи фізичних осіб вважається узгодженим у момент його виникнення, який визначається за календарною датою, встановленою цим абзацом для граничного строку сплати авансового внеску.\n\n35. До складу загального місячного (річного) оподатковуваного доходу платника податку за 2024 та 2025 податкові (звітні) роки не включається дохід у вигляді державної грошової допомоги (кешбеку), отриманий у рамках реалізації експериментального проекту щодо надання державної грошової допомоги покупцям товарів та послуг українського виробництва у рамках Всеукраїнської економічної платформи \"Зроблено в Україні\", затвердженого Кабінетом Міністрів України\";\n\n2) у підрозділі 4 :\n\nабзац п’ятий пункту 68 доповнити словами і цифрами \"з урахуванням особливостей, визначених пунктом 70 цього підрозділу\";\n\nдоповнити пунктами 70 і 71 такого змісту:\n\n\"70. Установити, що за результатами податкового (звітного) 2024 року базова (основна) ставка податку на прибуток підприємств для цілей оподаткування прибутку банків, а також для застосування щодо банків положень пункту 57.1 -1 статті 57 цього Кодексу становить 50 відсотків.\n\nСума податку на прибуток підприємств за 2024 рік за ставкою 50 відсотків визначається за звітний період - 2024 рік у податковій декларації з податку на прибуток підприємств за такий податковий (звітний) рік. Нарахування та сплата грошового зобов’язання з податку на прибуток підприємств за попередні податкові (звітні) періоди 2024 року (квартал, півріччя та три квартали) за базовою (основною) ставкою, що діяла до набрання чинності Законом України \"Про внесення змін до Податкового кодексу України та інших законів України щодо забезпечення збалансованості бюджетних надходжень у період дії воєнного стану\", не є порушенням правил нарахування та сплати грошового зобов’язання з податку на прибуток підприємств.\n\nЗа результатами податкового (звітного) 2024 року банки не застосовують положення, передбачені підпунктом 140.4.4 пункту 140.4 статті 140 цього Кодексу, та не зменшують фінансовий результат до оподаткування на суму від’ємного значення об’єкта оподаткування минулих податкових (звітних) років.\n\nУ разі застосування за попередні податкові (звітні) періоди 2024 року положень, передбачених підпунктом 140.4.4 пункту 140.4 статті 140 цього Кодексу, та/або сплати авансових внесків з податку на прибуток підприємств, передбачених пунктом 57.1 -1 статті 57 цього Кодексу за ставкою 25 відсотків, банки у складі податкової декларації з податку на прибуток підприємств за 2024 рік відображають уточнені показники (суми від’ємного значення об’єкта оподаткування минулих податкових (звітних) періодів, у тому числі за період з 1 січня 2024 року, суми авансових внесків з податку на прибуток підприємств при виплаті дивідендів за ставкою 50 відсотків), що містяться у поданих ними раніше податкових деклараціях з податку на прибуток підприємств. У разі відображення уточнених показників з підстав, визначених цим пунктом, санкції, передбачені статтею 50 цього Кодексу, не застосовуються. У разі виникнення додаткового грошового зобов’язання, яке виникає внаслідок передбаченого цим пунктом уточнення показників, таке грошове зобов’язання підлягає сплаті у строки, встановлені для сплати податкового зобов’язання за результатами 2024 року.\n\nСума від’ємного значення об’єкта оподаткування минулих податкових (звітних) років, не врахована у зменшення об’єкта оподаткування податком на прибуток підприємств, у тому числі отриманого з 1 січня 2024 року по 31 грудня 2024 року, зменшує фінансовий результат до оподаткування майбутніх податкових (звітних) періодів починаючи з 1 січня 2025 року в порядку, визначеному підпунктом 140.4.4 пункту 140.4 статті 140 цього Кодексу.\n\n71. Установити, що положення пункту 137.12 статті 137 та пункту 141.14 статті 141 цього Кодексу застосовуються з першого числа місяця, в якому набрав чинності Закон України \"Про внесення змін до Податкового кодексу України та інших законів України щодо забезпечення збалансованості бюджетних надходжень у період дії воєнного стану\".\n\nЯк виняток з положень пункту 141.14 статті 141 цього Кодексу, за місяць, в якому набрав чинності Закон України \"Про внесення змін до Податкового кодексу України та інших законів України щодо забезпечення збалансованості бюджетних надходжень у період дії воєнного стану\", сплата авансового внеску з податку на прибуток підприємств, обрахованого відповідно до положень пункту 141.14 статті 141 цього Кодексу, для платників податку, які здійснюють роздрібну торгівлю пальним, здійснюється протягом 20 календарних днів з дати набрання чинності Законом України \"Про внесення змін до Податкового кодексу України та інших законів України щодо забезпечення збалансованості бюджетних надходжень у період дії воєнного стану\". Таке грошове зобов’язання у вигляді авансового внеску з податку на прибуток підприємств вважається узгодженим у момент виникнення такого зобов’язання, який визначається за календарною датою, встановленою цим абзацом для граничного строку сплати авансового внеску\";\n\n3) у підрозділі 10 :\n\nу пункті 16 -1 :\n\nпідпункти 1.1-1.3 викласти в такій редакції:\n\n\"1.1. Платниками збору є:\n\n1) особи, визначені пунктом 162.1 статті 162 цього Кодексу;\n\n2) фізичні особи - підприємці - платники єдиного податку першої, другої та четвертої груп;\n\n3) платники єдиного податку третьої групи.\n\nВійськовий збір для платників збору, зазначених у підпунктах 2 та 3 цього підпункту, встановлюється з 1 жовтня 2024 року по 31 грудня року, у якому буде припинено або скасовано воєнний стан, введений Указом Президента України \"Про введення воєнного стану в Україні\" від 24 лютого 2022 року № 64/2022 , затвердженим Законом України \"Про затвердження Указу Президента України \"Про введення воєнного стану в Україні\" від 24 лютого 2022 року № 2102-IX \".\n\n1.2. Об’єктом оподаткування збором є:\n\n1) для платників, зазначених у підпункті 1 підпункту 1.1 цього пункту, - доходи, визначені статтею 163 цього Кодексу;\n\n2) для платників, зазначених у підпункті 2 підпункту 1.1 цього пункту, - щомісячна сума, що дорівнює розміру мінімальної заробітної плати, встановленої законом на 1 січня податкового (звітного) року;\n\n3) для платників, зазначених у підпункті 3 підпункту 1.1 цього пункту, - доходи, визначені статтею 292 цього Кодексу.\n\n1.3. Ставка збору становить:\n\n1) для платників, зазначених у підпункті 1 підпункту 1.1 цього пункту, - 5 відсотків від об’єкта оподаткування, визначеного підпунктом 1 підпункту 1.2 цього пункту;\n\n2) для платників, зазначених у підпункті 2 підпункту 1.1 цього пункту, - 10 відсотків розміру мінімальної заробітної плати, встановленої законом на 1 січня податкового (звітного) року, з розрахунку на календарний місяць;\n\n3) для платників, зазначених у підпункті 3 підпункту 1.1 цього пункту, - 1 відсоток від доходу, визначеного згідно із статтею 292 цього Кодексу;\n\n4) для військовослужбовців та працівників Збройних Сил України, Служби безпеки України, Служби зовнішньої розвідки України, Головного управління розвідки Міністерства оборони України, Національної гвардії України, Державної прикордонної служби України, Управління державної охорони України, Державної служби спеціального зв’язку та захисту інформації України, Державної спеціальної служби транспорту - 1,5 відсотка від об’єкта оподаткування, визначеного підпунктом 1 підпункту 1.2 цього пункту.\n\nПочинаючи з 1 січня року, наступного за роком, у якому буде припинено або скасовано воєнний стан, введений Указом Президента України \"Про введення воєнного стану в Україні\" від 24 лютого 2022 року № 64/2022 , затвердженим Законом України \"Про затвердження Указу Президента України \"Про введення воєнного стану в Україні\" від 24 лютого 2022 року № 2102-IX \", ставка збору для платників, зазначених у підпункті 1 підпункту 1.1 цього пункту, становить 1,5 відсотка від об’єкта оподаткування, визначеного підпунктом 1 підпункту 1.2 цього пункту\";\n\nдоповнити підпунктом 1.3 -1 такого змісту:\n\n\"1.3 -1 . Платники збору, зазначені у підпункті 2 підпункту 1.1 цього пункту, сплачують військовий збір шляхом здійснення авансового внеску не пізніше 20 числа (включно) поточного місяця. Такі платники можуть здійснити сплату військового збору авансовим внеском за весь податковий (звітний) період (квартал, рік), але не більш як до кінця поточного звітного року. Нарахування авансових внесків для платників збору, зазначених у підпункті 2 підпункту 1.1 цього пункту, здійснюється контролюючими органами.\n\nПлатники збору, зазначені у підпункті 3 підпункту 1.1 цього пункту, сплачують військовий збір протягом 10 календарних днів після граничного строку подання податкової декларації платника єдиного податку за податковий (звітний) квартал.\n\nПлатники збору, зазначені у підпунктах 2 та 3 підпункту 1.1 цього пункту, відображають суми військового збору (у тому числі щомісячні авансові внески військового збору) у складі податкової декларації платника єдиного податку.\n\nПлатники збору, зазначені у підпунктах 2 та 3 підпункту 1.1 цього пункту, несуть відповідальність за порушення правил сплати (перерахування) сум військового збору у розмірах, встановлених цим Кодексом за порушення правил сплати (перерахування) сум єдиного податку для відповідної групи платників єдиного податку\";\n\nпідпункти 1.4-1.6 викласти в такій редакції:\n\n\"1.4. Нарахування, утримання та сплата (перерахування) збору з доходів платників збору, зазначених у підпункті 1 підпункту 1.1 цього пункту, здійснюються в порядку, встановленому розділом IV цього Кодексу, з урахуванням особливостей, визначених підрозділом 1 цього розділу, за ставкою, визначеною підпунктом 1 підпункту 1.3 цього пункту.\n\n1.5. Відповідальними за утримання (нарахування) та сплату (перерахування) збору до бюджету з доходів платників, зазначених у підпункті 1 підпункту 1.1 цього пункту, є особи, визначені у статті 171 цього Кодексу.\n\n1.6. Платники збору, зазначені у підпункті 1 підпункту 1.1 цього пункту, зобов’язані забезпечувати виконання податкових зобов’язань у формі та спосіб, визначені статтею 176 цього Кодексу\";\n\nпункт 64 доповнити абзацами другим і третім такого змісту:\n\n\"Для цілей застосування абзацу шостого пункту 38 -1 .2 статті 38 -1 цього Кодексу відомості про місцезнаходження земельних ділянок відносно меж населених пунктів визначаються згідно з даними про межі адміністративно-територіальних одиниць, внесеними до Державного земельного кадастру.\n\nУ разі відсутності таких даних у Державному земельному кадастрі до земельних ділянок у межах населених пунктів відносяться земельні ділянки, які розташовані на території сіл, селищ, міст, відповідно до даних індексних кадастрових карт (планів) Державного земельного кадастру\";\n\nдоповнити пунктом 67 -1 такого змісту:\n\n\"67 -1 . Установити, що при визначенні мінімального податкового зобов’язання за 2025 рік та наступні роки, закінчуючи роком, у якому буде припинено або скасовано воєнний стан, введений Указом Президента України \"Про введення воєнного стану в Україні\" від 24 лютого 2022 року № 64/2022 , затвердженим Законом України \"Про затвердження Указу Президента України \"Про введення воєнного стану в Україні\" від 24 лютого 2022 року № 2102-IX , коефіцієнт \"К\", визначений у підпунктах 38 -1 .1.1 і 38 -1 .1.2 статті 38 -1 цього Кодексу, застосовується із значенням 0,057\";\n\nпідпункт 69.5 пункту 69 доповнити абзацом другим такого змісту:\n\n\"Обсяг товарної продукції гірничого підприємства - видобутої корисної копалини (мінеральної сировини) товарної продукції гірничого підприємства із гірських порід, яка класифікується за кодом 2517 згідно з УКТ ЗЕД, що безоплатно передається на користь Збройних Сил України та добровольчих формувань територіальних громад, Національній гвардії України, Службі безпеки України, Службі зовнішньої розвідки України, Державній прикордонній службі України, Міністерству внутрішніх справ України, Управлінню державної охорони України, Державній службі спеціального зв’язку та захисту інформації України, іншим утвореним відповідно до законів України військовим формуванням, їх з’єднанням, військовим частинам, підрозділам, установам або організаціям, що утримуються за рахунок коштів державного бюджету, для потреб забезпечення оборони держави, не є об’єктом оподаткування рентною платою за користування надрами за видобування корисних копалин\";\n\nдоповнити пунктом 74 такого змісту:\n\n\"74. Установити, що при визначенні мінімального податкового зобов’язання у період з 1 січня 2024 року по 31 грудня року, у якому буде припинено або скасовано воєнний стан, введений Указом Президента України \"Про введення воєнного стану в Україні\" від 24 лютого 2022 року № 64/2022 , затвердженим Законом України \"Про затвердження Указу Президента України \"Про введення воєнного стану в Україні\" від 24 лютого 2022 року № 2102-IX , сума мінімального податкового зобов’язання, визначена відповідно до підпунктів 38 -1 .1.1 і 38 -1 .1.2 статті 38 -1 цього Кодексу, не може становити менше 700 гривень з 1 гектара, а для земельних ділянок, у площі яких частка ріллі становить не менше 50 відсотків, - 1400 гривень з 1 гектара.\n\nДія цього пункту не поширюється на земельні ділянки, земельні частки (паї), що розташовані на територіях можливих бойових дій, які включені до Переліку територій, на яких ведуться (велися) бойові дії або тимчасово окупованих Російською Федерацією \".\n\nII. Прикінцеві та перехідні положення\n\n1. Цей Закон набирає чинності з дня, наступного за днем його опублікування, крім пунктів 3 , 4 , 9-13 (щодо внесення змін до статей 51 , 70 , 170 , 172-174 , 176 Податкового кодексу України стосовно зміни термінів подання звітності з податку на доходи фізичних осіб), пункту 6 (щодо внесення змін до пункту 136.1 -1 статті 136 Податкового кодексу України), підпункту 1 пункту 8 (щодо змін до пункту 141.13 статті 141 Податкового кодексу України) розділу І цього Закону та підпункту 2 пункту 4 розділу II цього Закону (щодо внесення змін до статті 46 Закону України \"Про державне регулювання виробництва і обігу спирту етилового, спиртових дистилятів, біоетанолу, алкогольних напоїв, тютюнових виробів, тютюнової сировини, рідин, що використовуються в електронних сигаретах, та пального\" від 18 червня 2024 року № 3817-IX), які набирають чинності з 1 січня 2025 року.\n\n2. Доходи платників військового збору - осіб, визначених пунктом 162.1 статті 162 Податкового кодексу України, нараховані за наслідками податкових періодів до набрання чинності цим Законом, оподатковуються за ставкою військового збору, що діяла до набрання чинності цим Законом, незалежно від дати їх фактичної виплати (надання), крім випадків, прямо передбачених Податковим кодексом України.\n\n3. Установити, що до порядку підготовки та прийняття нормативно-правових актів, які приймаються на виконання вимог цього Закону, не застосовуються вимоги Закону України \"Про засади державної регуляторної політики у сфері господарської діяльності\".\n\n4. Внести зміни до таких законів України:\n\n1) статтю 9 Закону України \"Про застосування реєстраторів розрахункових операцій у сфері торгівлі, громадського харчування та послуг\" (Відомості Верховної Ради України, 2000 р., № 38, ст. 315 із наступними змінами) доповнити частиною другою такого змісту:\n\n\"Положення цієї статті не звільняють від обов’язку застосування реєстраторів розрахункових операцій та/або програмних реєстраторів розрахункових операцій під час здійснення діяльності у сфері організації та проведення азартних ігор, у тому числі під час прийняття або повернення коштів, внесених прямо або опосередковано для участі в азартних іграх, виплати коштів гравцям, а також продажу та/або обміну ігрових замінників гривні, у тому числі електронних грошових замінників\";\n\n2) у Законі України \"Про державне регулювання виробництва і обігу спирту етилового, спиртових дистилятів, біоетанолу, алкогольних напоїв, тютюнових виробів, тютюнової сировини, рідин, що використовуються в електронних сигаретах, та пального\" від 18 червня 2024 року № 3817-IX:\n\nчастину другу статті 46 доповнити пунктом 46 такого змісту:\n\n\"46) несплата суб’єктом господарювання, що отримав ліцензію на право роздрібної торгівлі пальним, авансового внеску з податку на прибуток підприємств, визначеного пунктом 141.14 статті 141 Податкового кодексу України за податковий (звітний) період, або авансового внеску з податку на доходи фізичних осіб, визначеного підпунктом 177.5.11 пункту 177.5 статті 177 Податкового кодексу України за податковий (звітний) період\";\n\nрозділ XIII \"Перехідні положення\" доповнити пунктом 32 такого змісту:\n\n\"32. Установити, що:\n\nу період починаючи з дати набрання чинності Законом України \"Про внесення змін до Податкового кодексу України та інших законів України щодо забезпечення збалансованості бюджетних надходжень у період дії воєнного стану\" для вин виноградних та іншої виноробної продукції застосовується розмір мінімальних оптово-відпускних і роздрібних цін на окремі види алкогольних напоїв , затверджений постановою Кабінету Міністрів України від 30 жовтня 2008 року № 957, збільшений на 50 відсотків. Центральний орган виконавчої влади, що реалізує державну податкову політику, оприлюднює на своєму офіційному веб-сайті інформацію про розмір мінімальних оптово-відпускних і роздрібних цін на окремі види алкогольних напоїв з дати набрання чинності Законом України \"Про внесення змін до Податкового кодексу України та інших законів України щодо забезпечення збалансованості бюджетних надходжень у період дії воєнного стану\";\n\nмінімальні оптово-відпускні та роздрібні ціни на окремі види алкогольних напоїв переглядаються Кабінетом Міністрів України відповідно до статті 68 Закону України \"Про державне регулювання виробництва і обігу спирту етилового, спиртових дистилятів, біоетанолу, алкогольних напоїв, тютюнових виробів, тютюнової сировини, рідин, що використовуються в електронних сигаретах, та пального\" від 18 червня 2024 року № 3817-IX з урахуванням 50-відсоткового збільшення, передбаченого цим пунктом\".\n\n5. Кабінету Міністрів України у місячний строк з дня набрання чинності цим Законом:\n\nприйняти нормативно-правові акти, необхідні для реалізації цього Закону;\n\nпривести свої нормативно-правові акти у відповідність із цим Законом;\n\nзабезпечити приведення міністерствами та іншими центральними органами виконавчої влади їх нормативно-правових актів у відповідність із цим Законом;\n\nвнести на розгляд Верховної Ради України проект Закону України про внесення змін до Бюджетного кодексу України щодо зарахування надходжень від військового збору до спеціального фонду Державного бюджету України з метою їх спрямування на потреби фінансового забезпечення сектору безпеки і оборони.\n\n6. Кабінету Міністрів України у тримісячний строк з дня набрання чинності цим Законом внести зміни до методики нормативної грошової оцінки земель для урахування наслідків зменшення рентного доходу на землях сільськогосподарського призначення через зміни клімату, у тому числі через зменшення гідротермічного коефіцієнта зволоження, а також зменшення площ зрошуваних земель внаслідок руйнації греблі Каховської ГЕС, передбачивши, що зазначені зміни застосовуватимуться до результатів загальнонаціональної (всеукраїнської) нормативної грошової оцінки земель сільськогосподарського призначення з 1 січня 2025 року.\n\nПрезидент України\n\nВ. ЗЕЛЕНСЬКИЙ\n\nм. Київ\n\n10 жовтня 2024 року\n\n№ 4015-IX\n\nПро внесення змін до Податкового кодексу України та інших законів України щодо забезпечення збалансованості бюджетних надходжень у період дії воєнного стану\nЗакон України від 10.10.2024 № 4015-IX\n\nПрийняття від 10.10.2024\nПостійна адреса:\nhttps://zakon.rada.gov.ua/go/4015-20\nЗаконодавство України\nстаном на 21.02.2026\n\nчинний"
    }
  ],
  "definitions": []
}