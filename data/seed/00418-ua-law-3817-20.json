{
  "id": "ua-law-3817-20",
  "type": "statute",
  "title": "Закон України (3817-20)",
  "title_en": "",
  "short_name": "3817-20",
  "status": "in_force",
  "issued_date": "2024-06-18",
  "url": "https://zakon.rada.gov.ua/laws/show/3817-20",
  "description": "Official legislative act of Ukraine ingested from the Verkhovna Rada legal portal.",
  "provisions": [
    {
      "provision_ref": "art1",
      "section": "1",
      "title": "Стаття 1. Визначення термінів",
      "content": "1. Для цілей цього Закону наведені нижче терміни вживаються в такому значенні:\n1) акцизний електронний документ (АЕД) - електронний документ, що складається економічним оператором за допомогою програмних засобів Електронної системи у порядку, визначеному цим Законом, для забезпечення електронної простежуваності обігу таких товарів (продукції);\n2) алкогольний напій - напій, одержаний шляхом спиртового бродіння крохмалевмісної чи цукровмісної сільськогосподарської продукції або вироблений на основі спирту етилового та/або спиртового дистиляту, та/або іншого алкогольного напою, з вмістом спирту етилового понад 0,5 % об., який відповідає товарним позиціям 2203 , 2204, 2205, 2206 (крім квасу \"живого\" бродіння), 2208 згідно з УКТЗЕД, а також з вмістом спирту етилового 8,5 % об. та більше, що відповідає товарній підкатегорії 2103 90 30 00 та товарній підпозиції 2106 90 згідно з УКТЗЕД;\n3) біоетанол - спирт етиловий зневоджений, вироблений з біомаси або із спирту етилового-сирцю для використання як біопалива або біокомпонента, що відноситься до товарної позиції 2207 згідно з УКТЗЕД;\n4) блок тютюнових виробів - одиниця групової упаковки, що містить певну кількість одиничних пачок тютюнових виробів, загорнутих у папір, картон, полімерну плівку або обтягнутих паперовою стрічкою;\n5) винний дистилят - спиртовий дистилят, отриманий шляхом дистиляції (перегонки) виноградного вина (з вмістом летких кислот не більше 2 грами на 1 літр у перерахунку на оцтову кислоту) або вина кріпленого для дистиляції чи шляхом повторної дистиляції отриманого дистиляту, з фактичною міцністю не більше 86 % об., вмістом летких речовин, що походять виключно від дистиляції використаної сировини, 1,25 грама і більше на 1 літр спирту при 100 % об., максимальним вмістом метанолу 2 грами на 1 літр спирту при 100 % об.;\n6) вино виноградне - алкогольний напій, вироблений з винограду, міцність якого набувається в результаті спиртового бродіння розчавлених ягід або свіжовіджатого соку (сусла), а в разі виробництва вина кріпленого - підвищується шляхом додавання спирту етилового ректифікованого та/або спирту етилового ректифікованого виноградного, та/або дистиляту виноградного спиртового, винного дистиляту;\n7) вино плодово-ягідне - алкогольний напій, вироблений з плодів та ягід, міцність якого набувається в результаті спиртового бродіння розчавлених плодів та ягід або свіжовіджатого соку, а в разі виробництва вина плодово-ягідного кріпленого - підвищується шляхом додавання спирту етилового ректифікованого або спирту плодового;\n8) вино столове - алкогольний напій, вироблений шляхом повного чи неповного збродження сусла або розчавлених ягід. Залежно від вмісту цукрів столове вино поділяється на сухе, напівсухе, напівсолодке;\n9) виноматеріали - продукти первинної переробки винограду, плодів та ягід, розчину натурального бджолиного меду в соках чи виноматеріалах, призначені для виробництва алкогольних напоїв;\n10) виноматеріали виноградні - виноматеріали, отримані шляхом первинної переробки винограду, призначені для виробництва вин виноградних та іншої виноробної продукції або для виробництва спирту коньячного (спиртового дистиляту);\n11) виноматеріали власного виробництва - продукти первинної переробки винограду, плодів та ягід, розчину натурального бджолиного меду в соках чи виноматеріалах, отримані шляхом переробки самостійно вирощених/вироблених та/або придбаних плодів, ягід, винограду, меду та призначені для виробництва алкогольних напоїв;\n12) виноматеріали медові - виноматеріали, отримані шляхом спиртового бродіння розчину натурального бджолиного меду в соках плодово-ягідних чи виноматеріалах плодово-ягідних, призначені для виробництва вин медових та інших алкогольних напоїв з меду;\n13) виноматеріали плодово-ягідні - виноматеріали, отримані шляхом первинної переробки плодів та ягід, призначені для виробництва вин плодово-ягідних та інших плодово-ягідних алкогольних напоїв;\n14) виробництво пального - діяльність з переробки нафти, газового конденсату, природного газу, інших видів сировини, у тому числі невикопної біологічно відновлюваної сировини органічного походження (біомаси), в результаті якої отримується пальне та інші продукти переробки, а також діяльність із змішування пального (крім скрапленого газу) і добавок (присадок) в обсязі понад 1 відсоток загального об’єму пального;\n15) витримка (дозрівання) - процес зберігання алкогольного напою або спиртового дистиляту протягом певного періоду у відповідних ємностях з метою проходження природних реакцій, у результаті яких алкогольний напій або спиртовий дистилят набуває особливих характеристик;\n16) головна фракція спиртового дистиляту - перша відокремлена частина дистиляту, отриманого шляхом перегонки (дистиляції) після спиртового бродіння сільськогосподарської продукції;\n17) головна фракція спирту етилового - відхід виробництва спирту етилового, до складу якого входять спирти, альдегіди, естери та інші органічні речовини, що утворилися у процесі отримання бражки з сільськогосподарської крохмалевмісної та/або цукровмісної продукції;\n18) групова транспортна упаковка алкогольних напоїв - ящики, короби, інші види упаковки алкогольних напоїв, у тому числі розміщені на портативній платформі з дерева, пластику, металу тощо, призначені для переміщення алкогольних напоїв;\n19) групова транспортна упаковка тютюнових виробів - короби тютюнових виробів, у тому числі розміщені на портативній платформі з дерева, пластику, металу тощо, призначені для переміщення тютюнових виробів;\n20) деалкоголізація - отримання спиртового дистиляту в результаті повного або часткового відбору спирту з алкогольних напоїв, одержаних у результаті повного або часткового збродження сусла, з метою зниження в них вмісту спирту;\n21) дистилят виноградний спиртовий - дистилят з об’ємною часткою спирту до 94,8 % об., одержаний шляхом дистиляції виноматеріалів виноградних, вироблених без застосування сірчистого ангідриду або вміст сірчистої кислоти в яких зменшено шляхом її видалення (десульфітації) до встановлених норм, у тому числі непридатних для виробництва вин виноградних, десульфітованих вин виноградних, дріжджових та гущових осадів, виноградних вичавок, віджатих на спеціальних апаратах безперервної чи періодичної дії, методом фракціонування чи подвійної згонки з отриманням первинного відгону дистиляту з вмістом спирту від 23 % об. до 32 % об. та з подальшим його фракціонуванням для підвищення міцності до 94,8 % об., що використовується для виробництва вин виноградних кріплених, іншої виноробної продукції з виноградної сировини або для подальшої ректифікації;\n22) економічний оператор - суб’єкт господарювання, що здійснює виробництво на митній території України та/або ввезення на митну територію України, та/або оптову та/або роздрібну торгівлю товарами (продукцією), що підлягають маркуванню графічними елементами електронних марок акцизного податку;\n23) електронна простежуваність обігу алкогольних напоїв, тютюнових виробів та рідин, що використовуються в електронних сигаретах (електронна простежуваність), - відображення обігу товарів (продукції), маркованих графічними елементами електронних марок акцизного податку, в Електронній системі на всіх етапах переміщення таких товарів (продукції) від виробника/імпортера до кінцевого споживача;\n24) Електронна система обігу алкогольних напоїв, тютюнових виробів та рідин, що використовуються в електронних сигаретах (Електронна система), - інформаційно-комунікаційна система, що забезпечує формування електронних марок акцизного податку, обробку та зберігання інформації про товари (продукцію), марковані графічними елементами електронних марок акцизного податку, а також взаємодію програмними засобами між державними органами, юридичними або фізичними особами, у тому числі фізичними особами - підприємцями, з метою забезпечення електронної простежуваності обігу таких товарів (продукції);\n25) Електронний реєстр суб’єктів господарювання, які використовують спирт етиловий для виробництва продукції хімічного і технічного призначення, парфумерно-косметичної продукції, оцту з харчової сировини, - складова інформаційно-комунікаційної системи центрального органу виконавчої влади, що реалізує державну податкову політику, що містить перелік суб’єктів господарювання, які використовують спирт етиловий для виробництва продукції хімічного і технічного призначення, парфумерно-косметичної продукції, оцту з харчової сировини;\n26) Єдиний реєстр місць зберігання - складова інформаційно-комунікаційної системи центрального органу виконавчої влади, що реалізує державну податкову політику, що містить перелік місць зберігання із зазначенням відомостей, визначених цим Законом, про місцезнаходження місць зберігання та про заявників;\n27) Єдиний реєстр обладнання - складова інформаційно-комунікаційної системи центрального органу виконавчої влади, що реалізує державну податкову політику, що забезпечує збір, накопичення, захист, облік, відображення, обробку реєстрових даних та надання реєстрової інформації про перелік обладнання для підготовки або обробки тютюну, тютюнової сировини, промислового виробництва тютюнових виробів;\n28) Єдиний реєстр ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, - складова інформаційно-комунікаційної системи центрального органу виконавчої влади, що реалізує державну податкову політику, що містить перелік суб’єктів господарювання, яким надано ліцензії на право виробництва та/або на право оптової торгівлі спиртом етиловим, спиртовими дистилятами, біоетанолом, алкогольними напоями, тютюновими виробами, рідинами, що використовуються в електронних сигаретах, та/або на право роздрібної торгівлі алкогольними напоями, тютюновими виробами, рідинами, що використовуються в електронних сигаретах, та/або на право вирощування тютюну, на право ферментації тютюнової сировини;\n29) Єдиний реєстр ліцензіатів та місць обігу пального - складова інформаційно-комунікаційної системи центрального органу виконавчої влади, що реалізує державну податкову політику, що містить перелік суб’єктів господарювання, яким надано ліцензії на право виробництва, зберігання, оптової та роздрібної торгівлі пальним, та місць виробництва, зберігання, оптової та роздрібної торгівлі пальним у розрізі суб’єктів господарювання, які здійснюють діяльність на таких місцях на підставі наданих ліцензій;\n30) захисний елемент - елемент (елементи), що забезпечує (забезпечують) захисні властивості від несанкціонованого доступу до одиничної пачки тютюнових виробів, який складається з видимих і невидимих елементів. Захисний елемент друкується/прикріплюється у такий спосіб, щоб його неможливо було видалити або стерти, приховати або будь-яким чином пошкодити. Гарантоване виконання замовлень економічних операторів на друкування захисних елементів забезпечується державним підприємством, визначеним Кабінетом Міністрів України. Технічні вимоги (стандарти) до захисного елемента визначаються Кабінетом Міністрів України;\n31) заявник - суб’єкт господарювання, який звернувся у встановленому цим Законом порядку до податкового органу із заявою про отримання ліцензії на право провадження відповідного виду господарської діяльності або про внесення, зміну та/або отримання відомостей з державних реєстрів/Електронного реєстру, визначених цим Законом;\n32) зберігання пального - надання послуг та/або діяльність, пов’язана із здійсненням операцій приймання, навантаження, розвантаження, розміщення та/або видавання пального (власного чи отриманого від інших осіб);\n33) зерновий дистилят - спиртовий дистилят, отриманий шляхом перегонки (дистиляції) зрілої бражки зернових культур, який має органолептичні характеристики, похідні від використаної сировини, та використовується для виробництва спиртних напоїв;\n34) категорії спиртних напоїв - встановлена цим Законом та Законом України \"Про географічні зазначення спиртних напоїв\" класифікація спиртних напоїв на підставі їхніх фізичних, хімічних та/або органолептичних характеристик, складу та способу виробництва;\n36) користувачі Електронної системи - органи державної влади та економічні оператори, яким надано доступ до Електронної системи, а також фізичні особи, які не є економічними операторами та у встановленому законодавством порядку отримують відкриту інформацію з Електронної системи;\n37) короб тютюнових виробів - одиниця транспортної тари, що складається з блоків тютюнових виробів;\n38) ліцензіат - суб’єкт господарювання, якому надано ліцензію на право провадження відповідного виду (кількох видів) господарської діяльності;\n39) ліцензійна справа - єдиний набір документів в електронній формі на електронних носіях інформації (або в електронній формі на електронних носіях інформації та на паперових носіях - якщо заявник подав заяву та документи на паперових носіях), які подані заявником чи ліцензіатом відповідно до цього Закону, щодо наданих ліцензій на право провадження відповідного виду (кількох видів) господарської діяльності;\n40) ліцензія - право суб’єкта господарювання на провадження відповідного виду (кількох видів) господарської діяльності;\n41) мале виробництво виноробної продукції - суб’єкт господарювання, що здійснює за повним технологічним циклом виробництво та розлив у споживчу тару алкогольних напоїв без додавання спирту (вин виноградних, вин плодово-ягідних, напоїв медових) в обсязі, що не перевищує 10000 декалітрів за календарний рік, з виноматеріалів власного виробництва, отриманих шляхом переробки самостійно вирощених/вироблених та/або придбаних плодів, ягід, винограду, меду, за умови що придбані плоди, ягоди, виноград, мед мають виключно українське походження;\n42) мале виробництво дистилятів - суб’єкт господарювання, що здійснює за повним технологічним циклом виробництво спиртних напоїв, обсяг реалізації яких не перевищує 10000 декалітрів за календарний рік, з використанням спиртових дистилятів виключно власного виробництва (не придбаних). Виробничі потужності обладнання для виробництва спиртових дистилятів не мають перевищувати 20000 декалітрів у перерахунку на 100-відсотковий спирт за календарний рік. Мале виробництво дистилятів не може бути пов’язаною особою у значенні, наведеному у підпункті 14.1.159 пункту 14.1 статті 14 Податкового кодексу України, з іншими виробниками спиртових дистилятів;\n43) мале виробництво пива - суб’єкт господарювання, що здійснює за повним технологічним циклом виробництво пива в обсязі, що не перевищує 10000 гектолітрів за календарний рік, використовуючи приміщення, які фізично відокремлені від території будь-якоії іншої пивоварні, та який не виробляє пиво на підставі договору (ліцензії) про право використання торгової марки або виробничого процесу іншого виробника. Мале виробництво пива не може бути пов’язаною особою у значенні підпункту 14.1.159 пункту 14.1 статті 14 Податкового кодексу України з іншими виробництвами пива. У разі співпраці двох або більше пивоварних заводів (малих виробництв пива), якщо їхній об’єднаний річний обсяг продукції не перевищує 10000 гектолітрів за календарний рік, такі пивоварні заводи (малі виробництва пива) для цілей цього Закону розглядаються як єдиний незалежний пивоварний завод;\n44) міжвідомча електронна взаємодія - електронна інформаційна взаємодія між Електронною системою та Єдиним державним вебпорталом електронних послуг, Єдиним державним реєстром юридичних осіб, фізичних осіб - підприємців та громадських формувань, Єдиним реєстром ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, Єдиним реєстром місць зберігання, Єдиним реєстром обладнання, електронним кабінетом платника податків, Системою обліку даних реєстраторів розрахункових операцій, іншими інформаційними системами центрального органу виконавчої влади, що реалізує державну податкову політику, Єдиною автоматизованою інформаційною системою митних органів України, Єдиним державним реєстром судових рішень, єдиною інформаційною системою Міністерства внутрішніх справ України та іншими інформаційно-комунікаційними системами, а також між електронною системою репортингу, яка ведеться відповідно до Закону України \"Про мінімальні запаси нафти та нафтопродуктів\", та Єдиним реєстром ліцензіатів та місць обігу пального, іншими інформаційно-комунікаційними системами;\n45) мінімальна роздрібна ціна на алкогольний напій - мінімальна ціна на одиницю товару (алкогольної продукції), визначена у порядку, встановленому Кабінетом Міністрів України, для роздрібного продажу такого товару (алкогольної продукції) кінцевим споживачам;\n46) місце виробництва пального - об’єкт нерухомого майна, відмінний від земельної ділянки, або єдиний (цілісний) майновий комплекс, на території якого розташоване технологічне обладнання, призначене для виробництва пального та зберігання пального, який належить суб’єкту господарювання на праві власності або користування;\n47) місце зберігання - місце, що використовується для зберігання спирту етилового, біоетанолу та спиртових дистилятів, або приміщення, що використовується для зберігання алкогольних напоїв, тютюнових виробів, тютюнової сировини та рідин, що використовуються в електронних сигаретах, відомості про місцезнаходження якого внесені до Єдиного реєстру місць зберігання. Склади тимчасового зберігання, митні склади, інші приміщення, призначені для зберігання товарів під митним контролем відповідно до Митного кодексу України , не підлягають внесенню до Єдиного реєстру місць зберігання;\n48) місце зберігання пального - об’єкт нерухомого майна, відмінний від земельної ділянки, або єдиний (цілісний) майновий комплекс, на території якого здійснюється приймання, навантаження, розвантаження, розміщення та/або видавання пального (власного або отриманого від інших осіб), який належить суб’єкту господарювання на праві власності або користування;\n49) місце зберігання пального виключно для потреб власного споживання та/або промислової переробки - місце (територія), на якому розташовані споруди та/або обладнання, та/або резервуари, ємності, та/або тара (крім споживчої тари, тари споживача та поворотної тари (газові балони) кожна об’ємом до 60 літрів включно), які належать суб’єкту господарювання на праві власності або користування і призначені для зберігання пального виключно для потреб власного споживання та/або промислової переробки таким суб’єктом господарювання;\n50) місце оптової торгівлі пальним - об’єкт нерухомого майна, відмінний від земельної ділянки, або єдиний (цілісний) майновий комплекс, на території якого розташоване технологічне обладнання, призначене для приймання, зберігання пального, у тому числі для змішування пального або змішування пального і добавок (присадок) до пального, та оптової торгівлі пальним, який належить суб’єкту господарювання на праві власності або користування. Місце оптової торгівлі пальним вважається місцем зберігання пального, якщо зберігання пального здійснюється за таким місцем оптової торгівлі пальним;\n51) місце роздрібної торгівлі - місце реалізації товарів (продукції), у тому числі на розлив, в одному торговому приміщенні (будівлі) за місцем його фактичного розташування, в якому проводяться розрахункові операції, або місце реалізації товарів (продукції), з якого здійснюється їх відвантаження для подальшої доставки до кінцевих споживачів. Проведення розрахункових операцій у такому місці роздрібної торгівлі здійснюється через зареєстровані, опломбовані у встановленому порядку та переведені у фіскальний режим роботи реєстратори розрахункових операцій або через зареєстровані фіскальним сервером центрального органу виконавчої влади, що реалізує державну податкову політику, програмні реєстратори розрахункових операцій із створенням у паперовій та/або електронній формі відповідних розрахункових документів, що підтверджують виконання розрахункових операцій, або у передбачених законодавством випадках - із застосуванням зареєстрованих у встановленому порядку розрахункових книжок, в яких фіксується виручка від продажу алкогольних напоїв, тютюнових виробів та рідин, що використовуються в електронних сигаретах, незалежно від того, чи оформлюється через них продаж інших товарів. Торговельна площа місця роздрібної торгівлі алкогольними напоями, крім пива та/або сидру і перрі (без додавання спирту), та/або збродженими напоями, одержаними виключно в результаті природного (натурального) бродіння фруктових, ягідних та фруктово-ягідних соків, з вмістом спирту не більше 8,5 % об. (без додавання спирту) має становити не менше 20 метрів квадратних;\n52) місце роздрібної торгівлі пальним - об’єкт нерухомого майна або єдиний (цілісний) майновий комплекс, на території якого розташоване технологічне обладнання, призначене для приймання, зберігання та роздрібної торгівлі пальним, який належить суб’єкту господарювання на праві власності або користування; нафтоналивний несамохідний морський/річковий бункерувальник (далі - бункерувальник); спеціалізований транспортний засіб для перевезення балонів із скрапленим вуглеводневим газом, з якого здійснюється роздрібна торгівля скрапленим вуглеводневим газом у балонах для побутових потреб населення та інших споживачів. Місце роздрібної торгівлі пальним вважається місцем зберігання пального, якщо зберігання пального здійснюється за таким місцем роздрібної торгівлі пальним;\n53) надання ліцензії - надання суб’єкту господарювання права на провадження певного виду (кількох видів) господарської діяльності, що підлягають ліцензуванню, шляхом прийняття органом ліцензування рішення про надання ліцензії на право провадження певного виду (кількох видів) господарської діяльності та внесення органом ліцензування відомостей про надану ліцензію до Єдиного реєстру ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, або Єдиного реєстру ліцензіатів та місць обігу пального, а в передбачених цим Законом випадках - також шляхом набуття такого права автоматично;\n54) напій медовий - алкогольний напій, вироблений з натурального бджолиного меду, міцність якого набувається в результаті спиртового бродіння розчину натурального бджолиного меду в соках плодово-ягідних чи виноматеріалах плодово-ягідних, а в разі виробництва напою медового кріпленого - підвищується шляхом додавання спирту етилового ректифікованого або спиртового дистиляту;\n55) невиправний брак - рідини, що містять спирт, які утворилися на різних стадіях виробництва алкогольних напоїв і напівфабрикатів та не можуть бути використані в технологічному процесі виробництва алкогольних напоїв і напівфабрикатів, а також алкогольні напої, які не відповідають вимогам нормативної та/або технологічної документації виробника та/або вилучені з обігу та які технічно (технологічно) не можливо та/або економічно не доцільно виправити у виробничих умовах цього виробника;\n56) незаконне виробництво спирту етилового, спиртових дистилятів, біоетанолу, алкогольних напоїв, тютюнових виробів, тютюнової сировини, рідин, що використовуються в електронних сигаретах, та пального - виробництво спирту етилового, спиртових дистилятів, біоетанолу, алкогольних напоїв, тютюнових виробів, рідин, що використовуються в електронних сигаретах, пального, а також вирощування тютюну, ферментація тютюнової сировини без ліцензії на провадження відповідного виду господарської діяльності, з використанням необлікованої сировини або відпуск чи реалізація необлікованої готової продукції;\n57) незаконний обіг спирту етилового, спиртових дистилятів, біоетанолу, алкогольних напоїв, тютюнових виробів, тютюнової сировини, рідин, що використовуються в електронних сигаретах, та пального - ввезення на митну територію України, вивезення за межі митної території України, транспортування, зберігання, торгівля спиртом етиловим, спиртовими дистилятами, біоетанолом, алкогольними напоями, тютюновими виробами, тютюновою сировиною, рідинами, що використовуються в електронних сигаретах, та пальним з порушенням вимог законодавства, що регулює відповідні питання;\n58) неферментована тютюнова сировина - тютюнова сировина, не піддана ферментації;\n59) об’єкт економічного оператора - будівлі, споруди, у тому числі їх частини, які належать на праві власності або іншому праві користування економічному оператору, призначені для виробництва, маркування, зберігання або торгівлі товарами (продукцією), маркованими графічними елементами електронних марок акцизного податку;\n60) оптова торгівля алкогольними напоями - діяльність з реалізації власно вироблених, ввезених або придбаних алкогольних напоїв іншим суб’єктам господарювання, що мають ліцензію на право оптової та/або роздрібної торгівлі алкогольними напоями, іншим суб’єктам господарювання, які не мають ліцензії на право оптової та/або роздрібної торгівлі алкогольними напоями та використовують їх для виробничих потреб;\n61) оптова торгівля спиртом етиловим - діяльність з реалізації власно виробленого, ввезеного або придбаного спирту етилового іншим суб’єктам господарювання, що мають ліцензію на право оптової торгівлі спиртом етиловим, або суб’єктам господарювання, які не мають ліцензії на право оптової торгівлі спиртом етиловим та використовують його для виробничих потреб або для особистого некомерційного використання, або суб’єктам господарювання, що мають ліцензію на право виробництва алкогольних напоїв;\n62) оптова торгівля спиртовими дистилятами - діяльність з реалізації власно виробленого, ввезеного або придбаного спиртового дистиляту іншим суб’єктам господарювання для подальшого використання відповідно до вимог цього Закону;\n63) оптова торгівля пальним - діяльність з реалізації власно виробленого, ввезеного або придбаного пального суб’єктам господарювання, що здійснюють роздрібну торгівлю пальним, іншим суб’єктам господарювання, у тому числі в транспортному засобі, яким переміщується та/або в якому зберігається пальне. Не вважається оптовою торгівлею пальним заправлення пальним за договором підряду, що відноситься до власного споживання відповідно до підпункту 14.1.212 пункту 14.1 статті 14 Податкового кодексу України;\n64) оптова торгівля тютюновими виробами, рідинами, що використовуються в електронних сигаретах, - діяльність з реалізації власно вироблених, ввезених або придбаних тютюнових виробів, рідин, що використовуються в електронних сигаретах, іншим суб’єктам господарювання, що мають ліцензію на право оптової та/або роздрібної торгівлі тютюновими виробами або рідинами, що використовуються в електронних сигаретах;\n65) орган ліцензування:\nцентральний орган виконавчої влади, що реалізує державну податкову політику, - у частині здійснення ліцензування виробництва спирту етилового, спиртових дистилятів, біоетанолу, алкогольних напоїв, тютюнових виробів, рідин, що використовуються в електронних сигаретах, пального, вирощування тютюну, ферментації тютюнової сировини, а також у частині здійснення в автоматичному режимі ліцензування роздрібної торгівлі алкогольними напоями, тютюновими виробами, рідинами, що використовуються в електронних сигаретах, зберігання пального виключно для потреб власного споживання та/або промислової переробки;\nтериторіальні органи центрального органу виконавчої влади, що реалізує державну податкову політику, - у частині здійснення ліцензування оптової торгівлі спиртом етиловим, спиртовими дистилятами, алкогольними напоями, сидром та перрі (без додавання спирту), тютюновими виробами, рідинами, що використовуються в електронних сигаретах, пальним, роздрібної торгівлі алкогольними напоями, тютюновими виробами, рідинами, що використовуються в електронних сигаретах, пальним, зберігання пального;\n66) офіційна назва спиртного напою - назва категорії спиртних напоїв, вимогам якої відповідає спиртний напій. Для спиртного напою, що не відповідає вимогам жодної з категорій спиртних напоїв, офіційною назвою є назва \"спиртний напій\" або назва, встановлена нормативно-правовим актом, а в разі його відсутності - нормативним документом, за умови наявності в маркуванні спиртного напою терміна \"спиртний напій\";\n67) партія товару (продукції) - визначена кількість товарів (продукції), однакових за всіма характеристиками, придбаних, відвантажених або отриманих одночасно за одним товаросупровідним документом;\n68) пивний дистилят - спиртовий дистилят, отриманий шляхом прямої дистиляції свіжого пива за нормального тиску до міцності не більше 86 % об., при цьому дистилят повинен мати органолептичні характеристики, похідні від пива;\n69) пиво - насичений діоксидом вуглецю пінистий алкогольний напій з вмістом спирту більше 0,5 % об., отриманий у результаті бродіння пивного сусла пивними дріжджами, що відноситься до товарної групи 2203 00 згідно з УКТЗЕД;\n70) пиво безалкогольне - насичений діоксидом вуглецю пінистий напій з вмістом спирту 0,5 % об. або менше, отриманий у результаті бродіння пивного сусла пивними дріжджами, що відноситься до товарної позиції 2202 згідно з УКТЗЕД;\n71) плоди, ягоди, виноград, мед власного виробництва - плоди, ягоди, виноград, які вирощує суб’єкт господарювання на земельних ділянках, що належать йому на підставі будь-якого речового права, визначеного законодавством України, та/або мед, який суб’єкт господарювання отримує від бджолосімей, що належать йому на підставі будь-якого речового права, визначеного законодавством України;\n72) повний технологічний цикл виробництва - сукупність приміщень, технологічного та іншого обладнання, відповідних технологічних процесів, що забезпечують переробку сировини, з можливим використанням напівфабрикатів, інгредієнтів, компонентів тощо, у готову продукцію за визначеною суб’єктом господарювання технологічною схемою з відображенням етапів виробництва;\n73) податкові органи - центральний орган виконавчої влади, що реалізує державну податкову політику, його територіальні органи;\n74) припинення дії ліцензії - позбавлення суб’єкта господарювання права на провадження відповідного виду (видів) господарської діяльності, на який (які) йому надано ліцензію, у порядку, визначеному цим Законом;\n75) пристрій сканування - електронний приймально-передавальний апарат (стаціонарний або переносний), що дає змогу шляхом зчитування (сканування) графічного елемента електронної марки акцизного податку, штрихового та/або Датаматрікс (DataMatrix) коду унікального групового ідентифікатора вносити та/або отримувати дані до/з Електронної системи, дані щодо такої електронної марки акцизного податку або унікального групового ідентифікатора;\n76) роздрібна торгівля - діяльність з продажу товарів (у тому числі з їх відвантаженням для подальшої доставки) кінцевим споживачам для особистого некомерційного використання незалежно від форми розрахунків, у тому числі на розлив без фактичного споживання у місці продажу або на розлив у ресторанах, кафе, барах, інших закладах громадського харчування;\n77) роздрібна торгівля пальним - діяльність із придбання або отримання та подальшої реалізації або відпуску пального із зміною або без зміни його фізико-хімічних характеристик з місць роздрібної торгівлі пальним через паливороздавальні колонки, газороздавальні колонки та/або оливороздавальні колонки, а також реалізація скрапленого вуглеводневого газу в балонах для побутових потреб населення та інших споживачів, а також заправлення з бункерувальника у водному просторі морських та річкових суден;\n78) сировина для рідин, що використовуються в електронних сигаретах, - суміш нікотину, солі нікотину чистотою не менше 98 відсотків, спеціально підготовленої води, гліцерину дистильованого, пропіленгліколю та іншої сировини і матеріалів, які забезпечують встановлені виробником характеристики рідини, не призначена для кінцевого використання в електронних сигаретах для створення аерозолів (парів);\n79) слабоалкогольний напій - алкогольний напій з вмістом етилового спирту понад 0,5 % об., але не більше 8,5 % об., та екстрактивних речовин не більше 14 грамів на 100 сантиметрів кубічних, вироблений на основі водно-спиртової суміші або алкогольного напою з використанням інгредієнтів, напівфабрикатів та консервантів, насичений чи ненасичений діоксидом вуглецю;\n80) спирт етиловий - спирт, що класифікується в товарних позиціях 2207 і 2208 згідно з УКТЗЕД та вироблений із сільськогосподарської продукції або з нехарчових видів сировини за спеціальними технологіями;\n81) спиртний напій - алкогольний напій, призначений для споживання людиною, міцністю від 15 % об. (включно із спиртними напоями категорії \"яєчний лікер\" міцністю від 14 % об.), отриманий в один із таких способів або шляхом їх поєднання: дистиляція отриманих шляхом природного спиртового бродіння продуктів із сільськогосподарської продукції з додаванням або без додавання ароматизаторів чи ароматичних харчових продуктів; мацерація або подібна обробка рослинної сировини у спирті етиловому із сільськогосподарської продукції та/або спиртовому дистиляті із сільськогосподарської продукції, та/або спиртному напої; додавання (окремо або в поєднанні) ароматизаторів, ароматичних харчових продуктів, барвників, підсолоджувачів та/або іншої сільськогосподарської продукції, та/або харчових продуктів, інших інгредієнтів, використання яких у виробництві спиртних напоїв дозволено законодавством, до спирту етилового та/або спиртового дистиляту, та/або спиртного напою. Якщо для виробництва спиртного напою додається вода питна (у тому числі демінералізована, пом’якшена, оброблена за допомогою зворотного осмосу), вміст спирту у спиртному напої після додавання води повинен відповідати вмісту спирту за об’ємом, встановленому для відповідної категорії спиртних напоїв. Не вважаються спиртними напоями алкогольні напої, що класифікуються у товарних позиціях 2203 , 2204, 2205, 2206 та 2207 згідно з УКТЗЕД. Для виробництва спиртних напоїв використовуються спирт етиловий (товарна підкатегорія 2207 10 00 90 згідно з УКТЗЕД) та спиртові дистиляти (товарна позиція 2208 згідно з УКТЗЕД), отримані виключно із сільськогосподарської продукції;\n82) спиртовий дистилят - спирт, отриманий шляхом дистиляції (перегонки) після спиртового бродіння сільськогосподарської продукції, який не має характеристик спирту етилового, зберігає аромат і смак використаної сировини та відповідає товарній позиції 2208 згідно з УКТЗЕД. До спиртових дистилятів відносяться спирт коньячний, спирт плодовий, дистилят виноградний спиртовий, спирт-сирець плодовий; зерновий, винний, пивний дистиляти, спиртовий дистилят, отриманий у результаті повного або часткового відбору спирту з алкогольних напоїв, одержаних у результаті повного або часткового збродження сусла, з метою зниження в них вмісту спирту (деалкоголізації), та інші спиртові дистиляти, передбачені Законом України \"Про географічні зазначення спиртних напоїв\";\n83) споживча тара - тара для товару (продукції), вартість якої є складовою частиною вартості такого товару (продукції) для кінцевого споживача;\n84) тютюнова сировина - цілі рослини тютюну чи його листя у природному стані або у вигляді сушеного чи ферментованого листя, цілого чи з відділеною середньою жилкою, обрізаного чи необрізаного, роздавленого чи розрубаного, що відносяться до товарної позиції 2401 згідно з УКТЗЕД (включаючи відходи листя тютюну, тютюновий пил), а також гомогенізований (відновлений), розширений та різаний тютюн, що відноситься до товарної позиції 2403 згідно з УКТЗЕД, не готовий для куріння або не призначений для споживання/використання кінцевим споживачем. Тютюнова сировина може бути ферментованою або неферментованою;\n85) тютюнові вироби - сигарети з фільтром або без фільтра, цигарки, сигари, сигарили, а також люльковий, нюхальний, смоктальний, жувальний тютюн, махорка та інші вироби з тютюну чи його замінників, інші відмінні від рідин, що використовуються в електронних сигаретах, нікотиновмісні продукти, їх замінники для куріння, нюхання, смоктання, жування чи вдихання без горіння шляхом нагрівання;\n86) тютюновмісні вироби для електричного нагрівання (ТВЕН) за допомогою підігрівача з електронним управлінням - вироби із вмістом промислово обробленого тютюну, не призначені для куріння, нюхання, смоктання чи жування, які використовуються для генерування аерозолю шляхом нагрівання тютюну електричним підігрівачем з електронним управлінням до температури, за якої не відбувається процесу горіння (згоряння) виробу та виділення тютюнового диму;\n87) фальсифікація спирту етилового, спиртових дистилятів, біоетанолу, алкогольних напоїв, тютюнових виробів, рідин, що використовуються в електронних сигаретах, пального - умисне з корисливою метою виробництво спирту етилового, спиртових дистилятів, біоетанолу, алкогольних напоїв, тютюнових виробів, рідин, що використовуються в електронних сигаретах, пального з порушенням технології або з копіюванням форми, упаковки, зовнішнього оформлення, іншим неправомірним відтворенням товару (продукції) іншої особи. Не вважається фальсифікацією добросовісне тривале використання двома і більше суб’єктами господарювання - резидентами або суб’єктами господарювання, що є їхніми правонаступниками, торговельних марок для позначення однорідних товарів, права на які засвідчені свідоцтвом України на торговельну марку, одержаним до введення в дію пункту 4 статті 6 Закону України \"Про охорону прав на знаки для товарів і послуг\", якщо таке використання розпочалося до державної реєстрації таких торговельних марок;\n88) ферментація - процес обробки тютюнової сировини, під час якого за допомогою біохімічних та хімічних реакцій відбувається перетворення органічних речовин тютюнової сировини на неорганічні, що супроводжується нагріванням та виділенням вологи, зниженням активності ферментів, зміною складу та покращенням властивостей тютюнової сировини;\n89) ферментована тютюнова сировина - тютюнова сировина, піддана ферментації;\n90) хвостова фракція спиртового дистиляту - остання відокремлена частина спиртового дистиляту, отриманого шляхом перегонки (дистиляції) продукту спиртового бродіння сільськогосподарської продукції;\n91) ящик, короб алкогольних напоїв - одиниця транспортної тари з картону, фанери, пластмаси тощо, яка складається з пляшок (іншого посуду, одиничної упаковки) алкогольних напоїв.\n2. Інші терміни вживаються в цьому Законі у таких значеннях:\nтерміни \"акцизний склад\" , \"пальне\" , \"рідини, що використовуються в електронних сигаретах\" , \"електронна марка акцизного податку\" , \"підроблена електронна марка акцизного податку\", \"унікальний ідентифікатор\", \"унікальний груповий ідентифікатор\", \"графічний елемент електронної марки акцизного податку\" - у значеннях, наведених у Податковому кодексі України ;\nтермін \"товари (продукція), що підлягають маркуванню графічними елементами електронних марок акцизного податку\" - алкогольні напої, тютюнові вироби та рідини, що використовуються в електронних сигаретах, які підлягають маркуванню, - у значенні, наведеному в підпункті 14.1.109 пункту 14.1 статті 14 Податкового кодексу України;\nтермін \"кваліфікований електронний підпис\" - у значенні, наведеному в Законі України \"Про електронну ідентифікацію та електронні довірчі послуги\";\nтерміни \"введення в обіг тютюнового виробу\" , \"електронна сигарета\" , \"замінники тютюну\" , \"заправний контейнер\" , \"зовнішнє упакування\" , \"інгредієнт\" , \"куріння тютюнових виробів\" , \"медичне попередження споживачів тютюнових виробів\" , \"новітній тютюновий виріб\" , \"нюхальний тютюн\" , \"одинична пачка\" , \"предмети, пов’язані з вживанням тютюнових виробів\" , \"пристрої для споживання тютюнових виробів без їх згоряння\" , \"робоче місце\" , \"сигарета\" , \"сигара\" , \"сигарила\" , \"смако-ароматична добавка\" , \"смола\" , \"споживач тютюнового виробу\" , \"тютюн\" , \"тютюн для кальяну\" , \"тютюн для люльки\" , \"тютюн для перорального вживання\" , \"тютюн для самокруток\" , \"тютюновий дим\" - у значеннях, наведених у Законі України \"Про заходи щодо попередження та зменшення вживання тютюнових виробів і їх шкідливого впливу на здоров’я населення\";\nтермін \"електронна система репортингу\" - у значенні, наведеному в Законі України \"Про мінімальні запаси нафти та нафтопродуктів\";\nтерміни \"алюзія\" , \"складений термін\" - у значеннях, наведених у Законі України \"Про географічні зазначення спиртних напоїв\".\n3. Для цілей цього Закону до суб’єктів господарювання відносяться, у тому числі, іноземні суб’єкти господарської діяльності, які діють через свої зареєстровані постійні представництва, та особи, які ведуть облік результатів діяльності за договорами про спільну діяльність без утворення юридичної особи.\n4. Дія цього Закону щодо регулювання виробництва, оптової та роздрібної торгівлі, ввезення на митну територію України, вивезення за межі митної території України тютюнових виробів поширюється також на тютюновмісні вироби для електричного нагрівання (ТВЕН) за допомогою підігрівача з електронним управлінням."
    },
    {
      "provision_ref": "art2",
      "section": "2",
      "title": "Стаття 2. Законодавство у сфері регулювання виробництва, ввезення на митну територію України, вивезення за межі митної території України, оптової і роздрібної торгівлі спиртом етиловим, спиртовими дистилятами, біоетанолом, алкогольними напоями, тютюновими виробами, тютюновою сировиною, рідинами, що використовуються в електронних сигаретах, та пальним",
      "content": "1. Законодавство у сфері регулювання виробництва, ввезення на митну територію України, вивезення за межі митної території України, оптової і роздрібної торгівлі спиртом етиловим, спиртовими дистилятами, біоетанолом, алкогольними напоями, тютюновими виробами, тютюновою сировиною, рідинами, що використовуються в електронних сигаретах, та пальним складається з Податкового кодексу України , Митного кодексу України , цього Закону, закону України, що регулює відносини у сфері виноградарства та виноробства, законів України \"Про заходи щодо попередження та зменшення вживання тютюнових виробів і їх шкідливого впливу на здоров’я населення\" , \"Про географічні зазначення спиртних напоїв\" , інших нормативно-правових актів, виданих на основі та на виконання зазначених законодавчих актів.\n2. Якщо міжнародним договором України, згода на обов’язковість якого надана Верховною Радою України, встановлено інші правила, ніж ті, що передбачені цим Законом, застосовуються правила міжнародного договору.\n3. Зміни до цього Закону можуть вноситися законами, що містять виключно положення про внесення змін до цього Закону та/або до Податкового кодексу України .\n4. Дія цього Закону не поширюється на роздрібну торгівлю винами столовими, крім випадків, передбачених цим Законом, а також на виробництво вин виноградних і плодово-ягідних, напоїв медових, наливок і настоянок, виготовлених громадянами в домашніх умовах для власного споживання, а також на вирощування тютюну на земельних ділянках для садівництва та/або городництва для власного споживання, на здійснення діяльності, у тому числі операцій з ввезення на митну територію України, вивезення за межі митної території України продуктів, що містять нікотин, призначених для сприяння припиненню вживання тютюну, що класифікуються за кодом 2404 91 10 00 згідно з УКТ ЗЕД.\n5. Запровадження будь-яких заходів кількісного регулювання щодо змішування, переробки чи використання спирту етилового, спиртових дистилятів, що мають іноземне походження відповідно до Митного кодексу України , у певних кількостях чи пропорціях при виробництві алкогольних напоїв здійснюється виключно законами України з урахуванням норм міжнародних договорів України, згода на обов’язковість яких надана Верховною Радою України."
    },
    {
      "provision_ref": "art3",
      "section": "3",
      "title": "Стаття 3. Основні вимоги до виробництва спирту етилового, спиртових дистилятів, біоетанолу та алкогольних напоїв",
      "content": "1. Виробництво спирту етилового, спиртових дистилятів, біоетанолу здійснюється суб’єктами господарювання, які мають відповідну ліцензію: на право виробництва спирту етилового, на право виробництва спиртових дистилятів, на право виробництва біоетанолу.\n2. Виробництво спирту етилового, що класифікується за товарними позиціями 2207 і 2208 згідно з УКТЗЕД, та біоетанолу здійснюється суб’єктами господарювання, що мають:\n1) встановлені та безперервно функціонуючі цілодобову систему відеоспостереження та контрольно-пропускну систему;\n2) повний технологічний цикл виробництва;\n3) встановлені на кожному місці отримання та відпуску спирту етилового неденатурованого, розташованому на акцизному складі, витратоміри-лічильники спирту етилового, призначені для безперервного вимірювання, запам’ятовування, фіксування та відображення в електронній формі даних про обсяг отримання або відпуску спирту етилового в декалітрах 100-відсоткового спирту, приведеного до температури 20°С, та зареєстровані в Єдиному державному реєстрі витратомірів-лічильників обсягу виробленого спирту етилового.\nФланцеві з’єднання та/або елементи з’єднання витратомірів-лічильників спирту етилового повинні бути обладнані електромагнітними клапанами закритого типу, які за відсутності керуючого сигналу мають закрите положення;\n4) встановлені на кожному місці отримання та відпуску спирту етилового денатурованого, біоетанолу, розташованому на акцизному складі, масові витратоміри, призначені для безперервного вимірювання, запам’ятовування, фіксування та відображення в електронній формі даних про обсяг отримання та/або відпуску спирту етилового денатурованого, біоетанолу у кілограмах, та зареєстровані в Єдиному державному реєстрі витратомірів-лічильників обсягу виробленого спирту етилового.\nФланцеві з’єднання та/або елементи з’єднання масових витратомірів повинні бути обладнані електромагнітними клапанами закритого типу, які за відсутності керуючого сигналу мають закрите положення;\n5) нанесені пломби у місцях можливого доступу до спирту етилового та біоетанолу на обладнанні, устаткуванні, спиртових комунікаціях та приладах їх обліку;\n6) місця зберігання спирту етилового, біоетанолу, зареєстровані в Єдиному реєстрі місць зберігання.\nСуб’єкти господарювання, які отримали ліцензію на право виробництва спирту етилового або ліцензію на право виробництва біоетанолу, зобов’язані до початку провадження своєї діяльності надати центральному органу виконавчої влади, що реалізує державну податкову політику, розрахунок максимальної продуктивності обладнання для виробництва спирту етилового, біоетанолу за формою, передбаченою порядком визначення максимальної продуктивності обладнання для виробництва спирту етилового, біоетанолу, затвердженим Кабінетом Міністрів України.\nУ разі зміни максимальної продуктивності обладнання для виробництва спирту етилового, біоетанолу такі суб’єкти господарювання зобов’язані надати центральному органу виконавчої влади, що реалізує державну податкову політику, оновлений розрахунок протягом 30 календарних днів з дня такої зміни.\n3. Виробництво спиртових дистилятів здійснюється суб’єктами господарювання, що мають:\n1) повний технологічний цикл виробництва;\n2) місця зберігання спиртових дистилятів, зареєстровані в Єдиному реєстрі місць зберігання.\n4. Головна фракція спирту етилового за вибором суб’єкта господарювання направляється на додаткову ректифікацію (за наявності відповідного обладнання) або видаляється як відходи у порядку, визначеному Законом України \"Про управління відходами\". Виробники спирту етилового ведуть окремий облік поводження з головною фракцією спирту етилового.\n5. Головна та/або хвостова фракції спиртових дистилятів (відходи перегонки) за вибором виробника спиртових дистилятів направляються на дистиляцію та/або ректифікацію чи видаляються як відходи у порядку, визначеному Законом України \"Про управління відходами\". Виробники спиртових дистилятів ведуть окремий облік поводження з головною та/або хвостовою фракціями спиртових дистилятів.\n6. Суб’єктам господарювання, які мають ліцензію на право виробництва спирту етилового чи ліцензію на право виробництва біоетанолу, дозволяється виробництво спирту етилового неденатурованого, спирту етилового денатурованого, біоетанолу на підставі наявної ліцензії за таких умов:\n1) дотримання вимог статті 230 Податкового кодексу України;\n2) денатурація спирту етилового неденатурованого здійснюється у присутності представника контролюючого органу на акцизному складі з оформленням акта про денатурацію довільної форми, в якому зазначаються обсяг спирту етилового неденатурованого в декалітрах 100-відсоткового спирту, приведеного до температури 20°С, використаного для виробництва спирту етилового денатурованого та/або біоетанолу, та кількість денатуруючих добавок, використаних під час денатурації;\n3) зберігання спирту етилового денатурованого та/або біоетанолу здійснюється у ємностях із вжиттям заходів, що унеможливлюють їх змішування із спиртом етиловим неденатурованим. Додаткова реєстрація таких місць зберігання спирту в Єдиному реєстрі місць зберігання не здійснюється;\n4) суб’єкти господарювання, які мають намір виробляти інший вид спирту етилового та/або біоетанол, надсилають до податкового органу у паперовій або електронній формі в порядку, встановленому статтею 42 Податкового кодексу України, повідомлення про наявність технічних можливостей для такого виробництва;\n5) денатурація спирту етилового неденатурованого здійснюється у приміщеннях, відокремлених від приміщень, в яких здійснюється виробництво спирту етилового неденатурованого, а зберігання спирту етилового денатурованого та/або біоетанолу здійснюється у ємностях, розташованих у приміщеннях, відокремлених від приміщень зберігання спирту етилового неденатурованого, або у ємностях транспортних засобів, призначених для транспортування виключно спирту етилового денатурованого та/або біоетанолу.\n8. Виробництво спирту етилового, спиртових дистилятів, біоетанолу та алкогольних напоїв, для виробництва яких використовуються спирт етиловий та/або спиртові дистиляти, здійснюється за умови внесення місць зберігання спирту етилового, спиртових дистилятів, біоетанолу до Єдиного реєстру місць зберігання.\n9. Забороняється реалізація біоетанолу без денатурації його бензином (1-10 відсотків) або етил-трет-бутиловим етером, вміст якого відповідає вимогам технічних регламентів, крім біоетанолу, виробленого для вивезення за межі митної території України, вимоги до денатурації якого визначаються умовами укладеного зовнішньоекономічного договору (контракту).\n10. Виробництво алкогольних напоїв здійснюється суб’єктами господарювання, які мають ліцензію на право виробництва алкогольних напоїв та повний технологічний цикл виробництва відповідних алкогольних напоїв.\n11. Для виробництва алкогольних напоїв з метою реалізації в Україні може використовуватися спирт етиловий, що відповідає товарній підкатегорії 2207 10 00 90 згідно з УКТЗЕД, спиртові дистиляти, що відповідають товарній позиції 2208 згідно з УКТЗЕД, які одержані виключно із сільськогосподарської продукції та мають статус українських товарів (продукції) відповідно до Митного кодексу України , інші спиртові дистиляти у випадках, передбачених цим Законом, та інші алкогольні напої. Використання інших видів спирту для виробництва алкогольних напоїв забороняється.\n12. Невиправний брак, який утворився у процесі виробництва алкогольних напоїв, за вибором суб’єкта господарювання направляється на промислову переробку або на видалення як відходи у порядку, визначеному Законом України \"Про управління відходами\". Промислову переробку невиправного виробничого браку здійснюють виключно суб’єкти господарювання, які мають ліцензію на право виробництва спирту етилового. Виробники спирту етилового та алкогольних напоїв ведуть окремий облік поводження з невиправним браком.\n13. Невиправний брак, який утворився у процесі виробництва алкогольних напоїв, та рідини, що містять спирт, які утворилися на різних стадіях виробництва спирту етилового, у тому числі біоетанолу, які не відповідають вимогам нормативної та/або технологічної документації виробника, передаються для промислової переробки в порядку, визначеному центральним органом виконавчої влади, що забезпечує формування та реалізує державну фінансову політику.\n14. Виробництво дистиляту виноградного спиртового з правом реалізації його як сировини іншим суб’єктам господарювання, які мають ліцензію на право виробництва спирту етилового, спиртових дистилятів або алкогольних напоїв, здійснюють суб’єкти господарювання за наявності ліцензії на право виробництва спиртових дистилятів.\n15. Суб’єкти господарювання, які отримують спиртовий дистилят у результаті повного або часткового відбору спирту з алкогольних напоїв, одержаних у результаті повного або часткового збродження сусла, з метою зниження в них вмісту спирту (деалкоголізації), не зобов’язані отримувати ліцензію на право виробництва спиртового дистиляту.\nСпиртовий дистилят, отриманий у результаті повного або часткового відбору спирту з алкогольних напоїв, одержаних у результаті повного або часткового збродження сусла, з метою зниження в них вмісту спирту (деалкоголізації), може бути використаний суб’єктом господарювання, який має ліцензію на право виробництва таких алкогольних напоїв:\n1) для власного споживання (власних виробничо-технологічних потреб);\n2) для виробництва інших алкогольних напоїв;\n3) для реалізації (відчуження) іншим суб’єктам господарювання, які мають ліцензію на право виробництва спирту етилового, спиртових дистилятів або алкогольних напоїв.\n16. Малі виробництва дистилятів здійснюють виробництво спиртових дистилятів, виробництво та розлив у споживчу тару спиртних напоїв на підставі ліцензії на право виробництва алкогольних напоїв, без отримання ліцензії на право виробництва спиртових дистилятів. Використання малими виробництвами дистилятів придбаних спиртових дистилятів для виробництва спиртних напоїв забороняється.\n17. Малі виробництва виноробної продукції здійснюють виробництво та розлив у споживчу тару алкогольних напоїв без додавання спирту (вин виноградних, вин плодово-ягідних, напоїв медових) з виноматеріалів власного виробництва, отриманих шляхом переробки самостійно вирощених/вироблених та/або придбаних плодів, ягід, винограду, меду, за умови що придбані плоди, ягоди, виноград, мед мають виключно українське походження.\n18. Розлив алкогольних напоїв, крім товарів (продукції), зазначених у частинах дев’ятнадцятій - двадцять першій цієї статті, здійснюється у вироблену з матеріалів, дозволених до контакту з алкогольними напоями, скляну тару, металеву тару, а також у сувенірні пляшки та художньо оформлений посуд із скла чи глазурованої кераміки.\n19. Розлив виноробної продукції (крім продукції, визначеної частинами двадцятою та двадцять першою цієї статті) здійснюється у вироблену з матеріалів, дозволених до контакту з алкогольними напоями, скляну тару, а також у металеві банки з харчового алюмінію, у сувенірні пляшки та художньо оформлений посуд із скла, глазурованої кераміки або дерева, в упаковку типу \"Tetra-Pak\" і \"Bag in box\" та ПЕТ-кеги.\nРозлив вин сухих з додаванням спирту (виноматеріалів оброблених) виноградних ординарних і марочних, іншої виноробної продукції з вмістом спирту не більше 20 % об. здійснюється також у тару (посуд) місткістю від 20 літрів до 600 літрів, вироблену з матеріалів, дозволених до контакту з алкогольними напоями (включаючи металеві бочки з харчового алюмінію та бочки із нержавіючої сталі (кеги). У такому разі передбачені цим Законом вимоги щодо маркування виноробної продукції (крім сидру і перрі (без додавання спирту), зброджених напоїв, одержаних виключно в результаті природного (натурального) бродіння фруктових, ягідних та фруктово-ягідних соків, з вмістом спирту не більше 8,5 % об. (без додавання спирту) не застосовуються.\n20. Розлив зброджених напоїв, одержаних виключно в результаті природного (натурального) бродіння фруктових, ягідних та фруктово-ягідних соків, з вмістом спирту не більше 8,5 % об. (без додавання спирту) здійснюється у вироблену з матеріалів, дозволених до контакту з алкогольними напоями, скляну тару, а також у металеві банки з харчового алюмінію, полімерні пляшки марки ПЕТФ, сувенірні пляшки та художньо оформлений посуд із скла, глазурованої кераміки або дерева, в упаковку типу \"Тetra-Pak\" і \"Bag in box\" та ПЕТ-кеги.\nРозлив зброджених напоїв, одержаних виключно в результаті природного (натурального) бродіння фруктових, ягідних та фруктово-ягідних соків, з вмістом спирту не більше 8,5 % об. (без додавання спирту) здійснюється також у тару (посуд) місткістю від 25 літрів до 100 літрів, вироблену з матеріалів, дозволених до контакту з алкогольними напоями. У такому разі передбачені цим Законом вимоги щодо маркування зброджених напоїв, одержаних виключно в результаті природного (натурального) бродіння фруктових, ягідних та фруктово-ягідних соків, з вмістом спирту не більше 8,5 % об. (без додавання спирту) не застосовуються.\n21. Розлив пива, сидру і перрі (без додавання спирту) здійснюється у тару (посуд), вироблену з матеріалів, дозволених до контакту з такими алкогольними напоями.\n22. Встановлені цією статтею вимоги до тари (посуду) не застосовуються до алкогольних напоїв, призначених для експорту."
    },
    {
      "provision_ref": "art4",
      "section": "4",
      "title": "Стаття 4. Особливості відпуску та отримання спирту етилового для виробництва продукції хімічного і технічного призначення, парфумерно-косметичної продукції, оцту з харчової сировини",
      "content": "1. Відпуск спирту етилового його виробниками та отримання спирту етилового суб’єктами господарювання, які використовують його для виробництва продукції хімічного і технічного призначення, включеної до переліку , затвердженого Кабінетом Міністрів України, парфумерно-косметичної продукції, оцту з харчової сировини, здійснюється за умови внесення таких суб’єктів господарювання до Електронного реєстру суб’єктів господарювання, які використовують спирт етиловий для виробництва продукції хімічного і технічного призначення, парфумерно-косметичної продукції, оцту з харчової сировини.\n2. Виробництво парфумерно-косметичної продукції здійснюється з використанням спирту етилового денатурованого. Використання спирту етилового неденатурованого для виробництва парфумерно-косметичної продукції не допускається."
    },
    {
      "provision_ref": "art5",
      "section": "5",
      "title": "Стаття 5. Пломбування місць можливого доступу до спирту етилового та біоетанолу",
      "content": "1. Пломбування/розпломбування місць можливого доступу до спирту етилового та біоетанолу на акцизних складах, на території яких виробляється спирт етиловий, біоетанол, і на території підприємств, які є виробниками продукції, зазначеної у підпунктах \"д\"-\"ж\" підпункту 229.1.1 пункту 229.1 статті 229 Податкового кодексу України, здійснюють представники центрального органу виконавчої влади, що реалізує державну податкову політику, в порядку, визначеному центральним органом виконавчої влади, що забезпечує формування та реалізує державну фінансову політику.\n2. Строк проведення пломбування/розпломбування не може перевищувати п’ять робочих днів з дня отримання центральним органом виконавчої влади, що реалізує державну податкову політику, відповідного звернення суб’єкта господарювання.\n3. Перевірка стану та наявності пломб, нанесених у місцях можливого доступу до спирту етилового, біоетанолу, здійснюється у межах режиму роботи підприємства посадовими особами податкового органу, у тому числі під час проведення перевірки такого суб’єкта господарювання, у порядку, визначеному Податковим кодексом України , та у присутності комісії суб’єкта господарювання.\n4. Виробництво та/або отримання, та/або відпуск спирту етилового, біоетанолу на акцизних складах, на території яких виробляється така продукція, без наявності пломб у місцях можливого доступу до спирту етилового та біоетанолу на обладнанні, устаткуванні, спиртових комунікаціях та приладах їх обліку, з підробленими та/або пошкодженими пломбами забороняється.\n5. Отримання та/або відпуск у виробництво спирту етилового на території підприємств, які є виробниками продукції, зазначеної у підпунктах \"д\"-\"ж\" підпункту 229.1.1 пункту 229.1 статті 229 Податкового кодексу України, без наявності пломб на витратомірах-лічильниках спирту етилового, масових витратомірах спирту етилового денатурованого, з підробленими та/або пошкодженими пломбами забороняється."
    },
    {
      "provision_ref": "art6",
      "section": "6",
      "title": "Стаття 6. Цілодобова система відеоспостереження та контрольно-пропускна система",
      "content": "1. Акцизні склади, на території яких виробляється спирт етиловий, біоетанол, повинні бути обладнані цілодобовою системою відеоспостереження та контрольно-пропускною системою.\n2. Основні вимоги до цілодобової системи відеоспостереження:\n1) цілодобова система відеоспостереження - це сукупність обладнання, призначеного для її функціонування, збереження мультимедійної інформації, ведення відповідного архіву відеозаписів, яка повинна забезпечувати можливість архівування відеозапису вибраного проміжку часу на зовнішні носії або за допомогою локальної мережі;\n2) кількість встановлених відеокамер має бути достатньою для забезпечення:\nфіксації в’їзду/виїзду транспорту на контрольно-пропускних пунктах, а також фіксації державного номерного знака транспортного засобу/номера залізничної цистерни;\nфіксації відпуску готової продукції, навантаження/розвантаження сировини.\nЗа рішенням виробника спирту етилового, біоетанолу можливе додаткове встановлення відеокамер у місцях, не передбачених цим пунктом;\n3) відеокамери цілодобової системи відеоспостереження повинні:\nзабезпечувати одночасний запис із декількох ракурсів, щоб уникнути перекриття зображення стороннім об’єктом або відсутності зображення;\nзабезпечувати чітке зображення відеозапису за будь-яких погодних умов, незалежно від часу доби та освітлення;\nбути стаціонарними та захищеними від зовнішніх електромагнітних випромінювачів і грозових розрядів;\nбути постійно ввімкненими та автоматично проводити відеозапис, у тому числі за відсутності електроживлення, із збереженням мультимедійної інформації в архіві записів. На кожному кадрі відеозапису зазначаються час і дата запису;\n4) забезпечення відеозапису із збереженням даних відеозапису не менше 30 календарних днів та надання доступу (у тому числі віддаленого) посадовим особам податкового органу за місцезнаходженням акцизного складу до мультимедійної інформації (онлайн-трансляції та/або до архіву відеозаписів з можливістю збереження інформації) з цілодобової системи відеоспостереження. Для забезпечення поточного відеозапису та збереження архіву відеозаписів об’єм пам’яті цілодобової системи відеоспостереження має становити не менше 40 терабайтів.\nУ разі виходу з ладу цілодобової системи відеоспостереження (загалом або окремого її елемента) виробник спирту етилового, біоетанолу у той самий день повинен повідомити про це уповноваженого представника податкового органу на акцизному складі, податковий орган за місцезнаходженням акцизного складу та вжити невідкладних заходів для відновлення її роботи.\nУ разі виходу з ладу, припинення функціонування цілодобової системи відеоспостереження ввезення/вивезення на/з території акцизного складу виробника спирту етилового, біоетанолу сировини, спирту етилового, біоетанолу забороняється. Відновлення в’їзду/виїзду транспорту на/з території акцизного складу здійснюється у присутності уповноваженого представника податкового органу.\n3. Основні вимоги до контрольно-пропускної системи:\n1) контрольно-пропускна система має бути постійно ввімкнена та облаштована шлагбаумом, електронними вагами (ваговим комплексом) та засобами автоматичного зчитування (фіксації) реєстраційних знаків транспортних засобів з функцією автоматичного внесення для довгострокового зберігання протягом не менше одного року з дня зафіксованої події на сервер виробника спирту етилового, біоетанолу з неможливістю зміни інформації про дату та час, реєстраційний знак транспортного засобу та його загальну вагу;\n2) контрольно-пропускна система має охоплювати всі пункти в’їзду/виїзду транспорту на/з території акцизного складу. В’їзд/виїзд транспорту на/з території акцизного складу поза пунктами, обладнаними контрольно-пропускною системою, забороняється.\nУ разі виходу з ладу контрольно-пропускної системи (загалом або окремого її елемента), що забезпечує автоматичне зчитування та фіксацію реєстраційних знаків транспортних засобів (у тому числі дати та часу), зважування транспортного засобу, виробник спирту етилового, біоетанолу повинен у той самий день повідомити про це уповноваженого представника податкового органу на акцизному складі, податковий орган за місцезнаходженням акцизного складу та вжити невідкладних заходів для відновлення її роботи.\nУ разі виходу з ладу засобу автоматичного зчитування та фіксації реєстраційних знаків транспортних засобів (у тому числі дати та часу), зважування транспортних засобів, які здійснюють переміщення спирту етилового, біоетанолу, сировини, ввезення/вивезення на/з території акцизного складу виробника спирту етилового, біоетанолу сировини, спирту етилового, біоетанолу забороняється. Відновлення в’їзду/виїзду транспорту на/з території акцизного складу здійснюється у присутності уповноваженого представника податкового органу.\n4. Розпорядник акцизного складу повинен забезпечувати безперешкодний доступ посадових осіб контролюючого органу до цілодобової системи відеоспостереження, контрольно-пропускної системи (електронних ваг та вагового комплексу), витратомірів-лічильників спирту етилового, масових витратомірів, приладів обліку, території, виробничих приміщень, обладнання, будівель та ключових вузлів, на/у яких здійснюються виробництво, зберігання, відпуск спирту етилового, біоетанолу, до транспортних засобів комерційного призначення та документів щодо отримання або реалізації товарів (продукції) та їх обліку.\n5. Порядок функціонування цілодобової системи відеоспостереження та контрольно-пропускної системи на акцизних складах, на території яких виробляється спирт етиловий, біоетанол, затверджується центральним органом виконавчої влади, що забезпечує формування та реалізує державну фінансову політику, та визначає:\n1) вимоги до цілодобової системи відеоспостереження та контрольно-пропускної системи;\n2) порядок доступу (у тому числі віддаленого) до мультимедійної інформації (онлайн-трансляції та/або архіву відеозаписів з можливістю збереження інформації) з цілодобової системи відеоспостереження та контрольно-пропускної системи посадових осіб податкового органу за місцезнаходженням акцизного складу."
    },
    {
      "provision_ref": "art7",
      "section": "7",
      "title": "Стаття 7. Виробництво спирту етилового, спиртових дистилятів, біоетанолу та алкогольних напоїв на давальницьких умовах",
      "content": "1. Виробництво спирту етилового, спиртових дистилятів, біоетанолу та алкогольних напоїв на давальницьких умовах забороняється, крім виробництва спирту етилового, спиртових дистилятів та біоетанолу з давальницької сировини нерезидента, за умови повного вивезення готової продукції за межі митної території України.\n2. Переробка спирту етилового, спиртових дистилятів, виноматеріалів на давальницьких умовах на алкогольні напої та їх взаємний натуральний обмін забороняються.\n3. Переробка на давальницьких умовах винограду, плодів, ягід на виноматеріали дозволяється і здійснюється відповідно до законодавства України."
    },
    {
      "provision_ref": "art8",
      "section": "8",
      "title": "Стаття 8. Нормування втрат при виробництві спирту, алкогольних напоїв",
      "content": "1. Норми виробничих втрат і виходу спирту етилового , спиртових дистилятів, біоетанолу, норми втрат спирту, виноматеріалів, соків під час виробництва алкогольних напоїв, норми виробничих втрат алкогольних напоїв затверджуються Кабінетом Міністрів України.\n2. Вимоги до обліку, зберігання, відпуску, приймання і транспортування спирту етилового та норми втрат спирту етилового під час зберігання та транспортування залізничним, водним, автомобільним транспортом затверджуються Кабінетом Міністрів України."
    },
    {
      "provision_ref": "art9",
      "section": "9",
      "title": "Стаття 9. Вимоги до матеріально-технічної бази малого виробництва виноробної продукції",
      "content": "1. Матеріально-технічна база малого виробництва виноробної продукції включає:\n1) земельні ділянки, що належать суб’єкту господарювання на підставі будь-якого речового права, визначеного законом, на яких суб’єкт господарювання вирощує плоди, ягоди, виноград, розміщує товарну пасіку;\n2) відокремлені нежитлові приміщення, призначені для здійснення господарської діяльності, що належать суб’єкту господарювання на підставі будь-якого речового права, визначеного законом;\n3) власну або залучену на договірних засадах лабораторію для проведення робіт з перевірки якості та безпечності вин виноградних, вин плодово-ягідних, напоїв медових;\n4) обладнання для виробництва та розливу у споживчу тару вин виноградних, вин плодово-ягідних, напоїв медових, а саме для забезпечення:\nзважування плодів, ягід, винограду, меду;\nподрібнення, пресування плодів, ягід, винограду;\nбродіння та відстоювання сусла з плодів, ягід, винограду, меду;\nзберігання або витримки виноматеріалів плодово-ягідних, виноградних, напоїв медових;\nрозливу вин плодово-ягідних, виноградних, напоїв медових у споживчу тару;\nсанітарної обробки технологічного обладнання, винопроводів та інвентарю згідно з вимогами законодавства України.\n2. Малі виробництва виноробної продукції здійснюють переробку плодів, ягід, винограду, виробництво, зберігання та обробку виноматеріалів плодово-ягідних, виноградних та/або медових з використанням типового обладнання і технологічних ємностей, вироблених із корозійностійких матеріалів, відповідно до вимог Закону України \"Про основні принципи та вимоги до безпечності та якості харчових продуктів\".\n3. Вимоги до матеріально-технічної бази малого виробництва виноробної продукції визначаються цим Законом.\n4. Мале виробництво виноробної продукції подає до центрального органу виконавчої влади, що реалізує державну політику у сфері безпечності та окремих показників якості харчових продуктів, декларацію відповідності матеріально-технічної бази малих виробництв виноробної продукції вимогам законодавства.\n5. Форма декларації відповідності матеріально-технічної бази малих виробництв виноробної продукції вимогам законодавства , порядок її подання та реєстрації визначаються Кабінетом Міністрів України."
    },
    {
      "provision_ref": "art10",
      "section": "10",
      "title": "Стаття 10. Вимоги до матеріально-технічної бази малого виробництва дистилятів",
      "content": "1. Матеріально-технічна база малого виробництва дистилятів включає:\n1) відокремлені нежитлові приміщення, призначені для здійснення господарської діяльності, що належать та/або перебувають у користуванні суб’єкта господарювання на підставі будь-якого речового права, визначеного законом;\n2) власну або залучену на договірних засадах лабораторію для проведення робіт з перевірки якості та безпечності спиртових дистилятів та спиртних напоїв;\n3) обладнання для виробництва спиртових дистилятів, виробництва та розливу у споживчу тару спиртних напоїв, а саме для забезпечення:\nприймання, вимірювання, зберігання сировини;\nпідготовки, подрібнення та/або пресування сировини;\nмацерації сировини (за необхідності);\nотримання сусла та підготовки його до бродіння;\nспиртового бродіння сусла;\nзберігання виноматеріалів плодово-ягідних, виноградних, медових (за необхідності);\nперегонки (дистиляції) спиртової бражки із крохмалевмісної сировини та виноматеріалів плодово-ягідних, виноградних, медових;\nкупажування, коригування спиртних напоїв (за необхідності);\nзберігання або витримки спиртових дистилятів та/або спиртних напоїв;\nрозливу спиртних напоїв у споживчу тару;\nсанітарної обробки технологічного обладнання та інвентарю згідно з вимогами законодавства України.\n2. Переробка плодів, ягід, винограду, зерна та солоду, виробництво та зберігання виноматеріалів плодово-ягідних, виноградних, медових, виробництво спиртової бражки здійснюються з використанням типового технологічного обладнання і ємностей, вироблених з матеріалів, призначених для контакту з харчовими продуктами, відповідно до вимог Закону України \"Про основні принципи та вимоги до безпечності та якості харчових продуктів\".\n3. Вимоги до матеріально-технічної бази малих виробництв дистилятів визначаються цим Законом.\n4. Мале виробництво дистилятів подає до центрального органу виконавчої влади, що реалізує державну політику у сфері безпечності та окремих показників якості харчових продуктів, декларацію відповідності матеріально-технічної бази малих виробництв дистилятів вимогам законодавства.\n5. Форма декларації відповідності матеріально-технічної бази малих виробництв дистилятів вимогам законодавства , порядок її подання та реєстрації визначаються Кабінетом Міністрів України.\n6. Вимоги, передбачені цією статтею, не поширюються на суб’єктів господарювання, які отримують спиртовий дистилят у результаті повного або часткового відбору спирту з алкогольних напоїв, одержаних у результаті повного або часткового збродження сусла, з метою зниження в них вмісту спирту (деалкоголізації)."
    },
    {
      "provision_ref": "art11",
      "section": "11",
      "title": "Стаття 11. Вимоги до матеріально-технічної бази малого виробництва пива",
      "content": "1. Матеріально-технічна база малого виробництва пива включає:\n1) відокремлені нежитлові приміщення, призначені для здійснення господарської діяльності, що належать суб’єкту господарювання на підставі будь-якого речового права, визначеного законом;\n2) власну або залучену на договірних засадах лабораторію для проведення робіт з перевірки якості та безпечності пива;\n3) обладнання для виробництва та розливу пива у споживчу тару, а саме для забезпечення:\nподрібнення солоду;\nприготування сусла та підготовки його до бродіння;\nбродіння та відстоювання сусла з солоду;\nзберігання або витримки пива;\nрозливу пива у споживчу тару;\nсанітарної обробки технологічного обладнання, пивопроводів та інвентарю згідно з вимогами законодавства України.\n2. Переробка солоду та хмелю, виробництво, зберігання та обробка сусла або пива здійснюються з використанням типового обладнання і технологічних ємностей, вироблених із корозійностійких матеріалів, відповідно до вимог Закону України \"Про основні принципи та вимоги до безпечності та якості харчових продуктів\", Закону України \"Про хміль та хмелепродукти\".\n3. Вимоги до матеріально-технічної бази малих виробництв пива визначаються цим Законом.\n4. Мале виробництво пива подає до центрального органу виконавчої влади, що реалізує державну політику у сфері безпечності та окремих показників якості харчових продуктів, декларацію відповідності матеріально-технічної бази малих виробництв пива вимогам законодавства.\n5. Форма декларації відповідності матеріально-технічної бази малих виробництв пива вимогам законодавства , порядок її подання та реєстрації визначаються Кабінетом Міністрів України."
    },
    {
      "provision_ref": "art12",
      "section": "12",
      "title": "Стаття 12. Основні вимоги до оптової торгівлі спиртом етиловим, спиртовими дистилятами, біоетанолом",
      "content": "1. Оптова торгівля на території України спиртом етиловим, спиртовими дистилятами, біоетанолом суб’єктами господарювання - виробниками зазначених товарів (продукції) здійснюється за наявності ліцензії на право виробництва спирту етилового, на право виробництва спиртових дистилятів, на право виробництва біоетанолу відповідно та не потребує отримання окремої ліцензії на право оптової торгівлі спиртом етиловим, спиртовими дистилятами, біоетанолом.\nПередача спирту етилового в межах одного підприємства не є операцією з реалізації такого спирту етилового та не потребує отримання суб’єктом господарювання - виробником спирту етилового окремої ліцензії на право оптової торгівлі спиртом етиловим.\n2. Оптова торгівля на території України спиртом етиловим суб’єктами господарювання, які не є виробниками спирту етилового, здійснюється за наявності у них ліцензії на право оптової торгівлі спиртом етиловим.\n3. Оптова торгівля спиртовими дистилятами власного виробництва здійснюється суб’єктами господарювання, які мають ліцензію на право виробництва спиртових дистилятів, без отримання ліцензії на право оптової торгівлі спиртовими дистилятами.\n4. Оптова торгівля на території України спиртовими дистилятами суб’єктами господарювання, які не є виробниками спиртових дистилятів, здійснюється за наявності у них ліцензії на право оптової торгівлі спиртовими дистилятами.\n5. Оптова торгівля спиртовими дистилятами малими виробництвами дистилятів забороняється.\n6. Оптова торгівля спиртовим дистилятом, отриманим у результаті повного або часткового відбору спирту з алкогольних напоїв, одержаних у результаті повного або часткового збродження сусла, з метою зниження в них вмісту спирту (деалкоголізації), здійснюється суб’єктами господарювання - виробниками алкогольних напоїв за наявності у них ліцензії на право виробництва таких алкогольних напоїв без отримання окремої ліцензії на право оптової торгівлі спиртовим дистилятом.\n7. Відпуск спирту етилового з акцизного складу (крім вивезення за межі митної території України) здійснюється за умови сплати акцизного податку з спирту етилового грошовими коштами або забезпечення сплати акцизного податку податковим векселем, авальованим банком, у випадках, передбачених Податковим кодексом України .\n8. Оптова торгівля спиртом коньячним (включаючи дистиляти у вигляді головної і хвостової фракцій) здійснюється суб’єктом господарювання на підставі ліцензії на право виробництва спиртових дистилятів (для спирту коньячного) та за умови реалізації його суб’єктам господарювання, які мають ліцензію на право виробництва алкогольних напоїв (для коньяку України та алкогольних напоїв за коньячною технологією).\n9. Оптова торгівля спиртом етиловим, спиртовими дистилятами, біоетанолом здійснюється за умови внесення місць зберігання спирту етилового, спиртових дистилятів, біоетанолу до Єдиного реєстру місць зберігання.\n10. Оптова торгівля спиртом етиловим для медичних цілей може здійснюватися закладами охорони здоров’я за наявності у них ліцензії на право оптової торгівлі спиртом етиловим."
    },
    {
      "provision_ref": "art13",
      "section": "13",
      "title": "Стаття 13. Основні вимоги до роздрібної торгівлі спиртом етиловим, спиртовими дистилятами, біоетанолом",
      "content": "1. Роздрібна торгівля спиртом етиловим, спиртовими дистилятами, біоетанолом забороняється, крім випадків, визначених частиною другою цієї статті.\n2. Спирт етиловий, що використовується як лікарський засіб, та спиртові або водно-спиртові настої реалізуються в роздріб виключно через аптеку у флаконах з медичного скла об’ємом не більше 0,1 літра, крім таких лікарських засобів, як бальзами."
    },
    {
      "provision_ref": "art14",
      "section": "14",
      "title": "Стаття 14. Основні вимоги до зберігання спирту етилового, спиртових дистилятів, біоетанолу",
      "content": "1. Зберігання спирту етилового, спиртових дистилятів, біоетанолу здійснюється суб’єктом господарювання у місцях зберігання, внесених до Єдиного реєстру місць зберігання.\nЗберігання спирту етилового, спиртових дистилятів, біоетанолу на складах тимчасового зберігання, митних складах, в інших приміщеннях, призначених для зберігання товарів під митним контролем відповідно до Митного кодексу України , здійснюється без внесення таких місць зберігання до Єдиного реєстру місць зберігання.\n2. Зберігання спирту етилового, спиртових дистилятів, біоетанолу також дозволяється в місцях їх виробництва/утворення, за умови внесення таких місць до Єдиного реєстру місць зберігання.\n3. Забороняється зберігання та/або реалізація спирту етилового, спиртових дистилятів, біоетанолу, отримання яких не підтверджено:\n1) для імпортера - митною декларацією (у тому числі тимчасовою, додатковою чи іншим видом митної декларації) чи документом, необхідним для розміщення товарів на тимчасове зберігання під митним контролем;\n2) для суб’єктів господарювання оптової та/або роздрібної торгівлі - первинним документом, а при переміщенні в межах одного суб’єкта господарювання - документом на внутрішнє переміщення;\n3) для суб’єкта господарювання, який здійснює зберігання, - документом, який підтверджує прийняття товару на зберігання."
    },
    {
      "provision_ref": "art15",
      "section": "15",
      "title": "Стаття 15. Основні вимоги до операцій з ввезення на митну територію України та вивезення за межі митної території України спирту етилового, спиртових дистилятів, біоетанолу",
      "content": "1. Операції з ввезення на митну територію України спирту етилового здійснюються суб’єктом господарювання за наявності у нього однієї з таких ліцензій: на право виробництва спирту етилового або на право оптової торгівлі спиртом етиловим, або на право виробництва алкогольних напоїв.\nСуб’єкти господарювання, які використовують спирт етиловий для виробництва продукції хімічного і технічного призначення, парфумерно-косметичної продукції, оцту з харчової сировини, можуть здійснювати операції з ввезення на митну територію України спирту етилового, за умови внесення місць зберігання спирту етилового до Єдиного реєстру місць зберігання та надання митному органу за місцем митного оформлення спирту етилового копії витягу з Єдиного реєстру місць зберігання з датою його надання суб’єкту господарювання не раніше ніж попередній календарний день.\n2. Операції з ввезення на митну територію України біоетанолу здійснюються суб’єктом господарювання за наявності у нього ліцензії на право виробництва біоетанолу або на право виробництва пального.\n3. Операції з ввезення на митну територію України спиртових дистилятів здійснюються суб’єктом господарювання за наявності у нього ліцензії на право виробництва спиртових дистилятів або на право виробництва алкогольних напоїв та лише з метою використання ввезених спиртових дистилятів у виробництві алкогольних напоїв, або за наявності ліцензії на право оптової торгівлі спиртовими дистилятами з метою подальшої реалізації спиртових дистилятів виробникам алкогольних напоїв.\n4. Операції з ввезення на митну територію України та придбання на митній території України спиртових дистилятів малими виробництвами дистилятів забороняються.\n5. Операції з вивезення за межі митної території України спирту етилового, біоетанолу здійснюються суб’єктами господарювання, які отримали ліцензію на право виробництва спирту етилового або на право виробництва біоетанолу.\nОперації з повернення раніше ввезеного на митну територію України спирту етилового або поміщення спирту етилового у митний режим реекспорту здійснюються суб’єктами господарювання, які отримали ліцензію на право виробництва спирту етилового або на право оптової торгівлі спиртом етиловим, або на право виробництва алкогольних напоїв.\nОперації з повернення раніше ввезеного на митну територію України біоетанолу або поміщення біоетанолу у митний режим реекспорту здійснюються суб’єктами господарювання, які отримали ліцензію на право виробництва біоетанолу або на право виробництва пального.\nСуб’єкти господарювання, які використовують спирт етиловий для виробництва продукції хімічного і технічного призначення, парфумерно-косметичної продукції, оцту з харчової сировини, можуть здійснювати операції з вивезення за межі митної території України раніше ввезеного спирту етилового, за умови внесення місць зберігання спирту етилового до Єдиного реєстру місць зберігання та надання митному органу за місцем митного оформлення спирту етилового копії витягу з Єдиного реєстру місць зберігання з датою його надання суб’єкту господарювання не раніше ніж попередній календарний день.\n6. Операції з вивезення за межі митної території України спиртових дистилятів власного виробництва здійснюють суб’єкти господарювання, які мають ліцензію на право виробництва спиртових дистилятів, без отримання ліцензії на право оптової торгівлі спиртовими дистилятами.\n7. Операції з вивезення за межі митної території України спиртових дистилятів (крім операцій з вивезення за межі митної території України спиртових дистилятів власного виробництва), у тому числі в разі повернення раніше ввезених на митну територію України спиртових дистилятів або поміщення спиртових дистилятів у митний режим реекспорту, здійснюються суб’єктом господарювання за наявності ліцензії на право оптової торгівлі спиртовими дистилятами, а в частині вивезення спиртових дистилятів, раніше ввезених на митну територію України з метою використання у виробництві алкогольних напоїв, - суб’єктом господарювання за наявності ліцензії на право виробництва алкогольних напоїв.\n8. Вимоги до денатурації біоетанолу, який вивозиться за межі митної території України, визначаються умовами укладеного зовнішньоекономічного договору (контракту). Допускається вивезення за межі митної території України біоетанолу без денатурації, якщо це передбачено укладеним зовнішньоекономічним договором (контрактом).\n9. Поміщення спирту етилового, спиртових дистилятів, біоетанолу у митні режими:\n1) імпорту, реімпорту, переробки на митній території здійснюються шляхом їх декларування в порядку, визначеному Митним кодексом України , та за наявності у суб’єкта господарювання діючої ліцензії, визначеної частинами першою - третьою цієї статті, а для суб’єктів господарювання, які використовують спирт етиловий для виробництва продукції хімічного і технічного призначення, парфумерно-косметичної продукції, оцту з харчової сировини, - за умови внесення місць зберігання спирту етилового до Єдиного реєстру місць зберігання;\n2) експорту, реекспорту здійснюються шляхом їх декларування в порядку, визначеному Митним кодексом України , та за наявності у суб’єкта господарювання діючої ліцензії, визначеної частинами п’ятою - сьомою цієї статті, а для суб’єктів господарювання, які використовують спирт етиловий для виробництва продукції хімічного і технічного призначення, парфумерно-косметичної продукції, оцту з харчової сировини, - за умови внесення місць зберігання спирту етилового до Єдиного реєстру місць зберігання.\n10. Центральний орган виконавчої влади, що реалізує державну митну політику, у порядку, встановленому відповідно до пункту 41.2 статті 41 Податкового кодексу України, отримує відомості та/або проводить перевірку відповідності відомостей, що містяться в Єдиному реєстрі ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, про діючі ліцензії, надані суб’єктам господарювання, та/або про місця зберігання спирту етилового, внесені до Єдиного реєстру місць зберігання.\n11. Митні органи здійснюють митні формальності, необхідні для випуску у відповідний митний режим товарів (продукції), зазначених у цій статті, з урахуванням відомостей про відповідні діючі ліцензії та/або про місця зберігання, внесені до Єдиного реєстру місць зберігання, отриманих від центрального органу виконавчої влади, що реалізує державну податкову політику, у встановленому законодавством порядку."
    },
    {
      "provision_ref": "art16",
      "section": "16",
      "title": "Стаття 16. Основні вимоги до оптової та роздрібної торгівлі алкогольними напоями",
      "content": "1. Оптова торгівля на території України алкогольними напоями здійснюється за наявності у суб’єкта господарювання ліцензії на право оптової торгівлі алкогольними напоями, крім випадків, встановлених цією статтею.\n2. Суб’єкти господарювання, які отримали ліцензію на право оптової торгівлі сидром та перрі (без додавання спирту), мають право реалізовувати виключно сидр та перрі (без додавання спирту).\n3. Суб’єкти господарювання, які отримали ліцензію на право виробництва алкогольних напоїв (крім алкогольних напоїв без додавання спирту (вин виноградних, вин плодово-ягідних, напоїв медових) з виноматеріалів власного виробництва, отриманих шляхом переробки самостійно вирощених/вироблених плодів, ягід, винограду, меду), здійснюють оптову торгівлю такими товарами (продукцією) за наявності у них ліцензії на право оптової торгівлі алкогольними напоями, а роздрібну торгівлю - за наявності ліцензії на право роздрібної торгівлі алкогольними напоями.\n4. Суб’єкт господарювання, який отримав ліцензію на право виробництва алкогольних напоїв (вин виноградних, вин плодово-ягідних або напоїв медових) та виробляє їх з виноматеріалів (виноградних, плодово-ягідних, медових) виключно власного виробництва (не придбаних), має право здійснювати оптову торгівлю такими алкогольними напоями без отримання ліцензії на право оптової торгівлі алкогольними напоями.\n5. Суб’єкти господарювання первинного виноробства здійснюють реалізацію виноматеріалів суб’єктам господарювання вторинного виноробства без отримання ліцензії на право оптової торгівлі алкогольними напоями.\n6. Відвантаження алкогольних напоїв, призначених для реалізації магазинами безмитної торгівлі, здійснюється суб’єктами господарювання, які отримали ліцензію на право виробництва алкогольних напоїв, з оформленням митної декларації.\n7. Роздрібна торгівля алкогольними напоями (крім столових вин), а для малих виробників виноробної продукції - алкогольними напоями без додавання спирту (вин виноградних, вин плодово-ягідних, напоїв медових), у тому числі через мережу Інтернет, може здійснюватися суб’єктами господарювання, у тому числі їх виробниками, за наявності у них ліцензії на право роздрібної торгівлі алкогольними напоями.\n8. Суб’єкти господарювання, які отримали ліцензію на право роздрібної торгівлі алкогольними напоями, мають право реалізовувати сидр та перрі (без додавання спирту) без отримання ліцензії на право роздрібної торгівлі сидром та перрі (без додавання спирту).\n9. Малі виробництва дистилятів мають право здійснювати реалізацію спиртних напоїв, вироблених із спиртових дистилятів власного виробництва, в обсязі, що не перевищує 10000 декалітрів за календарний рік, на підставі ліцензії на право оптової торгівлі алкогольними напоями, а роздрібну торгівлю - на підставі ліцензії на право роздрібної торгівлі алкогольними напоями.\n10. Малі виробництва виноробної продукції, які отримали ліцензію на право виробництва алкогольних напоїв без додавання спирту (вин виноградних, вин плодово-ягідних, напоїв медових) та виробляють їх з виноматеріалів (виноградних, плодово-ягідних, медових) власного виробництва, отриманих шляхом переробки самостійно вирощених/вироблених плодів, ягід, винограду, меду, мають право здійснювати оптову торгівлю зазначеними алкогольними напоями без отримання ліцензії на право оптової торгівлі алкогольними напоями.\n11. Малі виробництва виноробної продукції, які отримали ліцензію на право виробництва алкогольних напоїв без додавання спирту (вин виноградних, вин плодово-ягідних, напоїв медових) та виробляють їх з виноматеріалів (виноградних, плодово-ягідних, медових) власного виробництва, отриманих шляхом переробки придбаних плодів, ягід, винограду, меду, за умови що придбані плоди, ягоди, виноград, мед мають виключно українське походження, здійснюють оптову торгівлю такими алкогольними напоями за наявності ліцензії на право оптової торгівлі алкогольними напоями.\n12. Малі виробництва виноробної продукції здійснюють роздрібну торгівлю алкогольними напоями без додавання спирту (винами виноградними, винами плодово-ягідними, напоями медовими) без отримання ліцензії на право роздрібної торгівлі такими алкогольними напоями.\n13. Малі виробництва пива, які отримали ліцензію на право виробництва алкогольного напою - пива, мають право здійснювати оптову торгівлю пивом власного виробництва без отримання ліцензії на право оптової торгівлі алкогольним напоєм - пивом, а роздрібну торгівлю - на підставі ліцензії на право роздрібної торгівлі алкогольним напоєм - пивом."
    },
    {
      "provision_ref": "art17",
      "section": "17",
      "title": "Стаття 17. Основні вимоги до зберігання алкогольних напоїв",
      "content": "1. Зберігання алкогольних напоїв здійснюється суб’єктом господарювання у місцях зберігання алкогольних напоїв, які внесені до Єдиного реєстру місць зберігання, на підставі однієї з таких ліцензій: на право виробництва алкогольних напоїв або на право оптової торгівлі алкогольними напоями, або на право роздрібної торгівлі алкогольними напоями, незалежно від того, кому належить таке місце зберігання, або за заявою якого суб’єкта господарювання таке місце зберігання було внесено до Єдиного реєстру місць зберігання, крім випадків, визначених цим Законом.\nЗберігання алкогольних напоїв суб’єктами господарювання, які використовують алкогольні напої для виробництва харчових продуктів (крім алкогольних напоїв), здійснюється в місцях зберігання, внесених до Єдиного реєстру місць зберігання.\nЗберігання алкогольних напоїв на складах тимчасового зберігання, митних складах, в інших приміщеннях, призначених для зберігання товарів під митним контролем відповідно до Митного кодексу України , здійснюється без внесення таких місць зберігання до Єдиного реєстру місць зберігання.\nСуб’єкт господарювання, який має ліцензію на право роздрібної торгівлі алкогольними напоями, має право зберігати алкогольні напої за місцем роздрібної торгівлі, без внесення таких місць зберігання до Єдиного реєстру місць зберігання.\n2. Забороняється зберігання та/або реалізація алкогольних напоїв, отримання яких не підтверджено:\n1) для імпортера - митною декларацією (у тому числі тимчасовою, додатковою чи іншим видом митної декларації) або документом, необхідним для розміщення товарів на тимчасове зберігання під митним контролем;\n2) для суб’єкта господарювання оптової та/або роздрібної торгівлі (крім виробників алкогольних напоїв - щодо вироблених ними алкогольних напоїв) - первинним документом, а при переміщенні в межах одного суб’єкта господарювання - документом на внутрішнє переміщення;\n3) для суб’єкта господарювання, який здійснює зберігання на підставі відповідного договору (правочину), - документом, що підтверджує прийняття товару на зберігання."
    },
    {
      "provision_ref": "art18",
      "section": "18",
      "title": "Стаття 18. Основні вимоги до операцій з ввезення на митну територію України та вивезення за межі митної території України алкогольних напоїв",
      "content": "1. Операції з ввезення на митну територію України алкогольних напоїв (крім сидру та перрі (без додавання спирту) з метою збуту здійснюються суб’єктами господарювання за наявності однієї з таких ліцензій: на право оптової торгівлі алкогольними напоями або на право роздрібної торгівлі алкогольними напоями, суб’єктами, які здійснюють виробництво/розлив алкогольних напоїв, - за наявності ліцензії на право виробництва алкогольних напоїв, а суб’єктами господарювання - виробниками харчових продуктів (крім алкогольних напоїв) - за умови внесення місць зберігання таких алкогольних напоїв до Єдиного реєстру місць зберігання та надання митному органу за місцем митного оформлення алкогольних напоїв копії витягу з Єдиного реєстру місць зберігання з датою його надання суб’єкту господарювання не раніше ніж попередній календарний день.\nОперації з ввезення на митну територію України сидру та перрі (без додавання спирту) з метою збуту здійснюються суб’єктами господарювання за наявності однієї з таких ліцензій: на право оптової торгівлі алкогольними напоями, на право оптової торгівлі сидром та перрі (без додавання спирту), на право роздрібної торгівлі алкогольними напоями, на право роздрібної торгівлі сидром та перрі (без додавання спирту).\n2. Операції з вивезення за межі митної території України алкогольних напоїв здійснюються суб’єктами господарювання за наявності ліцензії на право виробництва алкогольних напоїв, а в разі повернення раніше ввезених на митну територію України алкогольних напоїв (крім сидру та перрі (без додавання спирту) або поміщення алкогольних напоїв (крім сидру та перрі (без додавання спирту) у митний режим реекспорту (крім випадків завершення митного режиму безмитної торгівлі) - за наявності ліцензії на право оптової торгівлі алкогольними напоями або на право роздрібної торгівлі алкогольними напоями.\nОперації з повернення раніше ввезених на митну територію України сидру та перрі (без додавання спирту) або з поміщення сидру та перрі (без додавання спирту) у митний режим реекспорту (крім випадків завершення митного режиму безмитної торгівлі) здійснюються суб’єктом господарювання за наявності у нього однієї з таких ліцензій: на право оптової торгівлі алкогольними напоями, на право оптової торгівлі сидром та перрі (без додавання спирту), на право роздрібної торгівлі алкогольними напоями, на право роздрібної торгівлі сидром та перрі (без додавання спирту).\nСуб’єкти господарювання - виробники харчових продуктів (крім алкогольних напоїв) можуть здійснювати операції з вивезення за межі митної території України раніше ввезених алкогольних напоїв, за умови внесення місць зберігання алкогольних напоїв до Єдиного реєстру місць зберігання та надання митному органу за місцем митного оформлення таких алкогольних напоїв копії витягу з Єдиного реєстру місць зберігання з датою його надання суб’єкту господарювання не раніше ніж попередній календарний день.\n3. Поміщення алкогольних напоїв у митні режими імпорту, реімпорту, експорту, переробки на митній території, реекспорту (крім випадків завершення митного режиму безмитної торгівлі) здійснюються шляхом їх декларування в порядку, визначеному Митним кодексом України , та за наявності у суб’єкта господарювання діючої ліцензії, визначеної частиною першою або другою цієї статті, з урахуванням напрямку переміщення через митний кордон України таких товарів (продукції), а для суб’єктів господарювання - виробників харчових продуктів (крім алкогольних напоїв) - за умови внесення місць зберігання алкогольних напоїв до Єдиного реєстру місць зберігання.\n4. Центральний орган виконавчої влади, що реалізує державну митну політику, отримує відомості та/або проводить перевірку відповідності відомостей, що містяться в Єдиному реєстрі ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, про діючі ліцензії, надані суб’єктам господарювання, та/або про місця зберігання алкогольних напоїв, внесені до Єдиного реєстру місць зберігання, у порядку, встановленому відповідно до пункту 41.2 статті 41 Податкового кодексу України.\n5. Митні органи здійснюють митні формальності, необхідні для випуску у відповідний митний режим товарів (продукції), зазначених у цій статті, з урахуванням відомостей про відповідні діючі ліцензії та/або про місця зберігання алкогольних напоїв, внесені до Єдиного реєстру місць зберігання, отриманих від центрального органу виконавчої влади, що реалізує державну податкову політику, у встановленому законодавством порядку."
    },
    {
      "provision_ref": "art19",
      "section": "19",
      "title": "Стаття 19. Основні вимоги до форми розрахунків при здійсненні операцій з оптової торгівлі спиртом етиловим, спиртовими дистилятами, біоетанолом, алкогольними напоями",
      "content": "1. Суб’єкти господарювання при здійсненні діяльності з оптової торгівлі спиртом етиловим, спиртовими дистилятами, біоетанолом, алкогольними напоями зобов’язані проводити розрахунки за операціями оптової торгівлі спиртом етиловим, спиртовими дистилятами, біоетанолом, алкогольними напоями виключно у безготівковій формі, в тому числі у випадках, якщо розрахунки проводяться з іншою особою після заміни сторони у зобов’язанні чи при виконанні обов’язку боржника третьою особою.\n2. Не вважається порушенням вимог частини першої цієї статті непроведення розрахунків у зв’язку з припиненням зобов’язання з підстав, передбачених законом або договором між суб’єктами господарювання."
    },
    {
      "provision_ref": "art20",
      "section": "20",
      "title": "Стаття 20. Основні вимоги до виробництва тютюнової сировини, тютюнових виробів та рідин, що використовуються в електронних сигаретах",
      "content": "1. Вирощування тютюну, ферментація тютюнової сировини, виробництво тютюнових виробів, рідин, що використовуються в електронних сигаретах, здійснюється суб’єктами господарювання за наявності ліцензії на право вирощування тютюну, на право ферментації тютюнової сировини, на право виробництва тютюнових виробів, на право виробництва рідин, що використовуються в електронних сигаретах, відповідно.\n2. Виробництво тютюнових виробів здійснюється суб’єктами господарювання за наявності повного технологічного циклу такого виробництва.\nДозволяється додавання у зв’язку з технологічною необхідністю до тютюнової сировини природних або штучних добавок у процесі виробництва з метою покращення якості, характеристик і властивостей тютюнового виробу/листового тютюну, за умови що такі добавки не надають сигаретам, тютюну для самокруток характерного запаху та/або смаку диму.\nНа підприємствах, на яких здійснюється виробництво тютюнових виробів та/або ферментація тютюнової сировини, а також у місцях зберігання тютюнової сировини, тютюнових виробів, які розташовані поза місцем провадження діяльності з виробництва тютюнових виробів та/або ферментації тютюнової сировини, повинна бути встановлена та безперервно функціонувати цілодобова система відеоспостереження.\nСхема встановлення цілодобової системи відеоспостереження на підприємстві суб’єкта господарювання, що здійснює виробництво тютюнових виробів та/або ферментацію тютюнової сировини, а також у місцях зберігання тютюнової сировини, тютюнових виробів, які розташовані поза місцем провадження діяльності з виробництва тютюнових виробів та/або ферментації тютюнової сировини, надсилається таким суб’єктом господарювання засобами електронного зв’язку до центрального органу виконавчої влади, що реалізує державну податкову політику.\n3. Виробництво рідин, що використовуються в електронних сигаретах, здійснюють суб’єкти господарювання за наявності повного технологічного циклу такого виробництва.\n4. Виробництво тютюнових виробів та рідин, що використовуються в електронних сигаретах, вирощування тютюну, ферментація тютюнової сировини здійснюються за умови внесення місць зберігання таких товарів (продукції) до Єдиного реєстру місць зберігання, з урахуванням вимог статті 21 цього Закону.\n5. Виробництво тютюнових виробів та рідин, що використовуються в електронних сигаретах, з давальницької сировини в Україні та вивезення за межі митної території України давальницької сировини для виробництва тютюнових виробів, рідин, що використовуються в електронних сигаретах, забороняються.\n6. Сукупні втрати та відходи ферментованої тютюнової сировини під час її зберігання, транспортування і використання у виробництві тютюнових виробів протягом календарного (звітного) місяця не можуть перевищувати 5 відсотків загального обсягу такої тютюнової сировини, використаної для виробництва тютюнових виробів протягом такого календарного (звітного) місяця.\nПротягом календарного (звітного) місяця середні витрати ферментованої тютюнової сировини для виробництва сукупно усіх тютюнових виробів, облік яких ведеться у:\nштуках, не можуть перевищувати 600 грамів на 1000 штук таких тютюнових виробів (без урахування втрат);\nкілограмах, не можуть перевищувати 1000 грамів на 1000 грамів таких тютюнових виробів (без урахування втрат).\nСукупні втрати та відходи неферментованої тютюнової сировини під час зберігання, транспортування, виробництва ферментованої тютюнової сировини протягом календарного (звітного) місяця не можуть перевищувати 5 відсотків загального обсягу (ваги) неферментованої тютюнової сировини, використаної для виробництва ферментованої тютюнової сировини протягом календарного (звітного) місяця.\nНорми втрат рідин, що використовуються в електронних сигаретах, під час їх зберігання, транспортування і використання у виробництві, у тому числі електронних сигарет, протягом календарного (звітного) місяця не можуть перевищувати 5 відсотків загального об’єму таких рідин, використаних у виробництві, у тому числі електронних сигарет, протягом такого календарного (звітного) місяця.\nСуб’єкт господарювання, що здійснює виробництво тютюнових виробів, має забезпечити ведення окремого обліку витрат ферментованої тютюнової сировини для виробництва тютюнових виробів, облік яких ведеться у штуках та кілограмах. У разі відсутності такого обліку дотримання норм середніх витрат ферментованої тютюнової сировини для виробництва тютюнових виробів здійснюється виходячи з розрахунку витрат ферментованої тютюнової сировини для виробництва тютюнових виробів, облік яких ведеться у штуках.\n7. На підприємствах, на яких здійснюється виробництво тютюнових виробів та/або ферментація тютюнової сировини, встановлюються контрольні пости.\nНа контрольному посту представники контролюючого органу за місцем його розташування здійснюють постійний безпосередній контроль за виробництвом тютюнових виробів та цільовим використанням неферментованої та ферментованої тютюнової сировини як сировини, за дотриманням порядку реєстрації обладнання для підготовки або обробки тютюну, тютюнової сировини, промислового виробництва тютюнових виробів.\n8. Контролюючий орган за місцем розташування контрольного поста призначає свого постійного представника (представників) на такому посту.\nКопія наказу про призначення представника (представників) контролюючого органу надсилається суб’єкту господарювання у день прийняття такого рішення.\nРозпорядок роботи представників контролюючого органу встановлюється за рішенням контролюючого органу та може бути визначений у цілодобовому режимі.\n9. Представник (представники) контролюючого органу здійснює (здійснюють) постійний безпосередній контроль за дотриманням порядку реєстрації обладнання для підготовки або обробки тютюну, тютюнової сировини, промислового виробництва тютюнових виробів, за отриманням тютюнової сировини, її відпуском, зберіганням, переробкою і використанням у виробництві ферментованої тютюнової сировини та/або тютюнових виробів, за дотриманням норм втрат та відходів неферментованої тютюнової сировини під час зберігання, транспортування, виробництва ферментованої тютюнової сировини, втрат та відходів ферментованої тютюнової сировини під час її зберігання, транспортування і використання у виробництві тютюнових виробів, витрат ферментованої тютюнової сировини для виробництва тютюнових виробів, за використанням марок акцизного податку (електронних марок - з 1 листопада 2026 року) та сплати акцизного податку.\nПосадові особи, які призначаються представниками контролюючого органу на контрольному посту, повинні пройти спеціальне навчання або інструктаж щодо специфіки контролю за виробництвом та обігом тютюнової сировини, тютюнових виробів.\nПорядок проведення спеціального навчання або інструктажу затверджується центральним органом виконавчої влади, що реалізує державну фінансову політику.\nКерівник (його заступник або уповноважена особа) контролюючого органу розробляє заходи матеріально-технічного забезпечення представника контролюючого органу на контрольному посту, його транспортне обслуговування, інші умови, необхідні для забезпечення ефективності контролю, та у наказах про призначення визначає режим роботи представника контролюючого органу та порядок контролю за роботою такого представника контролюючого органу.\nКопія наказу надсилається суб’єкту господарювання, який зобов’язаний у триденний строк видати відповідний наказ, передбачивши створення належних умов для ефективної роботи представника контролюючого органу.\n10. Основними завданнями представника контролюючого органу на контрольному посту є здійснення постійного безпосереднього контролю за дотриманням установленого порядку реєстрації обладнання для підготовки або обробки тютюну, тютюнової сировини, промислового виробництва тютюнових виробів, за отриманням тютюнової сировини, її відпуском, зберіганням, переробкою і використанням у виробництві тютюнових виробів, за зберіганням, відпуском неферментованої та ферментованої тютюнової сировини, тютюнових виробів, за сплатою акцизного податку, а також вжиття заходів для недопущення порушення законодавства України.\nПредставник контролюючого органу на контрольному посту відповідно до покладених на нього завдань:\n1) здійснює контроль за отриманням тютюнової сировини, її відпуском, зберіганням, переробкою і використанням у виробництві ферментованої тютюнової сировини та/або тютюнових виробів, за дотриманням норм втрат та відходів неферментованої тютюнової сировини під час зберігання, транспортування, виробництва ферментованої тютюнової сировини, втрат та відходів ферментованої тютюнової сировини під час її зберігання, транспортування і використання у виробництві тютюнових виробів, витрат ферментованої тютюнової сировини для виробництва тютюнових виробів, за даними бухгалтерського обліку підприємства;\n2) здійснює контроль за обліком, зберіганням та використанням марок акцизного податку і маркуванням продукції (використанням електронних марок - з 1 листопада 2026 року);\n3) здійснює контроль за обліком надходження, витрачання сировини, що використовується для виробництва тютюнової сировини, тютюнових виробів, за кількістю виробленої продукції;\n4) здійснює контроль за додержанням установленого порядку обчислення та сплати акцизного податку;\n5) бере участь у проведенні інвентаризації тютюнової сировини, тютюнових виробів і марок акцизного податку;\n6) здійснює контроль за складанням електронних документів в Електронній системі (з 1 листопада 2026 року);\n7) у разі виявлення порушень установленого законодавством порядку ведення обліку, зберігання і відпуску тютюнової сировини, тютюнових виробів, марок акцизного податку (нанесення графічних елементів електронних марок - з 1 листопада 2026 року) надає суб’єкту господарювання рекомендації щодо усунення виявлених порушень та контролює їх виконання;\n8) здійснює контроль за дотриманням порядку реєстрації обладнання для підготовки або обробки тютюну, тютюнової сировини, промислового виробництва тютюнових виробів;\n9) використовує для здійснення контролю цілодобову систему відеоспостереження.\nУ разі виявлення фактів неоприбуткування або неповного оприбуткування обладнання для підготовки або обробки тютюну, тютюнової сировини, промислового виробництва тютюнових виробів контролюючі органи вживають відповідних заходів згідно із законом.\nІнвентаризація тютюнової сировини, тютюнових виробів у суб’єкта господарювання, у тому числі інвентаризація, що проводиться на перше число кожного місяця (у разі її проведення), проводиться у присутності представника контролюючого органу на підприємстві.\nУсі документи, що є підставою для ввезення/вивезення на/з території підприємства тютюнової сировини, тютюнових виробів, обов’язково перевіряються представником контролюючого органу на контрольному посту.\n11. Виробник зобов’язаний:\n1) надати постійному представнику контролюючого органу окреме приміщення, яке відповідає санітарно-гігієнічним нормам, обладнане телефоном, а також вжити заходів для запобігання несанкціонованому втручанню в роботу представника контролюючого органу, доступу третіх осіб до службової та іншої інформації, що зберігається представником контролюючого органу на контрольному посту;\n2) забезпечувати облік наявності та руху тютюнової сировини, паперу цигаркового, фільтрів для промислового виробництва сигарет - фільтропаличок ацетатних (трубок з волокон ацетату целюлози, вкритих папером цигарковим) і тютюнових виробів, розміщених на підприємстві;\n3) надавати постійному представнику контролюючого органу достовірну інформацію, а також відповідні документи первинного бухгалтерського обліку та звітності для ознайомлення;\n4) надавати представнику контролюючого органу доступ до цілодобової системи відеоспостереження.\n12. Основні вимоги до цілодобової системи відеоспостереження на підприємствах, на яких здійснюється виробництво тютюнових виробів та/або ферментація тютюнової сировини, а також у місцях зберігання тютюнової сировини, тютюнових виробів, які розташовані поза місцем провадження діяльності з виробництва тютюнових виробів та/або ферментації тютюнової сировини:\n1) цілодобова система відеоспостереження - це сукупність обладнання, призначеного для її функціонування, збереження мультимедійної інформації, ведення відповідного архіву відеозаписів, яка повинна забезпечувати можливість архівування відеозапису вибраного проміжку часу на зовнішні носії або за допомогою локальної мережі;\n2) кількість встановлених відеокамер має бути достатньою для забезпечення фіксації на території підприємства, а також у місцях зберігання тютюнової сировини, тютюнових виробів, які розташовані поза місцем провадження діяльності з виробництва тютюнових виробів та/або ферментації тютюнової сировини, всього технологічного процесу виробництва та відпуску (приймання) продукції, навантаження/розвантаження тютюнової сировини, в’їзду/виїзду на/з такої території, а також фіксації транспортного засобу та його державного номерного знака при в’їзді/виїзді на/з такої території. За рішенням суб’єкта господарювання можливе додаткове встановлення відеокамер у місцях, не передбачених цим пунктом;\n3) відеокамери цілодобової системи відеоспостереження повинні:\nзабезпечувати одночасний запис із декількох ракурсів, щоб уникнути перекриття зображення стороннім об’єктом або відсутності зображення;\nзабезпечувати чітке зображення відеозапису за будь-яких погодних умов, незалежно від часу доби та освітлення;\nбути стаціонарними та захищеними від зовнішніх електромагнітних випромінювачів і грозових розрядів;\nбути постійно ввімкненими та автоматично проводити відеозапис, у тому числі за відсутності електроживлення, із збереженням мультимедійної інформації в архіві записів. На кожному кадрі відеозапису зазначаються час і дата запису;\n4) забезпечення відеозапису із збереженням даних відеозапису не менше 30 календарних днів та надання доступу (у тому числі віддаленого) посадовим особам податкового органу до мультимедійної інформації (онлайн-трансляції та/або до архіву відеозаписів з можливістю збереження інформації) з цілодобової системи відеоспостереження.\nУ разі виходу з ладу цілодобової системи відеоспостереження (загалом або окремого її елемента) виробник у той самий день повинен повідомити про це уповноваженого представника податкового органу на контрольному посту, податковий орган за місцезнаходженням підприємства та вжити невідкладних заходів для відновлення її роботи.\nУ разі виходу з ладу, припинення функціонування цілодобової системи відеоспостереження ввезення/вивезення тютюнової сировини та тютюнових виробів на/з території підприємства, на якому здійснюється виробництво тютюнових виробів та/або ферментація тютюнової сировини, а також у місцях зберігання тютюнової сировини, тютюнових виробів, які розташовані поза місцем провадження діяльності з виробництва тютюнових виробів та/або ферментації тютюнової сировини, забороняється. Відновлення в’їзду/виїзду транспорту на/з території підприємства здійснюється у присутності представника податкового органу, а з місць зберігання тютюнової сировини, тютюнових виробів, які розташовані поза місцем провадження діяльності з виробництва тютюнових виробів та/або ферментації тютюнової сировини, - лише після відновлення функціонування цілодобової системи відеоспостереження.\nСуб’єкт господарювання повинен забезпечувати безперешкодний доступ посадових осіб контролюючого органу до цілодобової системи відеоспостереження, приладів обліку, території, виробничих приміщень, обладнання, будівель, на/у яких здійснюються виробництво, зберігання, відпуск тютюнової сировини, тютюнових виробів, паперу цигаркового, фільтрів для промислового виробництва сигарет, до транспортних засобів комерційного призначення та документів щодо отримання або реалізації товарів (продукції) та їх обліку.\nФінансування придбання обладнання, призначеного для функціонування цілодобової системи відеоспостереження, збереження мультимедійної інформації, ведення відповідного архіву відеозаписів із системи, здійснюється за рахунок коштів міжнародної технічної та/або поворотної чи безповоротної фінансової допомоги міжнародних організацій та з інших джерел, не заборонених законом.\n13. Порядок функціонування цілодобової системи відеоспостереження на підприємствах, на яких здійснюється виробництво тютюнових виробів та/або ферментація тютюнової сировини, а також у місцях зберігання тютюнової сировини, тютюнових виробів, які розташовані поза місцем провадження діяльності з виробництва тютюнових виробів та/або ферментації тютюнової сировини, затверджується центральним органом виконавчої влади, що забезпечує формування та реалізує державну фінансову політику, та визначає:\n1) вимоги до цілодобової системи відеоспостереження;\n2) порядок доступу (у тому числі віддаленого) до мультимедійної інформації (онлайн-трансляції та/або архіву відеозаписів з можливістю збереження інформації) з цілодобової системи відеоспостереження посадових осіб податкового органу."
    },
    {
      "provision_ref": "art21",
      "section": "21",
      "title": "Стаття 21. Основні вимоги до зберігання тютюнової сировини, тютюнових виробів та рідин, що використовуються в електронних сигаретах",
      "content": "1. Зберігання тютюнової сировини, тютюнових виробів та рідин, що використовуються в електронних сигаретах, здійснює суб’єкт господарювання в місцях зберігання, які внесені до Єдиного реєстру місць зберігання, та за обов’язкової умови встановлення і безперервного функціонування цілодобової системи відеоспостереження у таких місцях зберігання, крім підприємств, на яких здійснюється виробництво тютюнових виробів та/або ферментація тютюнової сировини, для яких основні вимоги до цілодобової системи відеоспостереження визначені статтею 20 цього Закону.\nЗберігання тютюнової сировини, тютюнових виробів, рідин, що використовуються в електронних сигаретах, на складах тимчасового зберігання, митних складах, в інших приміщеннях, призначених для зберігання товарів під митним контролем відповідно до Митного кодексу України , здійснюється без необхідності внесення таких місць зберігання до Єдиного реєстру місць зберігання.\nЗберігання тютюнової сировини, тютюнових виробів, рідин, що використовуються в електронних сигаретах, здійснюється в місцях зберігання таких товарів (продукції), внесених до Єдиного реєстру місць зберігання, незалежно від того, кому належить таке місце зберігання або за заявою якого суб’єкта господарювання таке місце зберігання внесено до Єдиного реєстру місць зберігання.\n2. Зберігання тютюнової сировини здійснюється лише суб’єктами господарювання, які мають ліцензію на право вирощування тютюну або на право ферментації тютюнової сировини, або на право виробництва тютюнових виробів.\n3. Суб’єкт господарювання, який має ліцензію на право ферментації тютюнової сировини та ліцензію на право виробництва тютюнових виробів, вносить місця зберігання тютюнових виробів та тютюнової сировини до Єдиного реєстру місць зберігання лише у разі, якщо такі місця зберігання розташовані за іншою адресою, ніж місцезнаходження виробництва тютюнових виробів.\n4. Суб’єкт господарювання, який має ліцензію на право виробництва рідин, що використовуються в електронних сигаретах, вносить місце зберігання рідин, що використовуються в електронних сигаретах, до Єдиного реєстру місць зберігання лише у разі, якщо таке місце зберігання розташоване за іншою адресою, ніж місцезнаходження виробництва рідин, що використовуються в електронних сигаретах.\n5. Суб’єкт господарювання, який має ліцензію на право оптової торгівлі тютюновими виробами та/або ліцензію на право оптової торгівлі рідинами, що використовуються в електронних сигаретах, має право зберігати такі тютюнові вироби та рідини, що використовуються в електронних сигаретах, в місцях зберігання, внесених до Єдиного реєстру місць зберігання, на підставі однієї з таких ліцензій.\n6. Суб’єкт господарювання, який має ліцензію на право роздрібної торгівлі тютюновими виробами та/або ліцензію на право роздрібної торгівлі рідинами, що використовуються в електронних сигаретах, має право зберігати тютюнові вироби та рідини, що використовуються в електронних сигаретах, у місцях роздрібної торгівлі без внесення таких місць зберігання до Єдиного реєстру місць зберігання. У разі якщо суб’єкт господарювання, який має ліцензію на право роздрібної торгівлі тютюновими виробами та/або ліцензію на право роздрібної торгівлі рідинами, що використовуються в електронних сигаретах, зберігає тютюнові вироби або рідини, що використовуються в електронних сигаретах, за іншою адресою, ніж місце роздрібної торгівлі, такі місця зберігання підлягають внесенню до Єдиного реєстру місць зберігання.\n7. Суб’єкт господарювання, який має ліцензію на право роздрібної торгівлі тютюновими виробами та/або ліцензію на право роздрібної торгівлі рідинами, що використовуються в електронних сигаретах, і зберігає тютюнові вироби та рідини, що використовуються в електронних сигаретах, за однією адресою, іншою, ніж місце роздрібної торгівлі, може внести таке місце зберігання до Єдиного реєстру місць зберігання на підставі однієї з таких ліцензій.\n8. Забороняється зберігання та/або реалізація тютюнової сировини, тютюнових виробів, рідин, що використовуються в електронних сигаретах, отримання яких не підтверджено:\n1) для імпортера - митною декларацією (у тому числі тимчасовою, додатковою чи іншим видом митної декларації) або документом, необхідним для розміщення товарів на тимчасове зберігання під митним контролем;\n2) для суб’єкта господарювання оптової та/або роздрібної торгівлі - первинним документом, а при переміщенні в межах одного суб’єкта господарювання - документом на внутрішнє переміщення;\n3) для суб’єкта господарювання, який здійснює зберігання на підставі відповідного договору (правочину), - документом, що підтверджує прийняття товару на зберігання.\n9. Основні вимоги до цілодобової системи відеоспостереження у місцях зберігання тютюнової сировини, тютюнових виробів, рідин, що використовуються в електронних сигаретах, крім підприємств, на яких здійснюється виробництво тютюнових виробів та/або ферментація тютюнової сировини, для яких основні вимоги до цілодобової системи відеоспостереження визначені статтею 20 цього Закону:\n1) цілодобова система відеоспостереження - це сукупність обладнання, призначеного для її функціонування, збереження мультимедійної інформації, ведення відповідного архіву відеозаписів, яка повинна забезпечувати можливість архівування відеозапису вибраного проміжку часу на зовнішні носії або за допомогою локальної мережі;\n2) кількість встановлених відеокамер має бути достатньою для забезпечення фіксації всього процесу навантаження/розвантаження, відпуску (приймання), зберігання тютюнової сировини та/або тютюнових виробів, та/або рідин, що використовуються в електронних сигаретах, фіксації в’їзду/виїзду на/з таких місць зберігання, а також фіксації транспортного засобу та його державного номерного знака при в’їзді/виїзді на/з таких місць зберігання. За рішенням суб’єкта господарювання можливе додаткове встановлення відеокамер у місцях, не передбачених цим пунктом;\n3) відеокамери цілодобової системи відеоспостереження повинні:\nзабезпечувати одночасний запис із декількох ракурсів, щоб уникнути перекриття зображення стороннім об’єктом або відсутності зображення;\nзабезпечувати чітке зображення відеозапису за будь-яких погодних умов, незалежно від часу доби та освітлення;\nбути стаціонарними та захищеними від зовнішніх електромагнітних випромінювачів і грозових розрядів;\nбути постійно ввімкненими та автоматично проводити відеозапис, у тому числі за відсутності електроживлення, із збереженням мультимедійної інформації в архіві записів. На кожному кадрі відеозапису зазначаються час і дата запису;\n4) забезпечення відеозапису із збереженням даних відеозапису не менше 30 календарних днів та надання доступу (у тому числі віддаленого) посадовим особам податкового органу до мультимедійної інформації (онлайн-трансляції та/або до архіву відеозаписів з можливістю збереження інформації) з цілодобової системи відеоспостереження.\nУ разі виходу з ладу цілодобової системи відеоспостереження (загалом або окремого її елемента) суб’єкт господарювання - зберігач у той самий день повинен повідомити про це податковий орган за місцезнаходженням такого місця зберігання та вжити невідкладних заходів для відновлення її роботи.\nУ разі виходу з ладу, припинення функціонування цілодобової системи відеоспостереження ввезення/вивезення тютюнової сировини, тютюнових виробів, рідин, що використовуються в електронних сигаретах, на/з території місця зберігання, у якому здійснюється зберігання такої продукції (товарів), забороняється. Відновлення в’їзду/виїзду транспорту у/з місця зберігання тютюнової сировини, тютюнових виробів, рідин, що використовуються в електронних сигаретах, та отримання та відпуск такої продукції (товарів) з місця зберігання здійснюються після відновлення функціонування цілодобової системи відеоспостереження.\nСуб’єкт господарювання повинен забезпечувати безперешкодний доступ посадових осіб контролюючого органу до цілодобової системи відеоспостереження, приладів обліку, території, складських та інших приміщень, обладнання, будівель, на/у яких здійснюються зберігання, відпуск тютюнової сировини, тютюнових виробів, рідин, що використовуються в електронних сигаретах, до транспортних засобів комерційного призначення та документів щодо отримання або реалізації товарів (продукції) та їх обліку.\nФінансування придбання обладнання, призначеного для функціонування цілодобової системи відеоспостереження, збереження мультимедійної інформації, ведення відповідного архіву відеозаписів із системи, здійснюється за рахунок коштів міжнародної технічної та/або поворотної чи безповоротної фінансової допомоги міжнародних організацій та з інших джерел, не заборонених законом.\n10. Порядок функціонування цілодобової системи відеоспостереження в місцях зберігання тютюнової сировини, тютюнових виробів, рідин, що використовуються в електронних сигаретах, затверджується центральним органом виконавчої влади, що забезпечує формування та реалізує державну фінансову політику, та визначає:\n1) вимоги до цілодобової системи відеоспостереження;\n2) порядок доступу (у тому числі віддаленого) до мультимедійної інформації (онлайн-трансляції та/або архіву відеозаписів з можливістю збереження інформації) з цілодобової системи відеоспостереження посадових осіб податкового органу."
    },
    {
      "provision_ref": "art22",
      "section": "22",
      "title": "Стаття 22. Основні вимоги до оптової торгівлі тютюновою сировиною, тютюновими виробами та рідинами, що використовуються в електронних сигаретах",
      "content": "1. Оптова торгівля на території України тютюновою сировиною здійснюється за наявності у суб’єкта господарювання ліцензії на право вирощування тютюну або ліцензії на право ферментації тютюнової сировини, або ліцензії на право виробництва тютюнових виробів.\n2. Оптова торгівля на території України тютюновими виробами, рідинами, що використовуються в електронних сигаретах, здійснюється за наявності у суб’єкта господарювання ліцензії на право оптової торгівлі тютюновими виробами, на право оптової торгівлі рідинами, що використовуються в електронних сигаретах, відповідно.\n3. Реалізація магазинам безмитної торгівлі тютюнових виробів та рідин, що використовуються в електронних сигаретах, вироблених поза межами митної території України, здійснюється суб’єктами господарювання, які отримали ліцензію на право оптової торгівлі тютюновими виробами або на право оптової торгівлі рідинами, що використовуються в електронних сигаретах, відповідно, з оформленням митної декларації.\n4. Реалізація магазинам безмитної торгівлі тютюнових виробів та рідин, що використовуються в електронних сигаретах, вироблених на митній території України, здійснюється виключно суб’єктами господарювання, які отримали ліцензію на право виробництва тютюнових виробів, на право виробництва рідин, що використовуються в електронних сигаретах, відповідно, з оформленням митної декларації."
    },
    {
      "provision_ref": "art23",
      "section": "23",
      "title": "Стаття 23. Основні вимоги до роздрібної торгівлі тютюновими виробами, рідинами, що використовуються в електронних сигаретах, та тютюновою сировиною",
      "content": "1. Роздрібну торгівлю тютюновими виробами та/або рідинами, що використовуються в електронних сигаретах, здійснюють суб’єкти господарювання за наявності у них однієї з таких ліцензій: на право роздрібної торгівлі тютюновими виробами, на право роздрібної торгівлі рідинами, що використовуються в електронних сигаретах.\n2. Роздрібна торгівля на території України тютюновою сировиною, сировиною для рідин, що використовуються в електронних сигаретах, та/або нікотином (токсичним алкалоїдом, екстрагованим з тютюну або отриманим шляхом хімічного синтезу, який відповідає товарній позиції 2939 згідно з УКТЗЕД) окремо або в наборах забороняється.\nЗаборона, визначена абзацом першим цієї частини, також поширюється на безоплатне розповсюдження на території України тютюнової сировини, сировини для рідин, що використовуються в електронних сигаретах, та/або нікотину (токсичного алкалоїду, екстрагованого з тютюну або отриманого шляхом хімічного синтезу, який відповідає товарній позиції 2939 згідно з УКТЗЕД) окремо або в наборах."
    },
    {
      "provision_ref": "art24",
      "section": "24",
      "title": "Стаття 24. Основні вимоги до операцій з ввезення на митну територію України та вивезення за межі митної території України тютюнової сировини, тютюнових виробів, рідин, що використовуються в електронних сигаретах, а також компонентів, з яких виробляються тютюнові вироби",
      "content": "1. Операції з ввезення на митну територію України тютюнової сировини здійснюють суб’єкти господарювання за наявності ліцензії на право виробництва тютюнових виробів.\n2. Суб’єкти господарювання, що здійснюють ферментацію тютюнової сировини, здійснюють операції з ввезення на митну територію України неферментованої тютюнової сировини за наявності ліцензії на право ферментації тютюнової сировини та виключно для ферментації тютюнової сировини і подальшої її реалізації (передачі) виробникам тютюнових виробів або для подальшого вивезення ферментованої тютюнової сировини за межі митної території України.\n3. Операції з вивезення за межі митної території України тютюнової сировини здійснюють суб’єкти господарювання за наявності ліцензії на право виробництва тютюнових виробів або на право вирощування тютюну, або на право ферментації тютюнової сировини.\n4. Операції з ввезення на митну територію України тютюнових виробів здійснюються суб’єктом господарювання за наявності у нього ліцензії на право оптової торгівлі тютюновими виробами або на право роздрібної торгівлі тютюновими виробами, або на право роздрібної торгівлі рідинами, що використовуються в електронних сигаретах.\nОперації з ввезення на митну територію України рідин, що використовуються в електронних сигаретах, здійснюють суб’єкти господарювання за наявності ліцензії на право оптової торгівлі рідинами, що використовуються в електронних сигаретах, або на право роздрібної торгівлі тютюновими виробами, або на право роздрібної торгівлі рідинами, що використовуються в електронних сигаретах.\n5. Операції з вивезення за межі митної території України тютюнових виробів та рідин, що використовуються в електронних сигаретах, здійснюють суб’єкти господарювання за наявності ліцензії на право виробництва тютюнових виробів, на право виробництва рідин, що використовуються в електронних сигаретах, відповідно, а в разі повернення раніше ввезених на митну територію України товарів (продукції) або поміщення тютюнових виробів та рідин, що використовуються в електронних сигаретах, у митний режим реекспорту (крім випадків завершення митного режиму безмитної торгівлі) - за наявності ліцензії на право оптової торгівлі тютюновими виробами або на право роздрібної торгівлі тютюновими виробами, або на право оптової торгівлі рідинами, що використовуються в електронних сигаретах, або на право роздрібної торгівлі рідинами, що використовуються в електронних сигаретах, відповідно.\n6. Операції з ввезення на митну територію України або придбання на митній території України паперу цигаркового, що відноситься до товарної позиції 4813 згідно з УКТЗЕД (крім товарної підкатегорії 4813 10 00 00), фільтрів для промислового виробництва сигарет - фільтропаличок ацетатних (трубок з волокон ацетату целюлози, вкритих папером цигарковим), що відносяться до товарної підкатегорії 5601 22 90 00 згідно з УКТЗЕД (крім фільтрів як готових виробів, що призначені для реалізації кінцевим споживачам в окремій споживчій упаковці та не можуть використовуватися для промислового виробництва сигарет), здійснюють лише суб’єкти господарювання, які мають ліцензію на право виробництва тютюнових виробів. Такі товари (продукція) ввозяться на митну територію України або придбаваються на митній території України суб’єктами господарювання, які мають ліцензію на право виробництва тютюнових виробів, без права подальшої їх реалізації на митній території України.\n7. Поміщення тютюнової сировини у митні режими імпорту, реімпорту, експорту, реекспорту здійснюється шляхом їх декларування в порядку, визначеному Митним кодексом України , та за наявності у суб’єкта господарювання діючої ліцензії, визначеної частинами першою - третьою цієї статті, з урахуванням напрямку переміщення через митний кордон України таких товарів (продукції).\nПоміщення тютюнових виробів та рідин, що використовуються в електронних сигаретах, у митні режими імпорту, реімпорту, експорту, реекспорту (крім випадків завершення митного режиму безмитної торгівлі) здійснюється шляхом їх декларування в порядку, визначеному Митним кодексом України , та за наявності у суб’єкта господарювання діючої ліцензії, визначеної частинами четвертою - п’ятою цієї статті, з урахуванням напрямку переміщення через митний кордон України таких товарів (продукції).\nПоміщення паперу цигаркового, що відноситься до товарної позиції 4813 згідно з УКТЗЕД (крім товарної підкатегорії 4813 10 00 00), фільтрів для промислового виробництва сигарет - фільтропаличок ацетатних (трубок з волокон ацетату целюлози, вкритих папером цигарковим), що відносяться до товарної підкатегорії 5601 22 90 00 згідно з УКТЗЕД (крім фільтрів як готових виробів, що призначені для реалізації кінцевим споживачам в окремій споживчій упаковці та не можуть використовуватися для промислового виробництва сигарет), у митний режим імпорту здійснюється шляхом їх декларування в порядку, визначеному Митним кодексом України , та за наявності у суб’єкта господарювання діючої ліцензії, визначеної частиною шостою цієї статті.\n8. Центральний орган виконавчої влади, що реалізує державну митну політику, отримує відомості та/або проводить перевірку відповідності відомостей, що містяться в Єдиному реєстрі ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, про діючі ліцензії, надані суб’єктам господарювання, у порядку, встановленому відповідно до пункту 41.2 статті 41 Податкового кодексу України.\n9. Митні органи здійснюють митні формальності, необхідні для випуску у відповідний митний режим товарів (продукції), зазначених у цій статті, з урахуванням відомостей про відповідні діючі ліцензії, отриманих від центрального органу виконавчої влади, що реалізує державну податкову політику, в установленому законодавством порядку."
    },
    {
      "provision_ref": "art25",
      "section": "25",
      "title": "Стаття 25. Основні вимоги до форми розрахунків при здійсненні операцій з оптової торгівлі тютюновою сировиною, тютюновими виробами, рідинами, що використовуються в електронних сигаретах",
      "content": "1. Суб’єкти господарювання при здійсненні діяльності з оптової торгівлі тютюновою сировиною, тютюновими виробами, рідинами, що використовуються в електронних сигаретах, зобов’язані проводити розрахунки за операціями з оптової торгівлі тютюновою сировиною, тютюновими виробами, рідинами, що використовуються в електронних сигаретах, виключно у безготівковій формі, в тому числі у випадках, якщо розрахунки проводяться з іншою особою після заміни сторони у зобов’язанні чи при виконанні обов’язку боржника третьою особою.\n2. Не вважається порушенням вимог частини першої цієї статті непроведення розрахунків у зв’язку з припиненням зобов’язання з підстав, встановлених законом або договором між суб’єктами господарювання."
    },
    {
      "provision_ref": "art26",
      "section": "26",
      "title": "Стаття 26. Основні вимоги до виробництва пального",
      "content": "1. Виробництво пального здійснюється суб’єктами господарювання за умови наявності ліцензії на право виробництва пального.\n2. Суб’єкти господарювання отримують ліцензію на право виробництва пального на кожне місце виробництва пального.\n3. Не вважається виробництвом пального змішування пального, яке класифікується за різними кодами згідно з УКТЗЕД , у результаті якого отримується пальне, що відноситься до одного з кодів УКТЗЕД пального, що змішувалося, змішування скрапленого газу, визначеного у підпункті 230.1.3 пункту 230.1 статті 230 Податкового кодексу України, а також змішування пального (крім скрапленого газу) і добавок (присадок) до пального в обсязі до 1 відсотка включно.\nТаке змішування пального може здійснюватися в місцях зберігання пального, у тому числі в місцях зберігання пального виключно для потреб власного споживання та/або промислової переробки, місцях оптової та/або роздрібної торгівлі пальним суб’єктів господарювання, які отримали ліцензію відповідно на право зберігання пального, на право зберігання пального виключно для потреб власного споживання та/або промислової переробки, на право оптової торгівлі пальним, на право роздрібної торгівлі пальним."
    },
    {
      "provision_ref": "art27",
      "section": "27",
      "title": "Стаття 27. Нормування втрат пального",
      "content": "1. Норми втрат нафтопродуктів під час їх приймання, зберігання, відпуску, перевантаження та транспортування затверджуються Кабінетом Міністрів України."
    },
    {
      "provision_ref": "art28",
      "section": "28",
      "title": "Стаття 28. Основні вимоги до зберігання пального",
      "content": "1. Зберігання пального здійснюється суб’єктами господарювання за наявності ліцензії на право зберігання пального або на право зберігання пального виключно для потреб власного споживання та/або промислової переробки.\n2. Суб’єкти господарювання отримують ліцензію на право зберігання пального, на право зберігання пального виключно для потреб власного споживання та/або промислової переробки на кожне місце зберігання пального.\n3. Суб’єкт господарювання має право зберігати власне пальне та пальне, що належить іншому суб’єкту господарювання, без отримання ліцензії на право зберігання пального в місцях виробництва пального або місцях оптової торгівлі пальним чи місцях роздрібної торгівлі пальним, на які отримано відповідну ліцензію.\n4. Ліцензія на право зберігання пального, на право зберігання пального виключно для потреб власного споживання та/або промислової переробки не отримується на місця зберігання пального, що використовуються:\n1) підприємствами, установами та організаціями, які повністю утримуються за рахунок коштів державного або місцевого бюджету;\n2) підприємствами, установами та організаціями системи державного резерву;\n3) суб’єктами господарювання для зберігання пального для власних виробничо-технологічних потреб, яке використовується виключно на нафто- та газовидобувних майданчиках, бурових платформах і не реалізується в місцях оптової або роздрібної торгівлі.\n5. Суб’єкти господарювання здійснюють зберігання пального виключно для потреб власного споживання та/або промислової переробки у споживчій тарі, тарі споживача та поворотній тарі (газових балонах), кожна об’ємом до 60 літрів включно без отримання ліцензії на право зберігання пального, на право зберігання пального виключно для потреб власного споживання та/або промислової переробки.\n6. Забороняється зберігання та/або реалізація (використання) пального, отримання якого не підтверджено:\n1) для імпортера - митною декларацією (у тому числі тимчасовою, додатковою чи іншим видом митної декларації) або документом, необхідним для розміщення товарів на тимчасове зберігання під митним контролем;\n2) для суб’єкта господарювання оптової та/або роздрібної торгівлі - первинним документом, а при переміщенні в межах одного суб’єкта господарювання - документом на внутрішнє переміщення;\n3) для суб’єкта господарювання, що здійснює зберігання пального (для потреб інших суб’єктів господарювання), - документом, що підтверджує прийняття товару на зберігання;\n4) для суб’єкта господарювання, що здійснює зберігання пального для власних потреб, - документом, що підтверджує прийняття пального.\n7. Під час проведення перевірки з питань дотримання вимог цього Закону суб’єкти господарювання, які отримали ліцензію на право зберігання пального виключно для потреб власного споживання та/або промислової переробки, зобов’язані в день початку перевірки надати посадовим особам податкового органу, які проводять перевірку, інформацію про адреси або кадастрові номери всіх земельних ділянок, на яких розміщені ємності для зберігання пального, їхню кількість та місткість, а також надати таким посадовим особам можливість огляду таких ємностей."
    },
    {
      "provision_ref": "art29",
      "section": "29",
      "title": "Стаття 29. Основні вимоги до оптової і роздрібної торгівлі пальним",
      "content": "1. Оптова торгівля пальним здійснюється суб’єктом господарювання за наявності ліцензії на право оптової торгівлі пальним.\n2. Роздрібна торгівля пальним здійснюється суб’єктом господарювання за наявності ліцензії на право роздрібної торгівлі пальним.\n3. Суб’єкти господарювання здійснюють оптову або роздрібну торгівлю пальним виключно у споживчій тарі об’ємом до 5 літрів включно без отримання ліцензії на право оптової торгівлі пальним, на право роздрібної торгівлі пальним, на право зберігання пального.\n4. Суб’єкти господарювання отримують ліцензію на право оптової торгівлі пальним на кожне місце оптової торгівлі пальним, а за відсутності місць оптової торгівлі пальним - одну ліцензію на право оптової торгівлі пальним за місцезнаходженням суб’єкта господарювання або місцезнаходженням постійного представництва нерезидента.\n5. Суб’єкти господарювання отримують ліцензію на право роздрібної торгівлі пальним на кожне місце роздрібної торгівлі пальним.\n6. Оптова торгівля пальним (крім оптової торгівлі пальним за відсутності місць оптової торгівлі) та роздрібна торгівля пальним здійснюються виключно з місць оптової або роздрібної торгівлі пальним відповідно.\nОптова торгівля пальним за відсутності місць оптової торгівлі здійснюється:\nз місця/в місці зберігання пального, оптової торгівлі пальним, в якому ліцензіат здійснює придбання та/або отримує послуги із зберігання пального, за умови що відпуск пального здійснюється суб’єктом господарювання, який отримав відповідно ліцензію на право зберігання пального, на право оптової торгівлі пальним у такому місці;\nу транспортному засобі, на якому переміщується та/або в якому зберігається пальне.\n7. Забороняється роздрібна торгівля пальним, крім реалізації пального у споживчій тарі об’ємом до 5 літрів включно, в інших місцях, ніж автозаправні станції/автогазозаправні станції/автогазозаправні пункти/бункерувальники газонаповнювальних станцій/газонаповнювальних пунктів/проміжні склади балонів із скрапленим вуглеводневим газом/спеціалізовані магазини з продажу газу, крім роздрібної торгівлі скрапленим вуглеводневим газом у балонах для побутових потреб населення та інших споживачів із спеціалізованих транспортних засобів для перевезення балонів із скрапленим вуглеводневим газом.\n8. Здійснення роздрібної торгівлі скрапленим вуглеводневим газом у балонах для побутових потреб населення та інших споживачів із спеціалізованих транспортних засобів для перевезення балонів із скрапленим вуглеводневим газом дозволяється за наявності у ліцензіата місця роздрібної торгівлі пальним, в якому розташовані газонаповнювальні станції/газонаповнювальні пункти/проміжні склади балонів із скрапленим вуглеводневим газом/спеціалізовані магазини з продажу газу, та внесення відомостей про державні номерні знаки спеціалізованих транспортних засобів для перевезення балонів із скрапленим вуглеводневим газом, з яких здійснюватиметься роздрібна торгівля скрапленим вуглеводневим газом у балонах для побутових потреб населення та інших споживачів, до Єдиного реєстру ліцензіатів та місць обігу пального.\nРоздрібна торгівля скрапленим вуглеводневим газом у балонах для побутових потреб населення та інших споживачів із спеціалізованих транспортних засобів для перевезення балонів із скрапленим вуглеводневим газом здійснюється з обов’язковим застосуванням реєстраторів розрахункових операцій, відомості про які внесені до Єдиного реєстру ліцензіатів та місць обігу пального."
    },
    {
      "provision_ref": "art30",
      "section": "30",
      "title": "Стаття 30. Основні вимоги до операцій з ввезення на митну територію України та вивезення за межі митної території України пального",
      "content": "1. Операції з ввезення на митну територію України та вивезення за межі митної території України пального (крім пального виключно у споживчій тарі об’ємом до 5 літрів включно) здійснюються за наявності у суб’єкта господарювання, який здійснює відповідні операції, ліцензії на право виробництва пального або на право зберігання пального, або на право зберігання пального виключно для потреб власного споживання та/або промислової переробки, або на право оптової торгівлі пальним за наявності місць оптової торгівлі пальним, або на право оптової торгівлі пальним за відсутності місць оптової торгівлі пальним, або на право роздрібної торгівлі пальним.\n2. Поміщення пального (крім пального виключно у споживчій тарі об’ємом до 5 літрів включно) у митні режими імпорту, реімпорту, експорту, переробки на митній території, переробки за межами митної території здійснюється шляхом його декларування у порядку, визначеному Митним кодексом України , та за наявності у суб’єкта господарювання діючої ліцензії, визначеної частиною першою цієї статті.\n3. Центральний орган виконавчої влади, що реалізує державну митну політику, отримує відомості та/або проводить перевірку відповідності відомостей Єдиного реєстру ліцензіатів та місць обігу пального про діючі ліцензії, надані суб’єктам господарювання, у порядку, встановленому пунктом 41.2 статті 41 Податкового кодексу України.\n4. Митні органи здійснюють митні формальності, необхідні для випуску у відповідний митний режим товарів (продукції), зазначених у цій статті, з урахуванням відомостей про діючі ліцензії, отриманих від центрального органу виконавчої влади, що реалізує державну податкову політику, у встановленому законодавством порядку."
    },
    {
      "provision_ref": "art31",
      "section": "31",
      "title": "Стаття 31. Підтвердження відповідності пального",
      "content": "1. Відповідність пального підтверджується наявністю у його виробника або імпортера документа про відповідність, передбаченого законодавством України або міжнародними стандартами."
    },
    {
      "provision_ref": "art32",
      "section": "32",
      "title": "Стаття 32. Основні вимоги до форми розрахунків при здійсненні операцій з оптової торгівлі пальним",
      "content": "1. Суб’єкти господарювання при здійсненні діяльності з оптової торгівлі пальним зобов’язані проводити розрахунки за операціями з оптової торгівлі пальним виключно у безготівковій формі, у тому числі у випадках, якщо розрахунки проводяться з іншою особою після заміни сторони у зобов’язанні чи при виконанні обов’язку боржника третьою особою.\n2. Не вважається порушенням вимог частини першої цієї статті непроведення розрахунків у зв’язку з припиненням зобов’язання з підстав, передбачених законом або договором між суб’єктами господарювання."
    },
    {
      "provision_ref": "art33",
      "section": "33",
      "title": "Стаття 33. Атестація виробництва спирту етилового, спиртових дистилятів, біоетанолу, алкогольних напоїв, тютюнових виробів, рідин, що використовуються в електронних сигаретах, та ферментації тютюнової сировини",
      "content": "1. Суб’єкти господарювання, які здійснюють виробництво спирту етилового, спиртових дистилятів, біоетанолу, алкогольних напоїв (крім малих виробництв виноробної продукції, малих виробництв дистилятів та малих виробництв пива), тютюнових виробів, рідин, що використовуються в електронних сигаретах, ферментацію тютюнової сировини, підлягають обов’язковій атестації на відповідність повного технологічного циклу виробництва спирту етилового, спиртових дистилятів, біоетанолу, алкогольних напоїв (крім малих виробництв виноробної продукції, малих виробництв дистилятів та малих виробництв пива), тютюнових виробів, рідин, що використовуються в електронних сигаретах, ферментації тютюнової сировини.\n2. Атестація суб’єктів господарювання, визначених частиною першою цієї статті, проводиться органом державної влади та/або підприємством, установою, організацією, утвореними або визначеними Кабінетом Міністрів України, за участю посадової особи/посадових осіб органу ліцензування.\n3. У разі зміни найменування юридичної особи (у тому числі у зв’язку із зміною типу акціонерного товариства або у зв’язку з перетворенням державного підприємства/акціонерного товариства в інше господарське товариство, або приватизацією державного чи комунального майна) або прізвища, власного імені, по батькові (за наявності) фізичної особи - підприємця зміна найменування у виданих суб’єкту господарювання атестатах не є обов’язковою.\n4. Орган державної влади та/або підприємство, установа, організація, що проводить атестацію, зобов’язані надати заявнику комплект зразків документів для атестації протягом трьох робочих днів з дня подання заяви.\n5. Ліцензії на право виробництва спирту етилового, спиртових дистилятів, біоетанолу, алкогольних напоїв, тютюнових виробів, рідин, що використовуються в електронних сигаретах, на право ферментації тютюнової сировини видаються після проведення атестації суб’єкта господарювання (крім малих виробництв виноробної продукції, малих виробництв дистилятів та малих виробництв пива). У разі зміни вимог щодо проведення обов’язкової атестації або щодо повного технологічного циклу виробництва, передбачених частиною першою або сьомою цієї статті, суб’єкт господарювання (крім малих виробництв виноробної продукції, малих виробництв дистилятів та малих виробництв пива) підлягає переатестації в частині таких змін.\n6. Контроль за роботою та технічним станом приладів обліку виробництва спирту етилового, спиртових дистилятів, біоетанолу, алкогольних напоїв забезпечується центральним органом виконавчої влади, що реалізує державну податкову політику.\n7. Вимоги до повного технологічного циклу виробництва коньяку України, алкогольних напоїв за коньячною технологією, тютюнових виробів встановлюються центральним органом виконавчої влади, що забезпечує формування державної політики у сфері сільського господарства та з питань продовольчої безпеки держави. Вимоги щодо наявності повного технологічного циклу виробництва тютюнових виробів застосовуються лише до виробництва сигарет.\n8. Атестат виробництва видається без обмеження строку його дії.\n9. Атестат виробництва, виданий державному або комунальному підприємству, переоформлюється на суб’єкта господарювання, що приватизував єдиний (цілісний) майновий комплекс такого державного або комунального підприємства, на строк дії виданого атестата."
    },
    {
      "provision_ref": "art34",
      "section": "34",
      "title": "Стаття 34. Єдиний реєстр ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах",
      "content": "1. Адміністратором та держателем Єдиного реєстру ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, є центральний орган виконавчої влади, що реалізує державну податкову політику.\nСтворення та функціонування Єдиного реєстру ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, у тому числі його програмно-технічних засобів, здійснюються за рахунок коштів державного бюджету, міжнародної технічної допомоги та з інших джерел, не заборонених законом.\nВласником Єдиного реєстру ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, у тому числі його програмно-технічних засобів та виключних майнових прав на його програмне забезпечення, є держава в особі держателя зазначеного реєстру.\n2. Порядок ведення Єдиного реєстру ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах , затверджується Кабінетом Міністрів України.\nВедення Єдиного реєстру ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, здійснюється з використанням програмного забезпечення, що забезпечує його сумісність і взаємодію з іншими інформаційними системами та мережами, що становлять інформаційний ресурс держави.\nЄдиний реєстр ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, інтегрується із Системою електронної взаємодії електронних ресурсів, визначеною Законом України \"Про публічні електронні реєстри\".\nОбробка та захист персональних даних у Єдиному реєстрі ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, здійснюються відповідно до Закону України \"Про захист персональних даних\".\nЗаходи із створення, впровадження та супроводження програмного забезпечення Єдиного реєстру ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, з технічного і технологічного забезпечення, збереження та захисту даних, технічні та технологічні заходи з надання доступу до зазначеного реєстру здійснюються адміністратором відповідно до законів України \"Про захист персональних даних\" та \"Про захист інформації в інформаційно-комунікаційних системах\" .\n3. Внесення відомостей до Єдиного реєстру ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, здійснюється за результатами проведення обробки (перевірки) інформації, зазначеної у заяві про отримання ліцензії на право провадження відповідного виду господарської діяльності, в автоматичному режимі або посадовою особою органу ліцензування:\n1) за результатами прийнятого рішення про надання ліцензії на право провадження відповідного виду господарської діяльності;\n2) за результатами розгляду заяви ліцензіата про внесення змін до відомостей, що містяться в Єдиному реєстрі ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах;\n3) за результатами прийнятого рішення про припинення дії ліцензії на право провадження відповідного виду господарської діяльності;\n4) на підставі рішення суду, що набрало законної сили;\n5) на підставі заяви ліцензіата про внесення чергового (щорічного/щоквартального) платежу за надану ліцензію на право провадження відповідного виду господарської діяльності.\n4. Єдиний реєстр ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, містить такі відомості:\n1) про ліцензіатів:\nдля юридичних осіб - найменування, місцезнаходження, код згідно з ЄДРПОУ;\nдля фізичних осіб - підприємців - прізвище, власне ім’я, по батькові (за наявності), місцезнаходження (адреса зареєстрованого/задекларованого місця проживання (перебування), за якою здійснюється зв’язок з фізичною особою - підприємцем), реєстраційний номер облікової картки платника податків або серія та/або номер паспорта (для фізичних осіб, які мають право здійснювати будь-які платежі за серією та/або номером паспорта), унікальний номер запису в Єдиному державному демографічному реєстрі (за наявності);\nдля осіб, уповноважених на ведення обліку діяльності за договорами про спільну діяльність без утворення юридичної особи, та осіб, які є відповідальними за утримання та внесення податків до бюджету під час виконання договорів, - найменування та код уповноваженої особи згідно з ЄДРПОУ і податковий номер, наданий такій особі під час взяття на облік договору згідно з пунктом 63.6 статті 63 та пунктом 64.6 статті 64 Податкового кодексу України;\nдля іноземних суб’єктів господарської діяльності - найменування та податковий номер постійного представництва;\n2) реквізити (номер і дата) заяви про отримання ліцензії на право провадження відповідного виду господарської діяльності, заяви про внесення змін до відомостей, що містяться в Єдиному реєстрі ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, заяви про припинення дії ліцензії на право провадження відповідного виду господарської діяльності (дата у форматі ДДММРРРР);\n3) найменування та код органу ліцензування, що прийняв рішення про надання або про припинення дії ліцензії на право провадження відповідного виду господарської діяльності або яким внесені зміни до відомостей, що містяться в Єдиному реєстрі ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, за результатами розгляду відповідної заяви ліцензіата;\n4) про рішення органу ліцензування:\nреквізити (номер і дата) рішення про надання або про відмову у наданні ліцензії на право провадження відповідного виду господарської діяльності (дата у форматі ДДММРРРР);\nреквізити (номер і дата) рішення про припинення дії ліцензії на право провадження відповідного виду господарської діяльності (дата у форматі ДДММРРРР);\n5) реєстраційний номер ліцензії на право провадження відповідного виду господарської діяльності (системний порядковий номер запису в Єдиному реєстрі ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, про надання ліцензії на право провадження відповідного виду господарської діяльності);\n6) вид наданої ліцензії на право провадження відповідного виду господарської діяльності;\n7) адреси місць провадження господарської діяльності /місць зберігання спирту етилового, спиртових дистилятів, біоетанолу/місць зберігання тютюнової сировини:\nадреси місць виробництва та ідентифікатори об’єктів оподаткування - для ліцензій на право виробництва спирту етилового, спиртових дистилятів, біоетанолу, алкогольних напоїв, тютюнових виробів, рідин, що використовуються в електронних сигаретах;\nадреси місць зберігання спирту етилового, спиртових дистилятів, біоетанолу та ідентифікатори об’єктів оподаткування - для ліцензій на право виробництва спирту етилового, спиртових дистилятів, біоетанолу, алкогольних напоїв, для виробництва яких використовуються спирт етиловий та/або спиртові дистиляти;\nмісце вирощування тютюну та ідентифікатор об’єкта оподаткування - для ліцензії на право вирощування тютюну;\nадреси місць зберігання тютюнової сировини та ідентифікатори об’єктів оподаткування - для ліцензій на право вирощування тютюну, на право ферментації тютюнової сировини, на право виробництва тютюнових виробів, якщо місця зберігання тютюнової сировини розташовані за іншою адресою, ніж місцезнаходження виробництва тютюнових виробів;\nадреси місць роздрібної торгівлі та ідентифікатори об’єктів оподаткування - для ліцензій на право роздрібної торгівлі алкогольними напоями, тютюновими виробами, рідинами, що використовуються в електронних сигаретах.\nУ разі якщо виробництво спирту етилового, спиртових дистилятів, біоетанолу, алкогольних напоїв, тютюнових виробів, рідин, що використовуються в електронних сигаретах, або зберігання спирту етилового, спиртових дистилятів, біоетанолу, тютюнової сировини здійснюються на території єдиного (цілісного) майнового комплексу, розташованого більше ніж за однією адресою, в Єдиному реєстрі ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, зазначаються всі адреси, за якими розташований такий єдиний (цілісний) майновий комплекс.\nАдреса зазначається у форматі - область (крім Автономної Республіки Крим, м. Києва та м. Севастополя), район (крім м. Києва та м. Севастополя), населений пункт, вулиця, номер будинку/офісу; кадастровий номер земельної ділянки, на якій вирощується тютюн, - для ліцензій на право вирощування тютюну; поштова адреса місця зберігання тютюнової сировини (у разі відсутності поштової адреси місця зберігання тютюнової сировини - кадастровий номер земельної ділянки, на якій зберігається тютюнова сировина) - для ліцензій на право вирощування тютюну, на право ферментації тютюнової сировини;\n8) коди адміністративно-територіальних одиниць або територій територіальних громад згідно з Кодифікатором адміністративно-територіальних одиниць та територій територіальних громад , у/на яких розташовані:\nмісця виробництва - для ліцензій на право виробництва спирту етилового, спиртових дистилятів, біоетанолу, алкогольних напоїв, тютюнових виробів, рідин, що використовуються в електронних сигаретах;\nмісця зберігання спирту етилового, спиртових дистилятів, біоетанолу - для ліцензій на право виробництва спирту етилового, спиртових дистилятів, біоетанолу, алкогольних напоїв, для виробництва яких використовуються спирт етиловий та/або спиртові дистиляти;\nмісце вирощування тютюну - для ліцензії на право вирощування тютюну;\nмісця зберігання тютюнової сировини - для ліцензій на право вирощування тютюну, на право ферментації тютюнової сировини, на право виробництва тютюнових виробів, якщо місця зберігання тютюнової сировини розташовані за іншою адресою, ніж місцезнаходження виробництва тютюнових виробів;\nмісця роздрібної торгівлі - для ліцензій на право роздрібної торгівлі алкогольними напоями, тютюновими виробами, рідинами, що використовуються в електронних сигаретах;\n9) про розташування місця роздрібної торгівлі за межами населених пунктів - адміністративних центрів областей, м. Києва та м. Севастополя на відстані до 50 кілометрів та про наявність торговельного залу площею понад 500 метрів квадратних - для ліцензій на право роздрібної торгівлі алкогольними напоями (крім сидру та перрі (без додавання спирту), тютюновими виробами, рідинами, що використовуються в електронних сигаретах;\n10) перелік кодів товарів (продукції), що вироблятимуться, згідно з УКТЗЕД , наведений заявником у заяві про отримання ліцензії на право провадження відповідного виду господарської діяльності, - для ліцензій на право виробництва спирту етилового, спиртових дистилятів, біоетанолу, алкогольних напоїв, тютюнових виробів, рідин, що використовуються в електронних сигаретах, на право вирощування тютюну, на право ферментації тютюнової сировини;\n11) ознака малого виробництва (1 - мале виробництво дистилятів, 2 - мале виробництво виноробної продукції, 3 - мале виробництво пива);\n12) код класифікації доходів бюджету, сума внесеного платежу, номер і дата платіжної інструкції, що підтверджує внесення чергового (щорічного/щоквартального) платежу за надану ліцензію на право провадження відповідного виду господарської діяльності;\n13) перелік фіскальних номерів реєстраторів розрахункових операцій, програмних реєстраторів розрахункових операцій, книг обліку розрахункових операцій та розрахункових книжок, наявних у місці роздрібної торгівлі, дата внесення/виключення фіскальних номерів таких реєстраторів розрахункових операцій/програмних реєстраторів розрахункових операцій до/з Єдиного реєстру ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, - для ліцензій на право роздрібної торгівлі алкогольними напоями, тютюновими виробами, рідинами, що використовуються в електронних сигаретах;\n14) дата початку дії ліцензії на право провадження відповідного виду господарської діяльності (у форматі ДДММРРРР);\n15) дата внесення змін до відомостей, що містяться в Єдиному реєстрі ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах (у форматі ДДММРРРР);\n16) дата припинення дії ліцензії на право провадження відповідного виду господарської діяльності (у форматі ДДММРРРР);\n17) підстави для припинення дії ліцензії на право провадження відповідного виду господарської діяльності відповідно до частини другої статті 46 цього Закону;\n18) дата рішення суду, що набрало законної сили, та номер справи, по якій прийнято рішення про визнання протиправним та скасування рішення органу ліцензування про припинення дії ліцензії на право провадження відповідного виду господарської діяльності;\n19) відомості про те, що рішення органу ліцензування про припинення дії ліцензії на право провадження відповідного виду господарської діяльності зупинено на підставі рішення суду із зазначенням дати рішення суду, що набрало законної сили, та номера справи, по якій прийнято рішення про зупинення дії рішення органу ліцензування про припинення дії ліцензії на право провадження відповідного виду господарської діяльності.\n5. Відомості Єдиного реєстру ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, змінюються/виключаються органом ліцензування:\n1) за результатами розгляду заяви ліцензіата про внесення змін до відомостей, що містяться в Єдиному реєстрі ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах;\n2) за результатами прийнятого рішення про припинення дії ліцензії на право провадження відповідного виду господарської діяльності з підстав, визначених частиною другою статті 46 цього Закону;\n3) на підставі рішення суду, що набрало законної сили.\n6. Заява про отримання ліцензії на право провадження відповідного виду господарської діяльності, про внесення змін до відомостей, що містяться в Єдиному реєстрі ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, про припинення дії ліцензії на право провадження відповідного виду господарської діяльності подається заявником до органу ліцензування у паперовій або електронній формі в порядку, визначеному статтею 42 Податкового кодексу України.\nЗаява про отримання ліцензії на право виробництва спирту етилового, спиртових дистилятів, біоетанолу, алкогольних напоїв, тютюнових виробів, рідин, що використовуються в електронних сигаретах, на право вирощування тютюну, на право ферментації тютюнової сировини подається заявником до органу ліцензування - центрального органу виконавчої влади, що реалізує державну податкову політику.\nЗаява про отримання ліцензії на право оптової торгівлі спиртом етиловим, спиртовими дистилятами, алкогольними напоями, тютюновими виробами, рідинами, що використовуються в електронних сигаретах, подається заявником до органу ліцензування - територіального органу центрального органу виконавчої влади, що реалізує державну податкову політику, за місцезнаходженням заявника.\nЗаява про отримання ліцензії на право роздрібної торгівлі алкогольними напоями, тютюновими виробами, рідинами, що використовуються в електронних сигаретах, подається заявником до органу ліцензування - територіального органу центрального органу виконавчої влади, що реалізує державну податкову політику, за місцем роздрібної торгівлі алкогольними напоями, тютюновими виробами, рідинами, що використовуються в електронних сигаретах, а в разі отримання ліцензії в автоматичному режимі - до органу ліцензування - центрального органу виконавчої влади, що реалізує державну податкову політику.\nЗаява про внесення змін до відомостей, що містяться в Єдиному реєстрі ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, про припинення дії ліцензії на право провадження відповідного виду господарської діяльності подається до органу ліцензування, що прийняв рішення про надання ліцензії на право провадження відповідного виду господарської діяльності, крім випадку зміни місцезнаходження ліцензіата.\nУ разі зміни місцезнаходження ліцензіата заява про внесення змін до відомостей, що містяться в Єдиному реєстрі ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, подається до органу ліцензування за новим місцезнаходженням такого ліцензіата.\nЗаява про отримання ліцензії на право провадження відповідного виду господарської діяльності, про внесення змін до відомостей, що містяться в Єдиному реєстрі ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, про припинення дії ліцензії на право провадження відповідного виду господарської діяльності, що подається в паперовій формі, підписується заявником та скріплюється печаткою (за наявності). На заяву, що подається в електронній формі, накладаються кваліфікований електронний підпис та кваліфікована електронна печатка (за наявності) заявника.\nКопії документів, подані в паперовій формі разом із заявою про отримання ліцензії на право провадження відповідного виду господарської діяльності, про внесення змін до відомостей, що містяться в Єдиному реєстрі ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, завіряються підписом заявника та скріплюються печаткою (за наявності).\nВідповідальність за достовірність відомостей, зазначених у заяві про отримання ліцензії на право провадження відповідного виду господарської діяльності, про внесення змін до відомостей, що містяться в Єдиному реєстрі ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, про припинення дії ліцензії на право провадження відповідного виду господарської діяльності та документах, поданих разом із заявою, несе заявник.\nВимагати представлення або подання інших документів чи відомостей, ніж передбачені цією статтею, забороняється.\n7. Форми заяв про отримання ліцензії на право провадження відповідного виду господарської діяльності, про внесення змін до відомостей, що містяться в Єдиному реєстрі ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, про припинення дії ліцензії на право провадження відповідного виду господарської діяльності та порядок їх заповнення затверджуються Кабінетом Міністрів України.\n8. Надання та припинення дії ліцензії на право провадження відповідного виду господарської діяльності, внесення відомостей про надані ліцензії та про ліцензії, дія яких припинена, до Єдиного реєстру ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, здійснюються в порядку, визначеному розділом VII цього Закону.\n9. У разі якщо після отримання ліцензії на право провадження відповідного виду господарської діяльності у ліцензіата відбулися зміни у відомостях, що містяться в Єдиному реєстрі ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, такий ліцензіат зобов’язаний протягом 30 календарних днів з дня настання події, що спричинила відповідні зміни, подати до органу ліцензування заяву про внесення змін до відомостей, що містяться в Єдиному реєстрі ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах.\nЗаява про внесення змін до відомостей, що містяться в Єдиному реєстрі ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, подається у разі настання таких подій:\n1) зміна найменування юридичної особи (у тому числі у зв’язку із зміною типу акціонерного товариства або у зв’язку з перетворенням державного підприємства/акціонерного товариства в інше господарське товариство, або приватизацією державного чи комунального майна) або прізвища, власного імені, по батькові (за наявності) фізичної особи - підприємця;\n2) зміна місцезнаходження ліцензіата;\n3) зміна адреси/адрес місця провадження діяльності - для ліцензій на право виробництва спирту етилового, спиртових дистилятів, біоетанолу, алкогольних напоїв, тютюнових виробів, рідин, що використовуються в електронних сигаретах, на право вирощування тютюну, на право ферментації тютюнової сировини;\n4) зміна адреси/адрес місця зберігання спирту етилового, спиртових дистилятів, біоетанолу - для ліцензій на право виробництва спирту етилового, спиртових дистилятів, біоетанолу, алкогольних напоїв, для виробництва яких використовуються спирт етиловий та/або спиртові дистиляти;\n5) зміна переліку кодів товарів (продукції), що вироблятимуться, згідно з УКТЗЕД ;\n6) зміна переліку фіскальних номерів реєстраторів розрахункових операцій, програмних реєстраторів розрахункових операцій, книг обліку розрахункових операцій та розрахункових книжок, наявних у місці торгівлі.\nЗаява про внесення змін до відомостей, що містяться в Єдиному реєстрі ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, не подається у разі зміни назви області, району, населеного пункту, вулиці, інших об’єктів топоніміки населених пунктів відповідно до законодавства чи у зв’язку із зміною коду адміністративно-територіальної одиниці або території територіальної громади згідно з Кодифікатором адміністративно-територіальних одиниць та територій територіальних громад .\n10. У заяві про внесення змін до відомостей, що містяться в Єдиному реєстрі ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, зазначаються такі відомості:\n1) про ліцензіатів:\nдля юридичних осіб - найменування, місцезнаходження, код згідно з ЄДРПОУ;\nдля фізичних осіб - підприємців - прізвище, власне ім’я, по батькові (за наявності), місцезнаходження (адреса зареєстрованого/задекларованого місця проживання (перебування), за якою здійснюється зв’язок з фізичною особою - підприємцем), реєстраційний номер облікової картки платника податків або серія та/або номер паспорта (для фізичних осіб, які мають право здійснювати будь-які платежі за серією та/або номером паспорта), унікальний номер запису в Єдиному державному демографічному реєстрі (за наявності);\nдля осіб, уповноважених на ведення обліку діяльності за договорами про спільну діяльність без утворення юридичної особи, та осіб, які є відповідальними за утримання та внесення податків до бюджету під час виконання договорів, - найменування та код уповноваженої особи згідно з ЄДРПОУ і податковий номер, наданий такій особі під час взяття на облік договору згідно з пунктом 63.6 статті 63 та пунктом 64.6 статті 64 Податкового кодексу України;\nдля іноземних суб’єктів господарської діяльності - найменування та податковий номер постійного представництва.\nУ заяві про внесення змін до відомостей, що містяться в Єдиному реєстрі ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, зазначаються нове найменування юридичної особи (у тому числі у зв’язку із зміною типу акціонерного товариства або у зв’язку з перетворенням державного підприємства/акціонерного товариства в інше господарське товариство, або приватизацією державного чи комунального майна) або прізвище, власне ім’я, по батькові (за наявності) фізичної особи - підприємця та нова адреса місцезнаходження ліцензіата;\n2) вид наданої ліцензії на право провадження відповідного виду господарської діяльності та її реєстраційний номер;\n3) адреси місць провадження господарської діяльності/місць зберігання спирту етилового, спиртових дистилятів, біоетанолу/місць зберігання тютюнової сировини - у разі зміни адреси/адрес місць провадження господарської діяльності/місць зберігання спирту етилового, спиртових дистилятів, біоетанолу/місць зберігання тютюнової сировини:\nадреса/адреси місця виробництва та ідентифікатор/ідентифікатори об’єкта/об’єктів оподаткування - для ліцензій на право виробництва спирту етилового, спиртових дистилятів, біоетанолу, алкогольних напоїв, тютюнових виробів, рідин, що використовуються в електронних сигаретах;\nадреса/адреси місць зберігання спирту етилового, спиртових дистилятів, біоетанолу та ідентифікатор/ідентифікатори об’єкта/об’єктів оподаткування - для ліцензій на право виробництва спирту етилового, спиртових дистилятів, біоетанолу, алкогольних напоїв;\nмісце вирощування тютюну та ідентифікатор об’єкта оподаткування - для ліцензії на право вирощування тютюну;\nадреса/адреси місць зберігання тютюнової сировини та ідентифікатор/ідентифікатори об’єкта/об’єктів оподаткування - для ліцензій на право вирощування тютюну, на право ферментації тютюнової сировини, на право виробництва тютюнових виробів, якщо місця зберігання тютюнової сировини розташовані за іншою адресою, ніж місцезнаходження виробництва тютюнових виробів.\nУ заяві про внесення змін до відомостей, що містяться в Єдиному реєстрі ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, зазначаються нові адреси місця провадження діяльності/місць зберігання спирту етилового, спиртових дистилятів, біоетанолу/місць зберігання тютюнової сировини.\nУ разі якщо виробництво спирту етилового, спиртових дистилятів, біоетанолу, алкогольних напоїв, тютюнових виробів, рідин, що використовуються в електронних сигаретах, або зберігання спирту етилового, спиртових дистилятів, біоетанолу, тютюнової сировини здійснюється на території єдиного (цілісного) майнового комплексу, розташованого більше ніж за однією адресою, в Єдиному реєстрі ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, зазначаються всі адреси, за якими розташований такий єдиний (цілісний) майновий комплекс.\nАдреса зазначається у форматі - область (крім Автономної Республіки Крим, м. Києва та м. Севастополя), район (крім м. Києва та м. Севастополя), населений пункт, вулиця, номер будинку/офісу; кадастровий номер земельної ділянки, на якій вирощується тютюн та зберігається тютюнова сировина, - для ліцензій на право вирощування тютюну або на право ферментації тютюнової сировини;\n4) коди адміністративно-територіальних одиниць або територій територіальних громад згідно з Кодифікатором адміністративно-територіальних одиниць та територій територіальних громад - у разі зміни адрес місць провадження господарської діяльності/місць зберігання спирту етилового, спиртових дистилятів, біоетанолу/місць зберігання тютюнової сировини, у/на яких розташовані:\nмісце/місця виробництва - для ліцензій на право виробництва спирту етилового, спиртових дистилятів, біоетанолу, алкогольних напоїв, тютюнових виробів, рідин, що використовуються в електронних сигаретах;\nмісце/місця зберігання спирту етилового, спиртових дистилятів, біоетанолу - для ліцензій на право виробництва спирту етилового, спиртових дистилятів, біоетанолу, алкогольних напоїв;\nмісце вирощування тютюну - для ліцензії на право вирощування тютюну;\nмісце/місця зберігання тютюнової сировини - для ліцензій на право вирощування тютюну, на право ферментації тютюнової сировини, на право виробництва тютюнових виробів, якщо місця зберігання тютюнової сировини розташовані за іншою адресою, ніж місцезнаходження виробництва тютюнових виробів;\n5) новий перелік кодів товарів (продукції), що вироблятимуться, згідно з УКТЗЕД - у разі зміни переліку кодів товарів (продукції), що вироблятимуться згідно з УКТЗЕД (для ліцензій на право виробництва спирту етилового, спиртових дистилятів, біоетанолу, алкогольних напоїв, тютюнових виробів, рідин, що використовуються в електронних сигаретах, на право вирощування тютюну, на право ферментації тютюнової сировини);\n6) перелік фіскальних номерів реєстраторів розрахункових операцій, програмних реєстраторів розрахункових операцій, книг обліку розрахункових операцій та розрахункових книжок, що підлягають виключенню з Єдиного реєстру ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, - у разі зміни переліку реєстраторів розрахункових операцій, програмних реєстраторів розрахункових операцій, книг обліку розрахункових операцій та розрахункових книжок, наявних у місці торгівлі (для ліцензій на право роздрібної торгівлі алкогольними напоями, тютюновими виробами, рідинами, що використовуються в електронних сигаретах);\n7) перелік фіскальних номерів реєстраторів розрахункових операцій, програмних реєстраторів розрахункових операцій, книг обліку розрахункових операцій та розрахункових книжок, що підлягають включенню до Єдиного реєстру ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, - у разі зміни переліку реєстраторів розрахункових операцій, програмних реєстраторів розрахункових операцій, книг обліку розрахункових операцій та розрахункових книжок, наявних у місці торгівлі (для ліцензій на право роздрібної торгівлі алкогольними напоями, тютюновими виробами, рідинами, що використовуються в електронних сигаретах).\nУ разі зміни адреси місця виробництва (для ліцензій на право виробництва спирту етилового, спиртових дистилятів, біоетанолу, алкогольних напоїв, тютюнових виробів, рідин, що використовуються в електронних сигаретах), місця вирощування тютюну/місця зберігання тютюнової сировини (для ліцензії на право вирощування тютюну), місця зберігання тютюнової сировини (для ліцензій на право вирощування тютюну, на право ферментації тютюнової сировини), місця зберігання спирту етилового, спиртових дистилятів, біоетанолу (для ліцензій на право виробництва спирту етилового, спиртових дистилятів, біоетанолу, алкогольних напоїв) до заяви про внесення змін до відомостей, що містяться в Єдиному реєстрі ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, додається копія документа, що засвідчує право власності або право користування об’єктом нерухомого майна (його частиною) чи приміщенням (його частиною), що використовується ліцензіатом для виробництва або зберігання спирту етилового, спиртових дистилятів, біоетанолу, виробництва алкогольних напоїв, тютюнових виробів, рідин, що використовуються в електронних сигаретах, копія документа, що засвідчує право власності або право користування земельною ділянкою, що використовується ліцензіатом для вирощування тютюну або ферментації тютюнової сировини.\n11. Орган ліцензування протягом п’яти робочих днів з дня отримання заяви про внесення змін до відомостей, що містяться в Єдиному реєстрі ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах:\n1) вносить зміни до відомостей, що містяться у Єдиному реєстрі ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, та направляє заявнику витяг із зазначеного реєстру в електронній формі у порядку, визначеному статтею 42 Податкового кодексу України; або\n2) приймає рішення про відмову у внесенні змін до відомостей, що містяться в Єдиному реєстрі ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, та направляє його ліцензіату в електронній формі у порядку, визначеному статтею 42 Податкового кодексу України, із зазначенням підстави/підстав для такої відмови.\nУ разі ненадання органом ліцензування протягом строку, визначеного абзацом першим цієї частини, ліцензіату витягу з Єдиного реєстру ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, передбаченого пунктом 1 цієї частини, або рішення про відмову, передбаченого пунктом 2 цієї частини, на наступний робочий день після спливу зазначеного строку в органу ліцензування виникає безумовний обов’язок внести відповідні зміни до відомостей, що містяться в Єдиному реєстрі ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, та направити ліцензіату витяг із зазначеного реєстру в електронній формі у порядку, визначеному статтею 42 Податкового кодексу України.\n12. Підставами для прийняття органом ліцензування рішення про відмову у внесенні змін до відомостей, що містяться в Єдиному реєстрі ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, є:\n1) відсутність у заявника на дату подання заяви про внесення змін до відомостей, що містяться в Єдиному реєстрі ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, діючої ліцензії на право провадження відповідного виду господарської діяльності;\n2) відсутність у Єдиному державному реєстрі юридичних осіб, фізичних осіб - підприємців та громадських формувань відомостей про ліцензіата (крім іноземних суб’єктів господарської діяльності, які діють через свої зареєстровані постійні представництва, та осіб, які ведуть облік результатів діяльності за договорами про спільну діяльність без утворення юридичної особи) або наявність відомостей про державну реєстрацію його припинення;\n3) подання заяви про внесення змін до відомостей, що містяться в Єдиному реєстрі ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, не за встановленою формою або з порушенням порядку подання;\n4) неподання разом із заявою про внесення змін до відомостей, що містяться в Єдиному реєстрі ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, відповідних документів, подання яких передбачено цією статтею;\n5) виявлення розбіжності у відомостях, наведених у заяві про внесення змін до відомостей, що містяться в Єдиному реєстрі ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, та відомостях інформаційних баз даних органу ліцензування щодо фіскальних номерів реєстраторів розрахункових операцій, програмних реєстраторів розрахункових операцій, книг обліку розрахункових операцій та розрахункових книжок, наявних у місці роздрібної торгівлі;\n6) відсутність реєстрації об’єктів оподаткування, зазначених у заяві про внесення змін до відомостей, що містяться в Єдиному реєстрі ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, відповідно до вимог пункту 63.3 статті 63 Податкового кодексу України.\n13. Рішення про відмову у внесенні змін до відомостей, що містяться в Єдиному реєстрі ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, обов’язково має містити:\n1) найменування та код органу ліцензування, що прийняв рішення;\n2) реквізити (номер і дата) рішення;\n3) назву рішення (про відмову у внесенні змін до відомостей, що містяться в Єдиному реєстрі ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах);\n4) підставу/підстави та опис підстав (обґрунтування) для прийняття відповідного рішення;\n5) строк набрання рішенням чинності;\n6) строки і порядок оскарження прийнятого рішення (у тому числі найменування та місцезнаходження податкового органу, що є суб’єктом розгляду скарги, вид суду, до якого особа може подати позов);\n7) кваліфіковану електронну печатку податкового органу.\n14. Рішення про відмову у внесенні змін до відомостей, що містяться в Єдиному реєстрі ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, набирає чинності:\n1) у разі прийняття рішення центральним органом виконавчої влади, що реалізує державну податкову політику, - на наступний робочий день за днем прийняття відповідного рішення;\n2) у разі прийняття рішення територіальним органом центрального органу виконавчої влади, що реалізує державну податкову політику:\nна наступний робочий день за останнім днем строку, визначеного Податковим кодексом України для подання скарги на рішення податкового органу, передбачені цим Законом, - у разі якщо скаргу не подано у зазначений строк;\nна наступний робочий день за днем прийняття податковим органом рішення про результати розгляду скарги на рішення податкового органу, визначені цим Законом, - у разі подання скарги у строк, визначений Податковим кодексом України , та якщо рішення про результати розгляду скарги на рішення податкового органу, визначені цим Законом, прийнято на користь податкового органу.\n15. У разі прийняття рішення про відмову у внесенні змін до відомостей, що містяться в Єдиному реєстрі ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, ліцензіат може подати нову заяву про внесення змін до відомостей, що містяться в зазначеному реєстрі, за умови усунення підстав для відмови, наведених у відповідному рішенні.\n16. Рішення про відмову у внесенні змін до відомостей, що містяться в Єдиному реєстрі ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, прийняте територіальним органом центрального органу виконавчої влади, що реалізує державну податкову політику, може бути оскаржено в адміністративному порядку, передбаченому Податковим кодексом України , або в судовому порядку, а рішення про відмову у внесенні змін до відомостей, що містяться в Єдиному реєстрі ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, прийняте центральним органом виконавчої влади, що реалізує державну податкову політику, - в судовому порядку.\n17. У разі адміністративного оскарження рішення територіального органу центрального органу виконавчої влади, що реалізує державну податкову політику, про відмову у внесенні змін до відомостей, що містяться в Єдиному реєстрі ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, відповідні зміни вносяться посадовою особою центрального органу виконавчої влади, що реалізує державну податкову політику, до Єдиного реєстру ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, не пізніше наступного робочого дня за днем скасування рішення територіального органу центрального органу виконавчої влади, що реалізує державну податкову політику.\nУ разі судового оскарження рішення територіального органу центрального органу виконавчої влади, що реалізує державну податкову політику, про відмову у внесенні змін до відомостей, що містяться в Єдиному реєстрі ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, відповідні зміни вносяться посадовою особою відповідного територіального органу центрального органу виконавчої влади, що реалізує державну податкову політику, до Єдиного реєстру ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, не пізніше наступного робочого дня за днем отримання таким територіальним органом центрального органу виконавчої влади, що реалізує державну податкову політику, рішення суду, що набрало законної сили та прийняте на користь ліцензіата.\nОрган ліцензування у день внесення змін до відомостей, що містяться в Єдиному реєстрі ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, за результатами адміністративного або судового оскарження направляє ліцензіату витяг із зазначеного реєстру в електронній формі у порядку, визначеному статтею 42 Податкового кодексу України.\n18. Зміни до відомостей, що містяться в Єдиному реєстрі ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, вважаються внесеними до Єдиного реєстру ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, з дня внесення відповідного запису до такого реєстру.\nЗа порушення строку, визначеного цією статтею для внесення змін до відомостей, що містяться в Єдиному реєстрі ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, посадові особи органу ліцензування несуть відповідальність, встановлену законом за порушення вимог законодавства у сфері надання адміністративних послуг.\nШкода, заподіяна фізичним особам, фізичним особам - підприємцям або юридичним особам рішеннями, діями або бездіяльністю органу ліцензування, його посадовими (службовими) особами, відшкодовується у встановленому законом порядку.\n19. Центральний орган виконавчої влади, що реалізує державну податкову політику, забезпечує вільний та безоплатний доступ до відомостей, що містяться в Єдиному реєстрі ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах.\n20. За потреби ліцензіат має право звернутися до органу ліцензування із заявою про надання витягу з Єдиного реєстру ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, що подається в паперовій або електронній формі у порядку, визначеному статтею 42 Податкового кодексу України.\nВитяг з Єдиного реєстру ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, надається ліцензіату в електронній формі у порядку, визначеному статтею 42 Податкового кодексу України, протягом одного робочого дня з дня отримання відповідної заяви.\nВитяг з Єдиного реєстру ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, має містити відомості, внесені до такого реєстру на дату отримання заяви про надання витягу.\n21. Форма витягу з Єдиного реєстру ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах , затверджується Кабінетом Міністрів України.\n22. Витяги та рішення, передбачені цією статтею, формуються та надаються суб’єктам господарювання безоплатно та безумовно.\n23. Відомості, що містяться в Єдиному реєстрі ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, надаються правоохоронним чи іншим державним органам, органам місцевого самоврядування на їхній запит у вигляді витягу із зазначеного реєстру протягом п’яти робочих днів з дня отримання запиту.\n24. Відомості про ліцензії, дію яких припинено або строк дії яких закінчився, зберігаються в Єдиному реєстрі ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, протягом п’яти років з дати припинення дії або закінчення строку дії ліцензії з подальшим переданням на архівне зберігання."
    },
    {
      "provision_ref": "art35",
      "section": "35",
      "title": "Стаття 35. Єдиний реєстр ліцензіатів та місць обігу пального",
      "content": "1. Адміністратором та держателем Єдиного реєстру ліцензіатів та місць обігу пального є центральний орган виконавчої влади, що реалізує державну податкову політику.\nСтворення та функціонування Єдиного реєстру ліцензіатів та місць обігу пального, у тому числі його програмно-технічних засобів, здійснюються за рахунок коштів державного бюджету, міжнародної технічної допомоги та з інших джерел, не заборонених законом.\nВласником Єдиного реєстру ліцензіатів та місць обігу пального, у тому числі його програмно-технічних засобів та виключних майнових прав на його програмне забезпечення, є держава в особі держателя зазначеного реєстру.\n2. Порядок ведення Єдиного реєстру ліцензіатів та місць обігу пального затверджується Кабінетом Міністрів України.\nВедення Єдиного реєстру ліцензіатів та місць обігу пального здійснюється з використанням програмного забезпечення, що забезпечує його сумісність і взаємодію з іншими інформаційними системами та мережами, що становлять інформаційний ресурс держави.\nЄдиний реєстр ліцензіатів та місць обігу пального інтегрується із Системою електронної взаємодії електронних ресурсів, визначеною Законом України \"Про публічні електронні реєстри\".\nОбробка та захист персональних даних у Єдиному реєстрі ліцензіатів та місць обігу пального здійснюються відповідно до Закону України \"Про захист персональних даних\".\nЗаходи із створення, впровадження та супроводження програмного забезпечення Єдиного реєстру ліцензіатів та місць обігу пального, з технічного і технологічного забезпечення, збереження та захисту даних, технічні та технологічні заходи з надання доступу до зазначеного реєстру здійснюються адміністратором відповідно до законів України \"Про захист персональних даних\" та \"Про захист інформації в інформаційно-комунікаційних системах\" .\n3. Внесення відомостей до Єдиного реєстру ліцензіатів та місць обігу пального здійснюється за результатами проведення обробки (перевірки) інформації, зазначеної у заяві про отримання ліцензії на право провадження відповідного виду господарської діяльності, в автоматичному режимі або посадовою особою органу ліцензування:\n1) за результатами прийнятого рішення про надання ліцензії на право провадження відповідного виду господарської діяльності;\n2) за результатами розгляду заяви ліцензіата про внесення змін до відомостей, що містяться в Єдиному реєстрі ліцензіатів та місць обігу пального;\n3) за результатами прийнятого рішення про припинення дії ліцензії на право провадження відповідного виду господарської діяльності;\n4) на підставі рішення суду, що набрало законної сили;\n5) на підставі заяви ліцензіата про внесення чергового (щорічного) платежу за надану ліцензію на право провадження відповідного виду господарської діяльності.\n4. Єдиний реєстр ліцензіатів та місць обігу пального містить такі відомості:\n1) про ліцензіатів:\nдля юридичних осіб - найменування, місцезнаходження, код згідно з ЄДРПОУ;\nдля фізичних осіб - підприємців - прізвище, власне ім’я, по батькові (за наявності), місцезнаходження (адреса зареєстрованого/задекларованого місця проживання (перебування), за якою здійснюється зв’язок з фізичною особою - підприємцем), реєстраційний номер облікової картки платника податків або серія та/або номер паспорта (для фізичних осіб, які мають право здійснювати будь-які платежі за серією та/або номером паспорта), унікальний номер запису в Єдиному державному демографічному реєстрі (за наявності);\nдля осіб, уповноважених на ведення обліку діяльності за договорами про спільну діяльність без утворення юридичної особи, та осіб, які є відповідальними за утримання та внесення податків до бюджету під час виконання договорів, - найменування та код уповноваженої особи згідно з ЄДРПОУ і податковий номер, наданий такій особі під час взяття на облік договору згідно з пунктом 63.6 статті 63 та пунктом 64.6 статті 64 Податкового кодексу України;\nдля іноземних суб’єктів господарської діяльності - найменування та податковий номер постійного представництва;\n2) реквізити (номер і дата) заяви про отримання ліцензії на право провадження відповідного виду господарської діяльності, про внесення змін до відомостей, що містяться в Єдиному реєстрі ліцензіатів та місць обігу пального, про припинення дії ліцензії на право провадження відповідного виду господарської діяльності (дата у форматі ДДММРРРР);\n3) найменування та код органу ліцензування, що прийняв рішення про надання або про припинення дії ліцензії на право провадження відповідного виду господарської діяльності, або яким внесені зміни до відомостей, що містяться в Єдиному реєстрі ліцензіатів та місць обігу пального за результатами розгляду відповідної заяви ліцензіата;\n4) про рішення органу ліцензування:\nреквізити (номер і дата) рішення про надання або про відмову у наданні ліцензії на право провадження відповідного виду господарської діяльності (дата у форматі ДДММРРРР);\nреквізити (номер і дата) рішення про припинення дії ліцензії на право провадження відповідного виду господарської діяльності (дата у форматі ДДММРРРР);\n5) реєстраційний номер ліцензії на право провадження відповідного виду господарської діяльності (системний порядковий номер запису в Єдиному реєстрі ліцензіатів та місць обігу пального про надання ліцензії на право провадження відповідного виду господарської діяльності);\n6) вид наданої ліцензії на право провадження відповідного виду господарської діяльності та її реєстраційний номер;\n7) адреси місць провадження господарської діяльності/місць зберігання пального у стаціонарних резервуарах:\nадреси місць виробництва та ідентифікатори об’єктів оподаткування - для ліцензій на право виробництва пального;\nадреси місць оптової торгівлі пальним та ідентифікатори об’єктів оподаткування - для ліцензії на право оптової торгівлі пальним за наявності місць оптової торгівлі пальним;\nадреси місць роздрібної торгівлі пальним та ідентифікатори об’єктів оподаткування - для ліцензії на право роздрібної торгівлі пальним;\nадреси місць зберігання пального у стаціонарних резервуарах та ідентифікатори об’єктів оподаткування - для ліцензій на право зберігання пального, на право зберігання пального виключно для потреб власного споживання та/або промислової переробки.\nУ разі роздрібної торгівлі скрапленим вуглеводневим газом у балонах для побутових потреб населення та інших споживачів із спеціалізованих транспортних засобів для перевезення балонів із скрапленим вуглеводневим газом зазначається адреса місця роздрібної торгівлі пальним, в якому розташовані газонаповнювальні станції/газонаповнювальні пункти/проміжні склади балонів із скрапленим вуглеводневим газом/спеціалізовані магазини з продажу газу.\nУ разі якщо виробництво або зберігання пального здійснюються на території єдиного (цілісного) майнового комплексу, розташованого більше ніж за однією адресою, в Єдиному реєстрі ліцензіатів та місць обігу пального зазначаються всі адреси, за якими розташований такий єдиний (цілісний) майновий комплекс.\nАдреса зазначається у форматі - область (крім Автономної Республіки Крим, м. Києва та м. Севастополя), район (крім м. Києва та м. Севастополя), населений пункт, вулиця, номер будинку/офісу; кадастровий номер земельної ділянки, на якій зберігається пальне (у разі відсутності поштової адреси місця зберігання пального), - для ліцензії на право зберігання пального виключно для потреб власного споживання та/або промислової переробки;\n8) коди адміністративно-територіальних одиниць або територій територіальних громад згідно з Кодифікатором адміністративно-територіальних одиниць та територій територіальних громад , у/на яких розташовані:\nмісце виробництва - для ліцензії на право виробництва пального;\nмісце оптової торгівлі пальним - для ліцензії на право оптової торгівлі пальним за наявності місць оптової торгівлі пальним;\nмісце роздрібної торгівлі пальним - для ліцензії на право роздрібної торгівлі пальним;\nмісце зберігання пального у стаціонарних резервуарах - для ліцензій на право зберігання пального, на право зберігання пального виключно для потреб власного споживання та/або промислової переробки;\n9) перелік державних номерних знаків спеціалізованих транспортних засобів для перевезення балонів із скрапленим вуглеводневим газом, з яких здійснюватиметься роздрібна торгівля скрапленим вуглеводневим газом у балонах для побутових потреб населення та інших споживачів, - для ліцензії на право роздрібної торгівлі пальним (скрапленим вуглеводневим газом у балонах для побутових потреб населення та інших споживачів) із спеціалізованих транспортних засобів для перевезення балонів із скрапленим вуглеводневим газом;\n10) перелік кодів товарів (продукції), що вироблятимуться, згідно з УКТЗЕД , наведений заявником у заяві про отримання ліцензії на право провадження відповідного виду господарської діяльності, - для ліцензії на право виробництва пального;\n11) про здійснення роздрібної торгівлі пальним (скрапленим вуглеводневим газом у балонах для побутових потреб населення та інших споживачів) із спеціалізованих транспортних засобів для перевезення балонів із скрапленим вуглеводневим газом - для ліцензії на право роздрібної торгівлі пальним (скрапленим вуглеводневим газом у балонах для побутових потреб населення та інших споживачів) із спеціалізованих транспортних засобів для перевезення балонів із скрапленим вуглеводневим газом;\n12) код класифікації доходів бюджету, сума внесеного платежу, номер і дата платіжної інструкції, що підтверджує внесення річної плати за ліцензію;\n13) перелік фіскальних номерів реєстраторів розрахункових операцій, книг обліку розрахункових операцій та розрахункових книжок, наявних у місці роздрібної торгівлі, дата внесення/виключення фіскальних номерів таких реєстраторів розрахункових операцій до/з Єдиного реєстру ліцензіатів та місць обігу пального - для ліцензії на право роздрібної торгівлі пальним;\n14) місткість кожного окремого стаціонарного резервуара, що використовується для зберігання пального, - для ліцензій на право виробництва пального, на право оптової торгівлі пальним за наявності місць оптової торгівлі пальним, на право роздрібної торгівлі пальним, на право зберігання пального;\n15) загальна місткість стаціонарних резервуарів, що використовуються для зберігання пального виключно для потреб власного споживання та/або промислової переробки, - для ліцензії на право зберігання пального виключно для потреб власного споживання та/або промислової переробки;\n16) загальна місткість ємностей (для ємностей місткістю понад 250 літрів кожна), що використовуються для зберігання пального виключно для потреб власного споживання та/або промислової переробки, - для ліцензії на право зберігання пального виключно для потреб власного споживання та/або промислової переробки;\n17) наявність ємностей та/або споживчої тари (крім споживчої тари, тари споживача та поворотної тари (газові балони) кожна об’ємом до 60 літрів включно) (для ємностей місткістю до 250 літрів кожна та загальною місткістю ємностей та/або споживчої тари до 500 літрів включно), що використовуються для зберігання пального виключно для потреб власного споживання та/або промислової переробки, - для ліцензії на право зберігання пального виключно для потреб власного споживання та/або промислової переробки;\n18) наявність ємностей та/або споживчої тари (крім споживчої тари, тари споживача та поворотної тари (газові балони) кожна об’ємом до 60 літрів включно) (для ємностей місткістю до 250 літрів кожна та загальною місткістю ємностей та/або споживчої тари понад 500 літрів включно), що використовуються для зберігання пального виключно для потреб власного споживання та/або промислової переробки, - для ліцензії на право зберігання пального виключно для потреб власного споживання та/або промислової переробки;\n19) дата початку дії ліцензії на право провадження відповідного виду господарської діяльності (у форматі ДДММРРРР);\n20) дата внесення змін до відомостей, що містяться в Єдиному реєстрі ліцензіатів та місць обігу пального (у форматі ДДММРРРР);\n21) дата припинення дії ліцензії на право провадження відповідного виду господарської діяльності (у форматі ДДММРРРР);\n22) підстави припинення дії ліцензії на право провадження відповідного виду господарської діяльності відповідно до частини другої статті 46 цього Закону;\n23) дата рішення суду, що набрало законної сили, та номер справи, по якій прийнято рішення про визнання протиправним та скасування рішення органу ліцензування про припинення дії ліцензії на право провадження відповідного виду господарської діяльності;\n24) відомості про те, що рішення органу ліцензування про припинення дії ліцензії на право провадження відповідного виду господарської діяльності зупинено на підставі рішення суду із зазначенням дати рішення суду, що набрало законної сили, та номера справи, по якій прийнято рішення про зупинення дії рішення органу ліцензування про припинення дії ліцензії на право провадження відповідного виду господарської діяльності.\n5. Відомості Єдиного реєстру ліцензіатів та місць обігу пального можуть змінюватися/виключатися органом ліцензування:\n1) за результатами розгляду заяви ліцензіата про внесення змін до відомостей, що містяться в Єдиному реєстрі ліцензіатів та місць обігу пального;\n2) за результатами прийнятого рішення про припинення дії ліцензії на право провадження відповідного виду господарської діяльності з підстав, визначених частиною другою статті 46 цього Закону;\n3) на підставі рішення суду, що набрало законної сили.\n6. Заява про отримання ліцензії на право провадження відповідного виду господарської діяльності, про внесення змін до відомостей, що містяться в Єдиному реєстрі ліцензіатів та місць обігу пального, про припинення дії ліцензії на право провадження відповідного виду господарської діяльності подається заявником до органу ліцензування у паперовій або електронній формі в порядку, визначеному статтею 42 Податкового кодексу України.\nЗаява про отримання ліцензії на право виробництва пального подається заявником до органу ліцензування - центрального органу виконавчої влади, що реалізує державну податкову політику. Заява про отримання ліцензії на право оптової торгівлі пальним за наявності місць оптової торгівлі пальним подається заявником до органу ліцензування - територіального органу центрального органу виконавчої влади, що реалізує державну податкову політику, за місцем оптової торгівлі пальним.\nЗаява про отримання ліцензії на право оптової торгівлі пальним за відсутності місць оптової торгівлі пальним подається заявником до органу ліцензування - територіального органу центрального органу виконавчої влади, що реалізує державну податкову політику, за місцезнаходженням заявника.\nЗаява про отримання ліцензії на право роздрібної торгівлі пальним подається заявником до органу ліцензування - територіального органу центрального органу виконавчої влади, що реалізує державну податкову політику, за місцем роздрібної торгівлі пальним.\nЗаява про отримання ліцензії на право зберігання пального, на право зберігання пального виключно для потреб власного споживання та/або промислової переробки подається заявником до органу ліцензування - територіального органу центрального органу виконавчої влади, що реалізує державну податкову політику, за місцем зберігання пального, а в разі отримання ліцензії в автоматичному режимі - до органу ліцензування - центрального органу виконавчої влади, що реалізує державну податкову політику.\nЗаява про внесення змін до відомостей, що містяться в Єдиному реєстрі ліцензіатів та місць обігу пального, про припинення дії ліцензії на право провадження відповідного виду господарської діяльності подається до органу ліцензування, що прийняв рішення про надання ліцензії на право провадження відповідного виду господарської діяльності, крім випадку зміни місцезнаходження ліцензіата.\nУ разі зміни місцезнаходження ліцензіата заява про внесення змін до відомостей, що містяться в Єдиному реєстрі ліцензіатів та місць обігу пального, подається до органу ліцензування за новим місцезнаходженням такого ліцензіата (для ліцензій на право оптової торгівлі пальним за наявності місць оптової торгівлі пальним - до органу ліцензування за місцем провадження діяльності).\nЗаява про отримання ліцензії на право провадження відповідного виду господарської діяльності, про внесення змін до відомостей, що містяться в Єдиному реєстрі ліцензіатів та місць обігу пального, про припинення дії ліцензії на право провадження відповідного виду господарської діяльності, що подається в паперовій формі, підписується заявником та скріплюється печаткою (за наявності). На заяву, що подається в електронній формі, накладаються кваліфікований електронний підпис та кваліфікована електронна печатка (за наявності) заявника.\nКопії документів, подані у паперовій формі разом із заявою про отримання ліцензії на право провадження відповідного виду господарської діяльності, про внесення змін до відомостей, що містяться в Єдиному реєстрі ліцензіатів та місць обігу пального, завіряються підписом посадової особи заявника та скріплюються печаткою (за наявності).\nВідповідальність за достовірність відомостей, зазначених у заявах про отримання ліцензії на право провадження відповідного виду господарської діяльності, про внесення змін до відомостей, що містяться в Єдиному реєстрі ліцензіатів та місць обігу пального, про припинення дії ліцензії на право провадження відповідного виду господарської діяльності та документах, поданих разом із заявою, несе заявник.\nВимагати представлення або подання інших документів чи відомостей, ніж передбачені цією статтею, забороняється.\n7. Форми заяв про отримання ліцензії на право провадження відповідного виду господарської діяльності, про внесення змін до відомостей, що містяться в Єдиному реєстрі ліцензіатів та місць обігу пального, про припинення дії ліцензії на право провадження відповідного виду господарської діяльності та порядок їх заповнення затверджуються Кабінетом Міністрів України.\n8. Надання та припинення дії ліцензії на право провадження відповідного виду господарської діяльності, внесення відомостей про надані ліцензії та про ліцензії, дія яких припинена, до Єдиного реєстру ліцензіатів та місць обігу пального здійснюються в порядку, визначеному розділом VII цього Закону.\n9. У разі якщо після отримання ліцензії на право провадження відповідного виду господарської діяльності у ліцензіата відбулися зміни у відомостях, що містяться в Єдиному реєстрі ліцензіатів та місць обігу пального, такий ліцензіат зобов’язаний протягом 30 календарних днів з дня настання події, що спричинила відповідні зміни, подати до органу ліцензування заяву про внесення змін до відомостей, що містяться в Єдиному реєстрі ліцензіатів та місць обігу пального.\nЗаява про внесення змін до відомостей, що містяться в Єдиному реєстрі ліцензіатів та місць обігу пального, подається у разі настання таких подій:\n1) зміна найменування юридичної особи (у тому числі у зв’язку із зміною типу акціонерного товариства або у зв’язку з перетворенням державного підприємства/акціонерного товариства в інше господарське товариство, або приватизацією державного чи комунального майна) або прізвища, власного імені, по батькові (за наявності) фізичної особи - підприємця;\n2) зміна місцезнаходження ліцензіата;\n3) зміна переліку державних номерних знаків спеціалізованих транспортних засобів для перевезення балонів із скрапленим вуглеводневим газом, з яких здійснюватиметься роздрібна торгівля скрапленим вуглеводневим газом у балонах для побутових потреб населення та інших споживачів, - для ліцензії на право роздрібної торгівлі пальним (скрапленим вуглеводневим газом у балонах для побутових потреб населення та інших споживачів) із спеціалізованих транспортних засобів для перевезення балонів із скрапленим вуглеводневим газом;\n4) зміна переліку кодів товарів (продукції), що вироблятимуться, згідно з УКТЗЕД ;\n5) зміна переліку фіскальних номерів реєстраторів розрахункових операцій, книг обліку розрахункових операцій та розрахункових книжок, наявних у місці торгівлі;\n6) зміна відомостей про наявність та ємність стаціонарних резервуарів, ємностей та/або споживчої тари, що використовуються для зберігання пального.\nЗаява про внесення змін до відомостей, що містяться в Єдиному реєстрі ліцензіатів та місць обігу пального, не подається у разі зміни назви області, району, населеного пункту, вулиці, інших об’єктів топоніміки населених пунктів відповідно до законодавства чи у зв’язку із зміною коду адміністративно-територіальної одиниці або території територіальної громади згідно з Кодифікатором адміністративно-територіальних одиниць та територій територіальних громад .\n10. У заяві про внесення змін до відомостей, що містяться в Єдиному реєстрі ліцензіатів та місць обігу пального, зазначаються такі відомості:\n1) про ліцензіатів:\nдля юридичних осіб - найменування, місцезнаходження, код згідно з ЄДРПОУ;\nдля фізичних осіб - підприємців - прізвище, власне ім’я, по батькові (за наявності), місцезнаходження (адреса зареєстрованого/задекларованого місця проживання (перебування), за якою здійснюється зв’язок з фізичною особою - підприємцем), реєстраційний номер облікової картки платника податків або серія та/або номер паспорта (для фізичних осіб, які мають право здійснювати будь-які платежі за серією та/або номером паспорта), унікальний номер запису в Єдиному державному демографічному реєстрі (за наявності);\nдля осіб, уповноважених на ведення обліку діяльності за договорами про спільну діяльність без утворення юридичної особи, та осіб, які є відповідальними за утримання та внесення податків до бюджету під час виконання договорів, - найменування та код уповноваженої особи згідно з ЄДРПОУ і податковий номер, наданий такій особі під час взяття на облік договору згідно з пунктом 63.6 статті 63 та пунктом 64.6 статті 64 Податкового кодексу України;\nдля іноземних суб’єктів господарської діяльності - найменування та податковий номер постійного представництва.\nУ заяві про внесення змін до відомостей, що містяться в Єдиному реєстрі ліцензіатів та місць обігу пального, зазначаються нове найменування юридичної особи (у тому числі у зв’язку із зміною типу акціонерного товариства або у зв’язку з перетворенням державного підприємства/акціонерного товариства в інше господарське товариство, або приватизацією державного чи комунального майна) або прізвище, власне ім’я, по батькові (за наявності) фізичної особи - підприємця та нова адреса місцезнаходження ліцензіата;\n2) вид наданої ліцензії на право провадження відповідного виду господарської діяльності та її реєстраційний номер;\n3) новий перелік державних номерних знаків спеціалізованих транспортних засобів для перевезення балонів із скрапленим вуглеводневим газом, з яких здійснюватиметься роздрібна торгівля скрапленим вуглеводневим газом у балонах для побутових потреб населення та інших споживачів, - для ліцензії на право роздрібної торгівлі пальним (скрапленим вуглеводневим газом у балонах для побутових потреб населення та інших споживачів) із спеціалізованих транспортних засобів для перевезення балонів із скрапленим вуглеводневим газом;\n4) новий перелік кодів товарів (продукції), що вироблятимуться, згідно з УКТЗЕД - у разі зміни переліку кодів товарів (продукції), що вироблятимуться, згідно з УКТЗЕД (для ліцензії на право виробництва пального);\n5) перелік фіскальних номерів реєстраторів розрахункових операцій, книг обліку розрахункових операцій та розрахункових книжок, що підлягають виключенню з Єдиного реєстру ліцензіатів та місць обігу пального, - у разі зміни переліку фіскальних номерів реєстраторів розрахункових операцій, книг обліку розрахункових операцій та розрахункових книжок, наявних у місці торгівлі (для ліцензії на право роздрібної торгівлі пальним);\n6) перелік фіскальних номерів реєстраторів розрахункових операцій, книг обліку розрахункових операцій та розрахункових книжок, що підлягають включенню до Єдиного реєстру ліцензіатів та місць обігу пального, - у разі зміни переліку фіскальних номерів реєстраторів розрахункових операцій, книг обліку розрахункових операцій та розрахункових книжок, наявних у місці торгівлі (для ліцензії на право роздрібної торгівлі пальним);\n7) загальна місткість стаціонарних резервуарів, що використовуються для зберігання пального, - у разі зміни загальної місткості стаціонарних резервуарів, що використовуються для зберігання пального (для ліцензії на право зберігання пального виключно для потреб власного споживання та/або промислової переробки);\n8) загальна місткість ємностей (для ємностей місткістю понад 250 літрів кожна), що використовуються для зберігання пального виключно для потреб власного споживання та/або промислової переробки, - у разі зміни загальної місткості ємностей місткістю понад 250 літрів кожна, що використовуються для зберігання пального (для ліцензії на право зберігання пального виключно для потреб власного споживання та/або промислової переробки);\n9) наявність ємностей та/або споживчої тари (крім споживчої тари, тари споживача та поворотної тари (газові балони) кожна об’ємом до 60 літрів включно) (для ємностей місткістю до 250 літрів кожна та загальною місткістю ємностей та/або споживчої тари до 500 літрів включно), що використовуються для зберігання пального виключно для потреб власного споживання та/або промислової переробки, - у разі зміни відомостей про наявність ємностей та/або споживчої тари (крім споживчої тари, тари споживача та поворотної тари (газові балони) кожна об’ємом до 60 літрів включно) місткістю до 250 літрів, що використовуються для зберігання пального (для ліцензії на право зберігання пального виключно для потреб власного споживання та/або промислової переробки);\n10) наявність ємностей та/або споживчої тари (крім споживчої тари, тари споживача та поворотної тари (газові балони) кожна об’ємом до 60 літрів включно) (для ємностей місткістю до 250 літрів кожна та загальною місткістю ємностей та/або споживчої тари понад 500 літрів включно), що використовуються для зберігання пального виключно для потреб власного споживання та/або промислової переробки, - у разі зміни відомостей про наявність ємностей та/або споживчої тари (крім споживчої тари, тари споживача та поворотної тари (газові балони) кожна об’ємом до 60 літрів включно) місткістю до 250 літрів, що використовуються для зберігання пального (для ліцензії на право зберігання пального виключно для потреб власного споживання та/або промислової переробки).\nУ разі внесення змін до переліку державних номерних знаків спеціалізованих транспортних засобів для перевезення балонів із скрапленим вуглеводневим газом, з яких здійснюватиметься роздрібна торгівля скрапленим вуглеводневим газом у балонах для побутових потреб населення та інших споживачів, до заяви про внесення змін до відомостей, що містяться в Єдиному реєстрі ліцензіатів та місць обігу пального, додається копія документа, що засвідчує право власності або право користування такими спеціалізованими транспортними засобами.\nУ разі доповнення переліку кодів товарів (продукції), що вироблятимуться, згідно з УКТЗЕД новим кодом згідно з УКТЗЕД до заяви про внесення змін до відомостей, що містяться в Єдиному реєстрі ліцензіатів та місць обігу пального, додаються копії документів, передбачені пунктами 4 і 5 частини п’ятої статті 43 цього Закону.\n11. Орган ліцензування протягом п’яти робочих днів з дня отримання заяви про внесення змін до відомостей, що містяться в Єдиному реєстрі ліцензіатів та місць обігу пального:\n1) вносить зміни до відомостей, що містяться у Єдиному реєстрі ліцензіатів та місць обігу пального, та направляє заявнику витяг із зазначеного реєстру в електронній формі у порядку, визначеному статтею 42 Податкового кодексу України; або\n2) приймає рішення про відмову у внесенні змін до відомостей, що містяться в Єдиному реєстрі ліцензіатів та місць обігу пального, та направляє його ліцензіату в електронній формі у порядку, визначеному статтею 42 Податкового кодексу України, із зазначенням підстави для такої відмови.\nУ разі ненадання органом ліцензування протягом строку, визначеного абзацом першим цієї частини, ліцензіату витягу з Єдиного реєстру ліцензіатів та місць обігу пального, передбаченого пунктом 1 цієї частини, або рішення про відмову, передбаченого пунктом 2 цієї частини, на наступний робочий день після спливу зазначеного строку у такого органу ліцензування виникає безумовний обов’язок внести відповідні зміни до відомостей, що містяться в Єдиному реєстрі ліцензіатів та місць обігу пального, та направити ліцензіату витяг із зазначеного реєстру в електронній формі у порядку, визначеному статтею 42 Податкового кодексу України.\n12. Підставами для прийняття органом ліцензування рішення про відмову у внесенні змін до відомостей, що містяться в Єдиному реєстрі ліцензіатів та місць обігу пального, є:\n1) відсутність у заявника на дату подання заяви про внесення змін до відомостей, що містяться в Єдиному реєстрі ліцензіатів та місць обігу пального, діючої ліцензії на право провадження відповідного виду господарської діяльності;\n2) відсутність у Єдиному державному реєстрі юридичних осіб, фізичних осіб - підприємців та громадських формувань відомостей про ліцензіата (крім іноземних суб’єктів господарської діяльності, які діють через свої зареєстровані постійні представництва, та осіб, які ведуть облік результатів діяльності за договорами про спільну діяльність без утворення юридичної особи) або наявність відомостей про державну реєстрацію його припинення;\n3) подання заяви про внесення змін до відомостей, що містяться в Єдиному реєстрі ліцензіатів та місць обігу пального, не за встановленою формою або з порушенням порядку подання;\n4) неподання разом із заявою про внесення змін до відомостей, що містяться в Єдиному реєстрі ліцензіатів та місць обігу пального, відповідних документів, подання яких передбачено цією статтею;\n5) виявлення розбіжності у відомостях, наведених у заяві про внесення змін до відомостей, що містяться в Єдиному реєстрі ліцензіатів та місць обігу пального, та відомостях інформаційних баз даних органу ліцензування щодо переліку фіскальних номерів реєстраторів розрахункових операцій, книг обліку розрахункових операцій та розрахункових книжок, наявних у місці торгівлі;\n6) відсутність реєстрації об’єктів оподаткування, зазначених у заяві про внесення змін до відомостей, що містяться в Єдиному реєстрі ліцензіатів та місць обігу пального, поданих при настанні подій, передбачених пунктами 2 і 3 частини дев’ятої цієї статті, відповідно до вимог пункту 63.3 статті 63 Податкового кодексу України.\n13. Рішення про відмову у внесенні змін до відомостей, що містяться в Єдиному реєстрі ліцензіатів та місць обігу пального, обов’язково має містити:\n1) найменування та код органу ліцензування, що прийняв рішення;\n2) реквізити (номер і дата) рішення;\n3) назву рішення (про відмову у внесенні змін до відомостей, що містяться в Єдиному реєстрі ліцензіатів та місць обігу пального);\n4) підставу/підстави та опис підстав (обґрунтування) для прийняття відповідного рішення;\n5) строк набрання рішенням чинності;\n6) строки і порядок оскарження прийнятого рішення (у тому числі найменування та місцезнаходження податкового органу, що є суб’єктом розгляду скарги, вид суду, до якого особа може подати позов);\n7) кваліфіковану електронну печатку податкового органу.\n14. Рішення про відмову у внесенні змін до відомостей, що містяться в Єдиному реєстрі ліцензіатів та місць обігу пального, набирає чинності:\n1) у разі прийняття рішення центральним органом виконавчої влади, що реалізує державну податкову політику, - на наступний робочий день за днем прийняття відповідного рішення;\n2) у разі прийняття рішення територіальним органом центрального органу виконавчої влади, що реалізує державну податкову політику:\nна наступний робочий день за останнім днем строку, визначеного Податковим кодексом України для подання скарги на рішення податкового органу, визначені цим Законом, - у разі якщо скаргу не подано у зазначений строк;\nна наступний робочий день за днем прийняття податковим органом рішення про результати розгляду скарги на рішення податкового органу, визначені цим Законом, - у разі подання скарги у строк, визначений Податковим кодексом України , та якщо рішення про результати розгляду скарги на рішення податкового органу, передбачені цим Законом, прийнято на користь податкового органу.\n15. У разі прийняття рішення про відмову у внесенні змін до відомостей, що містяться в Єдиному реєстрі ліцензіатів та місць обігу пального, ліцензіат може подати нову заяву про внесення змін до відомостей, що містяться в зазначеному реєстрі, за умови усунення підстав для відмови, наведених у відповідному рішенні.\n16. Рішення про відмову у внесенні змін до відомостей, що містяться в Єдиному реєстрі ліцензіатів та місць обігу пального, прийняте територіальним органом центрального органу виконавчої влади, що реалізує державну податкову політику, може бути оскаржено в адміністративному порядку, передбаченому Податковим кодексом України , або в судовому порядку, а рішення про відмову у внесенні змін до відомостей, що містяться в Єдиному реєстрі ліцензіатів та місць обігу пального, прийняте центральним органом виконавчої влади, що реалізує державну податкову політику, - в судовому порядку.\n17. У разі адміністративного оскарження рішення територіального органу центрального органу виконавчої влади, що реалізує державну податкову політику, про відмову у внесенні змін до відомостей, що містяться в Єдиному реєстрі ліцензіатів та місць обігу пального, відповідні зміни вносяться посадовою особою центрального органу виконавчої влади, що реалізує державну податкову політику, до Єдиного реєстру ліцензіатів та місць обігу пального не пізніше наступного робочого дня за днем скасування рішення територіального органу центрального органу виконавчої влади, що реалізує державну податкову політику.\nУ разі судового оскарження рішення територіального органу центрального органу виконавчої влади, що реалізує державну податкову політику, про відмову у внесенні змін до відомостей, що містяться в Єдиному реєстрі ліцензіатів та місць обігу пального, відповідні зміни вносяться посадовою особою відповідного територіального органу центрального органу виконавчої влади, що реалізує державну податкову політику, до Єдиного реєстру ліцензіатів та місць обігу пального не пізніше наступного робочого дня за днем отримання таким територіальним органом центрального органу виконавчої влади, що реалізує державну податкову політику, рішення суду, що набрало законної сили та прийняте на користь ліцензіата.\nОрган ліцензування у день внесення змін до відомостей, що містяться в Єдиному реєстрі ліцензіатів та місць обігу пального, за результатами адміністративного або судового оскарження направляє ліцензіату витяг із зазначеного реєстру в електронній формі у порядку, визначеному статтею 42 Податкового кодексу України.\n18. Зміни до відомостей, що містяться в Єдиному реєстрі ліцензіатів та місць обігу пального, вважаються внесеними до Єдиного реєстру ліцензіатів та місць обігу пального з дня внесення відповідного запису до зазначеного реєстру.\nЗа порушення строку, визначеного цією статтею для внесення змін до відомостей, що містяться в Єдиному реєстрі ліцензіатів та місць обігу пального, посадові особи органу ліцензування несуть відповідальність, встановлену законом за порушення вимог законодавства у сфері надання адміністративних послуг.\nШкода, заподіяна фізичним особам, фізичним особам - підприємцям або юридичним особам рішеннями, діями або бездіяльністю органу ліцензування, його посадовими (службовими) особами, відшкодовується у встановленому законом порядку.\n19. Центральний орган виконавчої влади, що реалізує державну податкову політику, забезпечує вільний та безоплатний доступ до відомостей, що містяться в Єдиному реєстрі ліцензіатів та місць обігу пального.\n20. За потреби ліцензіат має право звернутися до органу ліцензування із заявою про надання витягу з Єдиного реєстру ліцензіатів та місць обігу пального, що подається в паперовій або електронній формі у порядку, визначеному статтею 42 Податкового кодексу України.\nВитяг з Єдиного реєстру ліцензіатів та місць обігу пального надається ліцензіату в електронній формі у порядку, визначеному статтею 42 Податкового кодексу України, протягом одного робочого дня з дня отримання відповідної заяви.\nВитяг з Єдиного реєстру ліцензіатів та місць обігу пального має містити відомості, внесені до зазначеного реєстру на дату отримання заяви про надання витягу.\n21. Форма витягу з Єдиного реєстру ліцензіатів та місць обігу пального затверджується Кабінетом Міністрів України.\n22. Витяги та рішення, передбачені цією статтею, формуються та надаються суб’єктам господарювання безоплатно та безумовно.\n23. Відомості, що містяться в Єдиному реєстрі ліцензіатів та місць обігу пального, надаються правоохоронним чи іншим державним органам, органам місцевого самоврядування на їхній запит у вигляді витягу із зазначеного реєстру протягом п’яти робочих днів з дня отримання запиту.\n24. Відомості про ліцензії, дію яких припинено або строк дії яких закінчився, зберігаються в Єдиному реєстрі ліцензіатів та місць обігу пального протягом п’яти років з дати припинення дії або закінчення строку дії ліцензії з подальшим переданням на архівне зберігання."
    },
    {
      "provision_ref": "art36",
      "section": "36",
      "title": "Стаття 36. Єдиний державний реєстр витратомірів-лічильників обсягу виробленого спирту етилового",
      "content": "1. Ведення Єдиного державного реєстру витратомірів-лічильників обсягу виробленого спирту етилового, передача облікових даних з них електронними засобами зв’язку контролюючим органам здійснюються відповідно до Податкового кодексу України у порядку, затвердженому Кабінетом Міністрів України."
    },
    {
      "provision_ref": "art37",
      "section": "37",
      "title": "Стаття 37. Єдиний державний реєстр витратомірів-лічильників і рівнемірів-лічильників рівня пального у резервуарі",
      "content": "1. Ведення Єдиного державного реєстру витратомірів-лічильників і рівнемірів-лічильників рівня пального у резервуарі, передача облікових даних з них електронними засобами зв’язку контролюючим органам здійснюються відповідно до Податкового кодексу України у порядку, затвердженому Кабінетом Міністрів України."
    },
    {
      "provision_ref": "art38",
      "section": "38",
      "title": "Стаття 38. Єдиний реєстр обладнання",
      "content": "1. Відомості про обладнання для підготовки або обробки тютюну, тютюнової сировини, промислового виробництва тютюнових виробів, крім нікотиновмісних продуктів для орального застосування, яке ввозиться на митну територію України, зберігається та/або використовується на митній території України, підлягають внесенню до Єдиного реєстру обладнання.\nДо обладнання для підготовки або обробки тютюну, тютюнової сировини, промислового виробництва тютюнових виробів відносяться:\n1) автоматизовані машини (механізми), призначені для:\nпідготовки або обробки тютюну, тютюнової сировини;\nнарізання тютюнового листя для подальшого використання у виробництві тютюнових виробів;\nвиробництва відновленого тютюну;\nвиробництва фільтрів для сигарет, сигаретних гільз;\nвиробництва тютюнових виробів шляхом вкладення тютюнового листя або тютюнової суміші в сигаретний папір або цигаркові гільзи, або листи тютюну з подальшим формуванням тютюнових виробів;\nпакування визначеної кількості тютюнових виробів у пачки відповідного формату шляхом розподілення єдиного потоку на порції визначеної кількості, вкладання таких порцій у заготовку пачки та фінального формування пачки з визначеною кількістю тютюнових виробів;\n2) автоматизовані машини (механізми) - обладнання з електричним чи неелектричним нагріванням для обробки матеріалів шляхом зміни температури та механічні пристрої, що використовуються для промислового виробництва люлькового, нюхального, смоктального, жувального тютюну чи його замінників (нарізання, змішування, формування люлькового тютюну, махорки, тютюновмісних сумішей для кальянів, фінальне формування пачки (упаковки) тютюну чи махорки для смоктання, жування, нюхання чи вдихання без горіння шляхом нагрівання);\n3) автоматизовані машини (механізми), призначені для нанесення марок акцизного податку/графічних елементів електронних марок акцизного податку на пачки відповідного формату.\n2. Адміністратором та держателем Єдиного реєстру обладнання є центральний орган виконавчої влади, що реалізує державну податкову політику.\nСтворення та функціонування Єдиного реєстру обладнання, у тому числі його програмно-технічних засобів, здійснюються за рахунок коштів державного бюджету, міжнародної технічної допомоги та з інших джерел, не заборонених законом.\nВласником Єдиного реєстру обладнання, у тому числі його програмно-технічних засобів та виключних майнових прав на його програмне забезпечення, є держава в особі держателя Єдиного реєстру обладнання.\n3. Порядок ведення Єдиного реєстру обладнання затверджується Кабінетом Міністрів України.\nВедення Єдиного реєстру обладнання здійснюється з використанням програмного забезпечення, що забезпечує його сумісність і взаємодію з іншими інформаційними системами та мережами, що становлять інформаційний ресурс держави.\nЄдиний реєстр обладнання інтегрується із Системою електронної взаємодії електронних ресурсів, визначеною Законом України \"Про публічні електронні реєстри\".\nОбробка та захист персональних даних в Єдиному реєстрі обладнання здійснюються відповідно до Закону України \"Про захист персональних даних\".\nЗаходи із створення, впровадження та супроводження програмного забезпечення Єдиного реєстру обладнання, технічного і технологічного забезпечення, збереження та захисту даних, технічні та технологічні заходи з надання доступу до Єдиного реєстру обладнання здійснюються адміністратором відповідно до законів України \"Про захист персональних даних\" та \"Про захист інформації в інформаційно-комунікаційних системах\" .\n4. Внесення відомостей про обладнання для підготовки або обробки тютюну, тютюнової сировини, промислового виробництва тютюнових виробів до Єдиного реєстру обладнання здійснює посадова особа центрального органу виконавчої влади, що реалізує державну податкову політику:\n1) за результатами прийнятого рішення про внесення відомостей про обладнання для підготовки або обробки тютюну, тютюнової сировини, промислового виробництва тютюнових виробів до Єдиного реєстру обладнання;\n2) за результатами розгляду заяви заявника (власника або користувача обладнання) про внесення змін до відомостей, що містяться в Єдиному реєстрі обладнання;\n3) за результатами прийнятого рішення про виключення відомостей про обладнання для підготовки або обробки тютюну, тютюнової сировини, промислового виробництва тютюнових виробів з Єдиного реєстру обладнання;\n4) на підставі рішення суду, що набрало законної сили.\nУ разі якщо власником обладнання для підготовки або обробки тютюну, тютюнової сировини, промислового виробництва тютюнових виробів є нерезидент України, для цілей цього Закону власником такого обладнання вважається особа, яка здійснює використання або зберігання обладнання для підготовки або обробки тютюну, тютюнової сировини, промислового виробництва тютюнових виробів на території України.\n5. Єдиний реєстр обладнання містить такі відомості:\n1) про власника (співвласників) обладнання:\nдля юридичних осіб - найменування, місцезнаходження, код згідно з ЄДРПОУ;\nдля фізичних осіб - підприємців - прізвище, власне ім’я, по батькові (за наявності), місцезнаходження (адреса зареєстрованого/задекларованого місця проживання (перебування), за якою здійснюється зв’язок з фізичною особою - підприємцем), реєстраційний номер облікової картки платника податків або серія та/або номер паспорта (для фізичних осіб, які мають право здійснювати будь-які платежі за серією та/або номером паспорта), унікальний номер запису в Єдиному державному демографічному реєстрі (за наявності);\nдля осіб, уповноважених на ведення обліку діяльності за договорами про спільну діяльність без утворення юридичної особи, та осіб, які є відповідальними за утримання та внесення податків до бюджету під час виконання договорів, - найменування та код уповноваженої особи згідно з ЄДРПОУ і податковий номер, наданий такій особі під час взяття на облік договору згідно з пунктом 63.6 статті 63 та пунктом 64.6 статті 64 Податкового кодексу України;\nдля іноземних суб’єктів господарської діяльності - найменування та податковий номер постійного представництва;\n2) про користувача обладнання (у разі передачі обладнання в користування іншому суб’єкту господарювання):\nдля юридичних осіб - найменування, місцезнаходження, код згідно з ЄДРПОУ;\nдля фізичних осіб - підприємців - прізвище, власне ім’я, по батькові (за наявності), місцезнаходження (адреса зареєстрованого/задекларованого місця проживання (перебування), за якою здійснюється зв’язок з фізичною особою - підприємцем), реєстраційний номер облікової картки платника податків або серія та/або номер паспорта (для фізичних осіб, які мають право здійснювати будь-які платежі за серією та/або номером паспорта), унікальний номер запису в Єдиному державному демографічному реєстрі (за наявності);\nдля осіб, уповноважених на ведення обліку діяльності за договорами про спільну діяльність без утворення юридичної особи, та осіб, які є відповідальними за утримання та внесення податків до бюджету під час виконання договорів, - найменування та код уповноваженої особи згідно з ЄДРПОУ і податковий номер, наданий такій особі під час взяття на облік договору згідно з пунктом 63.6 статті 63 та пунктом 64.6 статті 64 Податкового кодексу України;\nдля іноземних суб’єктів господарської діяльності - найменування та податковий номер постійного представництва;\n3) реквізити (номер і дата) заяви про внесення відомостей про обладнання для підготовки або обробки тютюну, тютюнової сировини, промислового виробництва тютюнових виробів до Єдиного реєстру обладнання, заяви про внесення змін до відомостей, що містяться в Єдиному реєстрі обладнання (дата у форматі ДДММРРРР);\n4) реквізити (номер і дата) митної декларації/аркуша коригування, на підставі яких здійснювалося ввезення обладнання для підготовки або обробки тютюну, тютюнової сировини, промислового виробництва тютюнових виробів на митну територію України (дата у форматі ДДММРРРР);\n5) реквізити (номер і дата) митної декларації/аркуша коригування, на підставі яких здійснювалося вивезення обладнання для підготовки або обробки тютюну, тютюнової сировини, промислового виробництва тютюнових виробів за межі митної території України (дата у форматі ДДММРРРР);\n6) номер (за наявності) і дата договору (контракту), у тому числі зовнішньоекономічного, що засвідчує передачу/набуття у власність обладнання для підготовки або обробки тютюну, тютюнової сировини, промислового виробництва тютюнових виробів (дата у форматі ДДММРРРР);\n7) номер (за наявності) і дата договору (контракту), у тому числі зовнішньоекономічного, що засвідчує набуття в оренду (найм), позику, інше право користування обладнанням для підготовки або обробки тютюну, тютюнової сировини, промислового виробництва тютюнових виробів або передачу в оренду (найм), позику, інше право користування власного обладнання для підготовки або обробки тютюну, тютюнової сировини, промислового виробництва тютюнових виробів іншому суб’єкту господарювання (дата у форматі ДДММРРРР);\n8) реєстраційні номери обладнання для підготовки або обробки тютюну, тютюнової сировини, промислового виробництва тютюнових виробів;\n9) вид обладнання для підготовки або обробки тютюну, тютюнової сировини, промислового виробництва тютюнових виробів, найменування його виробника, модель та серійний номер (за наявності) такого обладнання;\n10) адреси місцезнаходження обладнання для підготовки або обробки тютюну, тютюнової сировини, промислового виробництва тютюнових виробів (у форматі - область (крім Автономної Республіки Крим, м. Києва та м. Севастополя), район (крім м. Києва та м. Севастополя), населений пункт, вулиця, номер будинку/офісу);\n11) коди адміністративно-територіальних одиниць або територій територіальних громад згідно з Кодифікатором адміністративно-територіальних одиниць та територій територіальних громад , у/на яких розташовано обладнання для підготовки або обробки тютюну, тютюнової сировини, промислового виробництва тютюнових виробів;\n12) рішення центрального органу виконавчої влади, що реалізує державну податкову політику:\nреквізити (номер і дата) рішення про відмову у внесенні відомостей до Єдиного реєстру обладнання, про відмову у внесенні змін до відомостей, що містяться в Єдиному реєстрі обладнання (дата у форматі ДДММРРРР);\nреквізити (номер і дата) рішення про виключення відомостей про обладнання для підготовки або обробки тютюну, тютюнової сировини, промислового виробництва тютюнових виробів з Єдиного реєстру обладнання (дата у форматі ДДММРРРР);\n13) дата внесення відомостей про обладнання для підготовки або обробки тютюну, тютюнової сировини, промислового виробництва тютюнових виробів до Єдиного реєстру обладнання (у форматі ДДММРРРР);\n14) дата внесення змін до відомостей, що містяться в Єдиному реєстрі обладнання (у форматі ДДММРРРР);\n15) дата виключення відомостей про обладнання для підготовки або обробки тютюну, тютюнової сировини, промислового виробництва тютюнових виробів з Єдиного реєстру обладнання (у форматі ДДММРРРР);\n16) дата рішення суду, що набрало законної сили, та номер справи, по якій прийнято рішення про визнання протиправним та скасування рішення центрального органу виконавчої влади, що реалізує державну податкову політику, про виключення відомостей про обладнання для підготовки або обробки тютюну, тютюнової сировини, промислового виробництва тютюнових виробів з Єдиного реєстру обладнання;\n17) про зміну власника (співвласників) обладнання для підготовки або обробки тютюну, тютюнової сировини, промислового виробництва тютюнових виробів із зазначенням коду ЄДРПОУ/реєстраційного номера облікової картки платника податків або серії та/або номера паспорта (для фізичних осіб, які мають право здійснювати будь-які платежі за серією та/або номером паспорта), унікального номера запису в Єдиному державному демографічному реєстрі/податкового номера постійного представництва - нового власника такого обладнання (у разі передачі права власності на обладнання іншому суб’єкту господарювання);\n18) про зміну користувача обладнання для підготовки або обробки тютюну, тютюнової сировини, промислового виробництва тютюнових виробів із зазначенням коду ЄДРПОУ/реєстраційного номера облікової картки платника податків або серії та/або номера паспорта (для фізичних осіб, які мають право здійснювати будь-які платежі за серією та/або номером паспорта), унікального номера запису в Єдиному державному демографічному реєстрі/податкового номера постійного представництва - нового користувача такого обладнання (у разі передачі обладнання в користування іншому суб’єкту господарювання);\n19) про вивезення обладнання для підготовки або обробки тютюну, тютюнової сировини, промислового виробництва тютюнових виробів за межі митної території України;\n20) про знищення обладнання для підготовки або обробки тютюну, тютюнової сировини, промислового виробництва тютюнових виробів.\n6. До відомостей про обладнання для підготовки або обробки тютюну, тютюнової сировини, промислового виробництва тютюнових виробів, внесених до Єдиного реєстру обладнання, центральний орган виконавчої влади, що реалізує державну податкову політику, може внести зміни:\n1) за результатами розгляду заяви заявника (власника або користувача обладнання) про внесення змін до відомостей, що містяться в Єдиному реєстрі обладнання;\n2) на підставі рішення суду, що набрало законної сили.\n7. Відомості про обладнання для підготовки або обробки тютюну, тютюнової сировини, промислового виробництва тютюнових виробів, внесені до Єдиного реєстру обладнання, центральний орган виконавчої влади, що реалізує державну податкову політику, може виключити з Єдиного реєстру обладнання:\n1) за результатами прийнятого рішення про виключення відомостей про обладнання для підготовки або обробки тютюну, тютюнової сировини, промислового виробництва тютюнових виробів з Єдиного реєстру обладнання з підстав, визначених частиною дев’ятнадцятою цієї статті;\n2) на підставі рішення суду, що набрало законної сили.\n8. Заява про внесення відомостей про обладнання для підготовки або обробки тютюну, тютюнової сировини, промислового виробництва тютюнових виробів до Єдиного реєстру обладнання, про внесення змін до відомостей, що містяться в Єдиному реєстрі обладнання, та копії документів, що подаються разом із заявою, подаються до центрального органу виконавчої влади, що реалізує державну податкову політику, у паперовій або електронній формі в порядку, визначеному статтею 42 Податкового кодексу України.\nЗаява про внесення відомостей про обладнання для підготовки або обробки тютюну, тютюнової сировини, промислового виробництва тютюнових виробів до Єдиного реєстру обладнання, про внесення змін до відомостей, що містяться в Єдиному реєстрі обладнання, що подається в паперовій формі, підписується заявником та скріплюється печаткою (за наявності). На заяву, що подається в електронній формі, накладаються кваліфікований електронний підпис та кваліфікована електронна печатка (за наявності) заявника.\nКопії документів, подані в паперовій формі разом із заявою про внесення відомостей про обладнання для підготовки або обробки тютюну, тютюнової сировини, промислового виробництва тютюнових виробів до Єдиного реєстру обладнання, про внесення змін до відомостей, що містяться в Єдиному реєстрі обладнання, завіряються власником/користувачем такого обладнання або його посадовою особою та скріплюються печаткою (за наявності).\nВідповідальність за достовірність відомостей, зазначених у заявах про внесення відомостей про обладнання для підготовки або обробки тютюну, тютюнової сировини, промислового виробництва тютюнових виробів до Єдиного реєстру обладнання, про внесення змін до відомостей, що містяться в Єдиному реєстрі обладнання, та документах, поданих разом із заявою, несе заявник.\nВимагати представлення або подання інших документів чи відомостей, ніж передбачені цією статтею, забороняється.\n9. Форми заяв про внесення відомостей про обладнання для підготовки або обробки тютюну, тютюнової сировини, промислового виробництва тютюнових виробів до Єдиного реєстру обладнання, про внесення змін до відомостей, що містяться в Єдиному реєстрі обладнання, та порядок їх заповнення затверджуються центральним органом виконавчої влади, що забезпечує формування та реалізує державну фінансову політику.\n10. У заяві про внесення відомостей про обладнання для підготовки або обробки тютюну, тютюнової сировини, промислового виробництва тютюнових виробів до Єдиного реєстру обладнання зазначаються такі відомості:\n1) про власника (співвласників) обладнання:\nдля юридичних осіб - найменування, місцезнаходження, код згідно з ЄДРПОУ;\nдля фізичних осіб - підприємців - прізвище, власне ім’я, по батькові (за наявності), місцезнаходження (адреса зареєстрованого/задекларованого місця проживання (перебування), за якою здійснюється зв’язок з фізичною особою - підприємцем), реєстраційний номер облікової картки платника податків або серія та/або номер паспорта (для фізичних осіб, які мають право здійснювати будь-які платежі за серією та/або номером паспорта), унікальний номер запису в Єдиному державному демографічному реєстрі (за наявності);\nдля осіб, уповноважених на ведення обліку діяльності за договорами про спільну діяльність без утворення юридичної особи, та осіб, які є відповідальними за утримання та внесення податків до бюджету під час виконання договорів, - найменування та код уповноваженої особи згідно з ЄДРПОУ і податковий номер, наданий такій особі під час взяття на облік договору згідно з пунктом 63.6 статті 63 та пунктом 64.6 статті 64 Податкового кодексу України;\nдля іноземних суб’єктів господарської діяльності - найменування та податковий номер постійного представництва;\n2) про користувача обладнання (у разі передачі обладнання в користування):\nдля юридичних осіб - найменування, місцезнаходження, код згідно з ЄДРПОУ;\nдля фізичних осіб - підприємців - прізвище, власне ім’я, по батькові (за наявності), місцезнаходження (адреса зареєстрованого/задекларованого місця проживання (перебування), за якою здійснюється зв’язок з фізичною особою - підприємцем), реєстраційний номер облікової картки платника податків або серія та/або номер паспорта (для фізичних осіб, які мають право здійснювати будь-які платежі за серією та/або номером паспорта), унікальний номер запису в Єдиному державному демографічному реєстрі (за наявності);\nдля осіб, уповноважених на ведення обліку діяльності за договорами про спільну діяльність без утворення юридичної особи, та осіб, які є відповідальними за утримання та внесення податків до бюджету під час виконання договорів, - найменування та код уповноваженої особи згідно з ЄДРПОУ і податковий номер, наданий такій особі під час взяття на облік договору згідно з пунктом 63.6 статті 63 та пунктом 64.6 статті 64 Податкового кодексу України;\nдля іноземних суб’єктів господарської діяльності - найменування та податковий номер постійного представництва;\n3) реквізити (номер і дата) митної декларації/аркуша коригування, на підставі яких здійснювалося ввезення обладнання на митну територію України (дата у форматі ДДММРРРР);\n4) реквізити (номер (за наявності) і дата) договору (контракту), у тому числі зовнішньоекономічного, що засвідчує набуття обладнання для підготовки або обробки тютюну, тютюнової сировини, промислового виробництва тютюнових виробів у власність (дата у форматі ДДММРРРР);\n5) реквізити (номер (за наявності) і дата) договору (контракту), у тому числі зовнішньоекономічного, що засвідчує набуття обладнання для підготовки або обробки тютюну, тютюнової сировини, промислового виробництва тютюнових виробів в оренду (найм), позику, інше право користування (дата у форматі ДДММРРРР);\n6) реквізити (номер (за наявності) і дата) договору, що засвідчує факт передачі власного обладнання для підготовки або обробки тютюну, тютюнової сировини, промислового виробництва тютюнових виробів в оренду (найм), позику, інше право користування іншому суб’єкту господарювання (дата у форматі ДДММРРРР);\n7) вид обладнання для підготовки або обробки тютюну, тютюнової сировини, промислового виробництва тютюнових виробів, найменування його виробника, модель та серійний номер (за наявності) такого обладнання;\n8) адреса/адреси місцезнаходження обладнання для підготовки або обробки тютюну, тютюнової сировини, промислового виробництва тютюнових виробів (у форматі - область (крім Автономної Республіки Крим, м. Києва та м. Севастополя), район (крім м. Києва та м. Севастополя), населений пункт, вулиця, номер будинку/офісу);\n9) коди адміністративно-територіальної одиниці та території територіальної громади згідно з Кодифікатором адміністративно-територіальних одиниць та територій територіальних громад , у/на яких розташовано обладнання для підготовки або обробки тютюну, тютюнової сировини, промислового виробництва тютюнових виробів.\nЗаява про внесення відомостей про обладнання для підготовки або обробки тютюну, тютюнової сировини, промислового виробництва тютюнових виробів до Єдиного реєстру обладнання подається протягом 10 робочих днів з дня набуття права власності на обладнання (для обладнання, що перебуває на митній території України) або з дня завершення митного оформлення обладнання (у разі ввезення обладнання на митну територію України).\n11. До заяви про внесення відомостей про обладнання для підготовки або обробки тютюну, тютюнової сировини, промислового виробництва тютюнових виробів до Єдиного реєстру обладнання додаються копії документів, що підтверджують ввезення обладнання на митну територію України, право власності на таке обладнання або право користування таким обладнанням (для обладнання, власником якого є нерезидент України).\nУ разі якщо на дату подання заяви про внесення відомостей про обладнання для підготовки або обробки тютюну, тютюнової сировини, промислового виробництва тютюнових виробів до Єдиного реєстру обладнання таке обладнання передано власником іншому суб’єкту господарювання - резиденту (користувачу обладнання), у заяві зазначається інформація про користувача обладнання та про фактичну адресу/адреси місцезнаходження обладнання.\nУ разі якщо обладнання для підготовки або обробки тютюну, тютюнової сировини, промислового виробництва тютюнових виробів розміщено за іншою адресою, ніж місце виробництва тютюнових виробів, до заяви про внесення відомостей про обладнання для підготовки або обробки тютюну, тютюнової сировини, промислового виробництва тютюнових виробів до Єдиного реєстру обладнання додається копія документа, що засвідчує право власності або право користування об’єктом нерухомого майна (його частиною)/приміщенням (його частиною), в якому розміщено таке обладнання.\n12. У разі якщо після внесення відомостей про обладнання для підготовки або обробки тютюну, тютюнової сировини, промислового виробництва тютюнових виробів до Єдиного реєстру обладнання відбулися зміни у таких відомостях, власник/користувач такого обладнання зобов’язаний протягом 10 робочих днів з дня настання події, що спричинила такі зміни, подати до центрального органу виконавчої влади, що реалізує державну податкову політику, заяву про внесення змін до відомостей, що містяться в Єдиному реєстрі обладнання.\nЗаява про внесення змін до відомостей, що містяться в Єдиному реєстрі обладнання, подається власником обладнання у разі настання таких подій:\nзміна найменування юридичної особи (у тому числі у зв’язку із зміною типу акціонерного товариства або у зв’язку з перетворенням державного підприємства/акціонерного товариства в інше господарське товариство, або приватизацією державного чи комунального майна) або прізвища, власного імені, по батькові (за наявності) фізичної особи - підприємця - власника обладнання;\nзміна місцезнаходження суб’єкта господарювання - власника обладнання;\nзміна адреси/адрес місцезнаходження обладнання для підготовки або обробки тютюну, тютюнової сировини, промислового виробництва тютюнових виробів, яке не передано в оренду (найм), позику, інше право користування іншому суб’єкту господарювання;\nперехід права власності на обладнання для підготовки або обробки тютюну, тютюнової сировини, промислового виробництва тютюнових виробів до іншого суб’єкта господарювання (у такому разі заява про внесення змін до відомостей, що містяться в Єдиному реєстрі обладнання, подається попереднім власником і новим власником такого обладнання);\nвивезення обладнання для підготовки або обробки тютюну, тютюнової сировини, промислового виробництва тютюнових виробів за межі митної території України;\nзнищення обладнання для підготовки або обробки тютюну, тютюнової сировини, промислового виробництва тютюнових виробів, що підтверджується актом про знищення обладнання або актом оцінки збитків чи іншим документом, що підтверджує факт знищення обладнання внаслідок дії обставин непереборної сили, стихійного лиха (форс-мажорних обставин), у тому числі у зв’язку із введенням воєнного стану, надзвичайного стану в Україні;\nпередача власного обладнання для підготовки або обробки тютюну, тютюнової сировини, промислового виробництва тютюнових виробів в оренду (найм), позику, інше право користування іншому суб’єкту господарювання;\nукладення з користувачем обладнання для підготовки або обробки тютюну, тютюнової сировини, промислового виробництва тютюнових виробів нового договору про право користування таким обладнанням.\nЗаява про внесення змін до відомостей, що містяться в Єдиному реєстрі обладнання, подається користувачем обладнання у разі настання таких подій:\nзміна найменування юридичної особи (у тому числі у зв’язку із зміною типу акціонерного товариства або у зв’язку з перетворенням державного підприємства/акціонерного товариства в інше господарське товариство, або приватизацією державного чи комунального майна) або прізвища, власного імені, по батькові (за наявності) фізичної особи - підприємця - користувача обладнання;\nзміна місцезнаходження суб’єкта господарювання - користувача обладнання;\nнабуття права користування на обладнання для підготовки або обробки тютюну, тютюнової сировини, промислового виробництва тютюнових виробів, відомості про яке внесені до Єдиного реєстру обладнання;\nзміна адреси/адрес місцезнаходження обладнання для підготовки або обробки тютюну, тютюнової сировини, промислового виробництва тютюнових виробів, набутого у користування.\nЗаява про внесення змін до відомостей, що містяться в Єдиному реєстрі обладнання, не подається у разі зміни назви області, району, населеного пункту, вулиці, інших об’єктів топоніміки населених пунктів відповідно до законодавства чи у зв’язку із зміною коду адміністративно-територіальної одиниці або території територіальної громади згідно з Кодифікатором адміністративно-територіальних одиниць та територій територіальних громад .\nУ разі знищення обладнання за заявою його власника такий власник утворює комісію, яка за результатами знищення обладнання складає акт про знищення обладнання. До складу такої комісії обов’язково включається представник центрального органу виконавчої влади, що реалізує державну податкову політику, який отримує один примірник акта про знищення обладнання та матеріали фото- та відеофіксації такого знищення.\nЗнищення обладнання за заявою його власника здійснюється за рахунок власника обладнання.\nПри знищенні обладнання проводяться фото- та відеофіксація, носії з матеріалами яких є невід’ємною частиною акта про знищення обладнання.\nЗнищення обладнання за заявою його власника здійснюється з додержанням вимог нормативно-правових актів і нормативних документів щодо належних і безпечних для здоров’я людини та навколишнього природного середовища умов знищення відповідного обладнання.\nЗнищення обладнання за заявою його власника здійснюється у спосіб, що унеможливлює подальше використання такого обладнання.\n13. У заяві про внесення змін до відомостей, що містяться в Єдиному реєстрі обладнання, зазначаються такі відомості:\n1) про власника (співвласників) обладнання:\nдля юридичних осіб - найменування, місцезнаходження, код згідно з ЄДРПОУ;\nдля фізичних осіб - підприємців - прізвище, власне ім’я, по батькові (за наявності), місцезнаходження (адреса зареєстрованого/задекларованого місця проживання (перебування), за якою здійснюється зв’язок з фізичною особою - підприємцем), реєстраційний номер облікової картки платника податків або серія та/або номер паспорта (для фізичних осіб, які мають право здійснювати будь-які платежі за серією та/або номером паспорта), унікальний номер запису в Єдиному державному демографічному реєстрі (за наявності);\nдля осіб, уповноважених на ведення обліку діяльності за договорами про спільну діяльність без утворення юридичної особи, та осіб, які є відповідальними за утримання та внесення податків до бюджету під час виконання договорів, - найменування та код уповноваженої особи згідно з ЄДРПОУ і податковий номер, наданий такій особі під час взяття на облік договору згідно з пунктом 63.6 статті 63 та пунктом 64.6 статті 64 Податкового кодексу України;\nдля іноземних суб’єктів господарської діяльності - найменування та податковий номер постійного представництва.\nУ заяві про внесення змін до відомостей, що містяться в Єдиному реєстрі обладнання, зазначаються нове найменування юридичної особи (у тому числі у зв’язку із зміною типу акціонерного товариства або у зв’язку з перетворенням державного підприємства/акціонерного товариства в інше господарське товариство, або приватизацією державного чи комунального майна) або прізвище, власне ім’я, по батькові (за наявності) фізичної особи - підприємця та нова адреса місцезнаходження власника (співвласника) обладнання;\n2) про користувача обладнання (у разі передачі обладнання у користування):\nдля юридичних осіб - найменування, місцезнаходження, код згідно з ЄДРПОУ;\nдля фізичних осіб - підприємців - прізвище, власне ім’я, по батькові (за наявності), місцезнаходження (адреса зареєстрованого/задекларованого місця проживання (перебування), за якою здійснюється зв’язок з фізичною особою - підприємцем), реєстраційний номер облікової картки платника податків або серія та/або номер паспорта (для фізичних осіб, які мають право здійснювати будь-які платежі за серією та/або номером паспорта), унікальний номер запису в Єдиному державному демографічному реєстрі (за наявності);\nдля осіб, уповноважених на ведення обліку діяльності за договорами про спільну діяльність без утворення юридичної особи, та осіб, які є відповідальними за утримання та внесення податків до бюджету під час виконання договорів, - найменування та код уповноваженої особи згідно з ЄДРПОУ і податковий номер, наданий такій особі під час взяття на облік договору згідно з пунктом 63.6 статті 63 та пунктом 64.6 статті 64 Податкового кодексу України;\nдля іноземних суб’єктів господарської діяльності - найменування та податковий номер постійного представництва.\nУ заяві про внесення змін до відомостей, що містяться в Єдиному реєстрі обладнання, зазначаються нове найменування юридичної особи (у тому числі у зв’язку із зміною типу акціонерного товариства або у зв’язку з перетворенням державного підприємства/акціонерного товариства в інше господарське товариство, або приватизацією державного чи комунального майна) або прізвище, власне ім’я, по батькові (за наявності) фізичної особи - підприємця та нова адреса місцезнаходження користувача обладнання;\n3) реєстраційний номер/номери обладнання для підготовки або обробки тютюну, тютюнової сировини, промислового виробництва тютюнових виробів;\n4) реквізити (номер (за наявності) і дата) договору, що засвідчує передачу права власності на обладнання для підготовки або обробки тютюну, тютюнової сировини, промислового виробництва тютюнових виробів іншому суб’єкту господарювання (дата у форматі ДДММРРРР);\n5) реквізити (номер (за наявності) і дата) договору, що засвідчує передачу власного обладнання для підготовки або обробки тютюну, тютюнової сировини, промислового виробництва тютюнових виробів в оренду (найм), позику, інше право користування іншому суб’єкту господарювання (дата у форматі ДДММРРРР);\n6) реквізити (номер і дата) митної декларації/аркуша коригування, на підставі яких здійснювалося вивезення обладнання за межі митної території України;\n7) адреса/адреси місцезнаходження обладнання для підготовки або обробки тютюну, тютюнової сировини, промислового виробництва тютюнових виробів, що підлягають включенню до Єдиного реєстру обладнання (у форматі - область (крім Автономної Республіки Крим, м. Києва та м. Севастополя), район (крім м. Києва та м. Севастополя), населений пункт, вулиця, номер будинку/офісу);\n8) адреса/адреси місцезнаходження обладнання для підготовки або обробки тютюну, тютюнової сировини, промислового виробництва тютюнових виробів, що підлягають виключенню з Єдиного реєстру обладнання (у форматі - область (крім Автономної Республіки Крим, м. Києва та м. Севастополя), район (крім м. Києва та м. Севастополя), населений пункт, вулиця, номер будинку/офісу);\n9) коди адміністративно-територіальної одиниці та території територіальної громади згідно з Кодифікатором адміністративно-територіальних одиниць та територій територіальних громад , у/на яких розташовано обладнання для підготовки або обробки тютюну, тютюнової сировини, промислового виробництва тютюнових виробів, що підлягає включенню до Єдиного реєстру обладнання;\n10) про зміну власника (співвласників) обладнання для підготовки або обробки тютюну, тютюнової сировини, промислового виробництва тютюнових виробів із зазначенням коду ЄДРПОУ/реєстраційного номера облікової картки платника податків або серії та/або номера паспорта (для фізичних осіб, які мають право здійснювати будь-які платежі за серією та/або номером паспорта), унікального номера запису в Єдиному державному демографічному реєстрі/податкового номера постійного представництва нового власника (у разі відчуження обладнання іншому суб’єкту господарювання);\n11) про зміну користувача обладнання для підготовки або обробки тютюну, тютюнової сировини, промислового виробництва тютюнових виробів, із зазначенням коду ЄДРПОУ/реєстраційного номера облікової картки платника податків або серії та/або номера паспорта (для фізичних осіб, які мають право здійснювати будь-які платежі за серією та/або номером паспорта), унікального номера запису в Єдиному державному демографічному реєстрі/податкового номера постійного представництва нового користувача (у разі передачі обладнання в користування іншому суб’єкту господарювання);\n12) про знищення обладнання для підготовки або обробки тютюну, тютюнової сировини, промислового виробництва тютюнових виробів;\n13) про вивезення обладнання для підготовки або обробки тютюну, тютюнової сировини, промислового виробництва тютюнових виробів за межі митної території України.\nУ разі зміни адреси/адрес місцезнаходження обладнання для підготовки або обробки тютюну, тютюнової сировини, промислового виробництва тютюнових виробів, яке розташовано за іншою адресою, ніж місце виробництва тютюнових виробів, до заяви про внесення змін до відомостей, що містяться в Єдиному реєстрі обладнання, додається копія документа, що засвідчує право власності або право користування об’єктом нерухомого майна (його частиною)/приміщенням (його частиною), у якому розміщено таке обладнання.\nУ разі переходу права власності/права користування на обладнання для підготовки або обробки тютюну, тютюнової сировини, промислового виробництва тютюнових виробів до іншого суб’єкта господарювання, у тому числі укладення з користувачем обладнання нового договору про право користування таким обладнанням, до заяви про внесення змін до відомостей, що містяться в Єдиному реєстрі обладнання, додається копія договору, що засвідчує передачу/набуття права власності/права користування на таке обладнання.\nУ разі вивезення обладнання для підготовки або обробки тютюну, тютюнової сировини, промислового виробництва тютюнових виробів за межі митної території України до заяви про внесення змін до відомостей, що містяться в Єдиному реєстрі обладнання, додається копія митної декларації/аркуша коригування, на підставі яких здійснювалося вивезення обладнання за межі митної території України.\nУ разі знищення обладнання для підготовки або обробки тютюну, тютюнової сировини, промислового виробництва тютюнових виробів до заяви про внесення змін до відомостей, що містяться в Єдиному реєстрі обладнання, додається копія акта про знищення такого обладнання або акта оцінки збитків чи іншого документа, що підтверджує факт знищення обладнання внаслідок дії обставин непереборної сили, стихійного лиха (форс-мажорних обставин), у тому числі у зв’язку із введенням воєнного стану, надзвичайного стану в Україні.\n14. Центральний орган виконавчої влади, що реалізує державну податкову політику, протягом 10 робочих днів з дня отримання заяви про внесення відомостей про обладнання для підготовки або обробки тютюну, тютюнової сировини, промислового виробництва тютюнових виробів до Єдиного реєстру обладнання або заяви про внесення змін до відомостей, що містяться в Єдиному реєстрі обладнання:\n1) вносить відомості до Єдиного реєстру обладнання, зміни до відомостей, що містяться в Єдиному реєстрі обладнання, та направляє заявнику витяг із зазначеного реєстру в електронній формі у порядку, визначеному статтею 42 Податкового кодексу України; або\n2) приймає рішення про відмову у внесенні відомостей до Єдиного реєстру обладнання, у внесенні змін до відомостей, що містяться в Єдиному реєстрі обладнання, та направляє його заявнику в електронній формі у порядку, визначеному статтею 42 Податкового кодексу України, із зазначенням підстави/підстав для такої відмови.\nУ разі ненадання центральним органом виконавчої влади, що реалізує державну податкову політику, протягом строку, визначеного абзацом першим цієї частини, заявнику витягу з Єдиного реєстру обладнання, передбаченого пунктом 1 цієї частини, або рішення про відмову, передбаченого пунктом 2 цієї частини, на наступний робочий день після спливу зазначеного строку у центрального органу виконавчої влади, що реалізує державну податкову політику, виникає безумовний обов’язок внести такі відомості/зміни до Єдиного реєстру обладнання та направити заявнику витяг із зазначеного реєстру в електронній формі у порядку, визначеному статтею 42 Податкового кодексу України.\n15. Підставами для відмови у внесенні відомостей до Єдиного реєстру обладнання або у внесенні змін до відомостей, що містяться в Єдиному реєстрі обладнання, є:\n1) подання заяви про внесення відомостей про обладнання для підготовки або обробки тютюну, тютюнової сировини, промислового виробництва тютюнових виробів до Єдиного реєстру обладнання або заяви про внесення змін до відомостей, що містяться в Єдиному реєстрі обладнання, не за встановленою формою або з порушенням порядку її подання;\n2) неподання разом із заявою відповідних документів, подання яких передбачено цією статтею.\n16. Рішення про відмову у внесенні відомостей про обладнання для підготовки або обробки тютюну, тютюнової сировини, промислового виробництва тютюнових виробів до Єдиного реєстру обладнання, про відмову у внесенні змін до відомостей, що містяться в Єдиному реєстрі обладнання, про виключення відомостей, що містяться в Єдиному реєстрі обладнання, обов’язково має містити:\n1) найменування та код податкового органу, що прийняв відповідне рішення;\n2) реквізити (номер і дата) рішення;\n3) підставу/підстави та опис підстав (обґрунтування) для прийняття відповідного рішення;\n4) строк набрання рішенням чинності;\n5) строки і порядок оскарження прийнятого рішення (у тому числі вид суду, до якого особа може подати позов);\n6) кваліфіковану електронну печатку податкового органу.\n17. Рішення про відмову у внесенні відомостей про обладнання для підготовки або обробки тютюну, тютюнової сировини, промислового виробництва тютюнових виробів до Єдиного реєстру обладнання, про відмову у внесенні змін до відомостей, що містяться в Єдиному реєстрі обладнання, про виключення відомостей, що містяться в Єдиному реєстрі обладнання, набирає чинності на наступний робочий день за днем прийняття відповідного рішення.\nЦентральний орган виконавчої влади, що реалізує державну податкову політику, в день набрання чинності рішенням про виключення відомостей, що містяться в Єдиному реєстрі обладнання, вносить відповідний запис до Єдиного реєстру обладнання та направляє суб’єкту господарювання витяг із зазначеного реєстру в електронній формі у порядку, визначеному статтею 42 Податкового кодексу України.\n18. У разі прийняття рішення про відмову у внесенні відомостей про обладнання для підготовки або обробки тютюну, тютюнової сировини, промислового виробництва тютюнових виробів до Єдиного реєстру обладнання, про відмову у внесенні змін до відомостей, що містяться в Єдиному реєстрі обладнання, про виключення відомостей, що містяться в Єдиному реєстрі обладнання, власник/користувач обладнання може подати нову заяву про внесення відомостей про обладнання для підготовки або обробки тютюну, тютюнової сировини, промислового виробництва тютюнових виробів до Єдиного реєстру обладнання або заяву про внесення змін до відомостей, що містяться в Єдиному реєстрі обладнання, за умови усунення підстави/підстав для відмови, наведених у відповідному рішенні.\n19. Центральний орган виконавчої влади, що реалізує державну податкову політику, приймає рішення про виключення відомостей, що містяться в Єдиному реєстрі обладнання, на підставі:\n1) акта, що засвідчує факт невідповідності відомостей Єдиного реєстру обладнання фактичним даним, виявленим у ході перевірки контролюючого органу;\n2) акта, що засвідчує факт відмови без законних підстав суб’єкта господарювання та/або його посадової (службової) особи (його представників або осіб, які фактично проводять розрахункові операції) у допуску уповноважених представників контролюючого органу до проведення перевірки, складеного відповідно до пункту 81.2 статті 81 Податкового кодексу України. До такого акта обов’язково долучається мультимедійна інформація щодо фіксації зазначеного факту технічними приладами та/або технічними засобами, що здійснюють або мають функції фото- і кінозйомки, відеозапису, та/або засобами фото- і кінозйомки, відеозапису.\nЦентральний орган виконавчої влади, що реалізує державну податкову політику, протягом 10 робочих днів з дня вручення акта перевірки, визначеного цією частиною, приймає рішення про виключення відомостей, що містяться в Єдиному реєстрі обладнання, яке направляє суб’єкту господарювання в електронній формі у порядку, визначеному статтею 42 Податкового кодексу України, із зазначенням дати та підстави/підстав такого виключення.\nУ разі якщо за результатами оскарження рішення центрального органу виконавчої влади, що реалізує державну податкову політику, про виключення відомостей, що містяться в Єдиному реєстрі обладнання, суб’єкту господарювання відмовлено у задоволенні скарги, рішення про виключення відомостей, що містяться в Єдиному реєстрі обладнання, приймається на наступний робочий день за днем прийняття рішення про відмову у задоволенні такої скарги.\n20. Рішення про відмову у внесенні відомостей про обладнання для підготовки або обробки тютюну, тютюнової сировини, промислового виробництва тютюнових виробів до Єдиного реєстру обладнання, про відмову у внесенні змін до відомостей, що містяться в Єдиному реєстрі обладнання, про виключення відомостей, що містяться в Єдиному реєстрі обладнання, може бути оскаржено в судовому порядку.\nУ разі судового оскарження рішення центрального органу виконавчої влади, що реалізує державну податкову політику, про відмову у внесенні відомостей про обладнання для підготовки або обробки тютюну, тютюнової сировини, промислового виробництва тютюнових виробів до Єдиного реєстру обладнання, про відмову у внесенні змін до відомостей, що містяться в Єдиному реєстрі обладнання, про виключення відомостей, що містяться в Єдиному реєстрі обладнання, відповідні відомості вносяться до зазначеного реєстру посадовою особою центрального органу виконавчої влади, що реалізує державну податкову політику, не пізніше наступного робочого дня за днем отримання центральним органом виконавчої влади, що реалізує державну податкову політику, рішення суду, що набрало законної сили та прийняте на користь суб’єкта господарювання.\nЦентральний орган виконавчої влади, що реалізує державну податкову політику, у день внесення/виключення відомостей про обладнання для підготовки або обробки тютюну, тютюнової сировини, промислового виробництва тютюнових виробів до/з Єдиного реєстру обладнання, внесення змін до відомостей, що містяться в Єдиному реєстрі обладнання, за результатами судового оскарження направляє суб’єкту господарювання витяг із зазначеного реєстру в електронній формі у порядку, встановленому статтею 42 Податкового кодексу України.\n21. Обладнання вважається внесеним/виключеним до/з Єдиного реєстру обладнання з дня внесення відповідного запису до зазначеного реєстру.\nКожному обладнанню присвоюється реєстраційний номер, який не змінюється протягом усього періоду обліку такого обладнання в Єдиному реєстрі обладнання (у тому числі при переході права власності на таке обладнання до іншого суб’єкта господарювання).\nЗа порушення строку, визначеного цією статтею для прийняття рішення про внесення відомостей до Єдиного реєстру обладнання, про внесення змін до відомостей, що містяться в Єдиному реєстрі обладнання, посадові особи центрального органу виконавчої влади, що реалізує державну податкову політику, несуть відповідальність, встановлену законом за порушення вимог законодавства у сфері надання адміністративних послуг.\nШкода, заподіяна фізичним особам, фізичним особам - підприємцям або юридичним особам рішеннями, діями або бездіяльністю центрального органу виконавчої влади, що реалізує державну податкову політику, його посадовими (службовими) особами, відшкодовується у встановленому законом порядку.\n22. Центральний орган виконавчої влади, що реалізує державну податкову політику, забезпечує вільний та безоплатний доступ до відомостей, що містяться в Єдиному реєстрі обладнання.\n23. За потреби власник/користувач обладнання має право звернутися до центрального органу виконавчої влади, що реалізує державну податкову політику, із заявою про надання витягу з Єдиного реєстру обладнання, що подається в паперовій або електронній формі у порядку, визначеному статтею 42 Податкового кодексу України.\nВитяг з Єдиного реєстру обладнання надається власнику/користувачу обладнання в електронній формі у порядку, визначеному статтею 42 Податкового кодексу України, протягом одного робочого дня з дня отримання відповідної заяви.\nВитяг з Єдиного реєстру обладнання має містити відомості, внесені до такого реєстру на дату отримання заяви про надання витягу.\n24. Форма витягу з Єдиного реєстру обладнання затверджується центральним органом виконавчої влади, що забезпечує формування та реалізує державну фінансову політику.\n25. Витяги та рішення, передбачені цією статтею, формуються та надаються суб’єктам господарювання безоплатно та безумовно.\n26. Відомості, що містяться в Єдиному реєстрі обладнання, надаються правоохоронним чи іншим державним органам, органам місцевого самоврядування на їхній запит у вигляді витягу із зазначеного реєстру протягом п’яти робочих днів з дня отримання запиту."
    },
    {
      "provision_ref": "art39",
      "section": "39",
      "title": "Стаття 39. Єдиний реєстр місць зберігання",
      "content": "1. Зберігання спирту етилового, спиртових дистилятів, біоетанолу, алкогольних напоїв, тютюнової сировини, тютюнових виробів та рідин, що використовуються в електронних сигаретах, здійснюється суб’єктом господарювання в місцях зберігання зазначених товарів (продукції), внесених до Єдиного реєстру місць зберігання, крім випадків, визначених цим Законом.\nВиробники спирту етилового, спиртових дистилятів, біоетанолу вносять місця зберігання спирту етилового, спиртових дистилятів, біоетанолу до Єдиного реєстру місць зберігання незалежно від обсягу спирту етилового, спиртових дистилятів, біоетанолу.\nСуб’єкти господарювання, що отримують спирт етиловий для використання у виробництві продукції хімічного і технічного призначення, парфумерно-косметичної продукції, оцту з харчової сировини, вносять місця зберігання спирту етилового до Єдиного реєстру місць зберігання незалежно від обсягу спирту етилового.\nІнші суб’єкти господарювання, що отримують спирт етиловий для забезпечення виробничих потреб, вносять місця зберігання спирту етилового до Єдиного реєстру місць зберігання, якщо обсяг отриманого спирту етилового протягом одного кварталу перевищує 100 декалітрів.\nСуб’єкти господарювання, що використовують алкогольні напої для виробництва харчових продуктів (крім виробництва інших алкогольних напоїв), вносять місця зберігання алкогольних напоїв до Єдиного реєстру місць зберігання незалежно від обсягу таких алкогольних напоїв.\nСуб’єкт господарювання, що отримав ліцензію на право виробництва алкогольних напоїв, тютюнових виробів, рідин, що використовуються в електронних сигаретах, вносить до Єдиного реєстру місць зберігання лише місця зберігання, розташовані за іншою адресою, ніж місце виробництва таких товарів (продукції).\nСуб’єкт господарювання, що отримав ліцензію на право роздрібної торгівлі алкогольними напоями, тютюновими виробами, рідинами, що використовуються в електронних сигаретах, вносить до Єдиного реєстру місць зберігання лише місця зберігання, розташовані за іншою адресою, ніж місце роздрібної торгівлі такими товарами (продукцією).\n2. Адміністратором та держателем Єдиного реєстру місць зберігання є центральний орган виконавчої влади, що реалізує державну податкову політику.\nСтворення та функціонування Єдиного реєстру місць зберігання, у тому числі його програмно-технічних засобів, здійснюються за рахунок коштів державного бюджету, міжнародної технічної допомоги та з інших джерел, не заборонених законом.\nВласником Єдиного реєстру місць зберігання, у тому числі його програмно-технічних засобів та виключних майнових прав на його програмне забезпечення, є держава в особі держателя Єдиного реєстру місць зберігання.\n3. Порядок ведення Єдиного реєстру місць зберігання затверджується Кабінетом Міністрів України.\nВедення Єдиного реєстру місць зберігання здійснюється з використанням програмного забезпечення, що забезпечує його сумісність і взаємодію з іншими інформаційними системами та мережами, що становлять інформаційний ресурс держави.\nЄдиний реєстр місць зберігання інтегрується із Системою електронної взаємодії електронних ресурсів, визначеною Законом України \"Про публічні електронні реєстри\".\nОбробка та захист персональних даних в Єдиному реєстрі місць зберігання здійснюються відповідно до Закону України \"Про захист персональних даних\".\nЗаходи із створення, впровадження та супроводження програмного забезпечення Єдиного реєстру місць зберігання, технічного і технологічного забезпечення, збереження та захисту даних Єдиного реєстру місць зберігання, технічні та технологічні заходи з надання доступу до Єдиного реєстру місць зберігання здійснюються адміністратором відповідно до законів України \"Про захист персональних даних\" та \"Про захист інформації в інформаційно-комунікаційних системах\" .\n4. Внесення відомостей до Єдиного реєстру місць зберігання про місця зберігання здійснюється посадовою особою:\n1) центрального органу виконавчої влади, що реалізує державну податкову політику, - щодо місць зберігання спирту етилового, у тому числі біоетанолу;\n2) територіального органу центрального органу виконавчої влади, що реалізує державну податкову політику, - щодо місць зберігання спиртових дистилятів, алкогольних напоїв, тютюнової сировини, тютюнових виробів, рідин, що використовуються в електронних сигаретах:\nза результатами розгляду заяви заявника про внесення місць зберігання до Єдиного реєстру місць зберігання;\nза результатами розгляду заяви заявника про внесення змін до відомостей, що містяться в Єдиному реєстрі місць зберігання;\nза результатами прийнятого рішення про виключення місць зберігання з Єдиного реєстру місць зберігання;\nна підставі рішення суду, що набрало законної сили.\n5. Єдиний реєстр місць зберігання містить такі відомості:\n1) про суб’єкта господарювання:\nдля юридичних осіб - найменування, код згідно з ЄДРПОУ, місцезнаходження;\nдля фізичних осіб - підприємців - прізвище, власне ім’я, по батькові (за наявності), місцезнаходження (адреса зареєстрованого/задекларованого місця проживання (перебування), за якою здійснюється зв’язок з фізичною особою - підприємцем), реєстраційний номер облікової картки платника податків або серія та/або номер паспорта (для фізичних осіб, які мають право здійснювати будь-які платежі за серією та/або номером паспорта), унікальний номер запису в Єдиному державному демографічному реєстрі (за наявності);\nдля осіб, уповноважених на ведення обліку діяльності за договорами про спільну діяльність без утворення юридичної особи, та осіб, які є відповідальними за утримання та внесення податків до бюджету під час виконання договорів, - найменування та код уповноваженої особи згідно з ЄДРПОУ і податковий номер, наданий такій особі під час взяття на облік договору згідно з пунктом 63.6 статті 63 та пунктом 64.6 статті 64 Податкового кодексу України;\nдля іноземних суб’єктів господарської діяльності - найменування та податковий номер постійного представництва;\n2) реквізити (номер і дата) заяви про внесення місць зберігання до Єдиного реєстру місць зберігання, про внесення змін до відомостей, що містяться в Єдиному реєстрі місць зберігання (дата у форматі ДДММРРРР);\n3) реєстраційний номер ліцензії на право виробництва алкогольних напоїв (крім алкогольних напоїв, для виробництва яких використовується спирт етиловий, спиртовий дистилят), тютюнових виробів, рідин, що використовуються в електронних сигаретах, на право вирощування тютюну, на право ферментації тютюнової сировини, на право оптової та/або роздрібної торгівлі алкогольними напоями, тютюновими виробами, рідинами, що використовуються в електронних сигаретах;\n4) індивідуальний номер місця зберігання;\n5) адреси місць зберігання спирту етилового, спиртових дистилятів, біоетанолу, алкогольних напоїв, тютюнової сировини, тютюнових виробів, рідин, що використовуються в електронних сигаретах (у форматі - область (крім Автономної Республіки Крим, м. Києва та м. Севастополя), район (крім м. Києва та м. Севастополя), населений пункт, вулиця, номер будинку/офісу; кадастровий номер земельної ділянки, на якій вирощується тютюн та зберігається тютюнова сировина);\n6) коди адміністративно-територіальних одиниць або територій територіальних громад згідно з Кодифікатором адміністративно-територіальних одиниць та територій територіальних громад , у/на яких розташовані місця зберігання спирту етилового, спиртових дистилятів, біоетанолу, алкогольних напоїв, тютюнової сировини, тютюнових виробів та рідин, що використовуються в електронних сигаретах;\n7) загальна місткість ємностей для зберігання спирту етилового, спиртових дистилятів, біоетанолу;\n8) площа приміщень, у яких зберігатимуться алкогольні напої, тютюнова сировина, тютюнові вироби, рідини, що використовуються в електронних сигаретах, - для суб’єктів господарювання, що здійснюють вирощування тютюну та/або ферментацію тютюнової сировини, виробництво алкогольних напоїв, тютюнових виробів, рідин, що використовуються в електронних сигаретах, оптову та/або роздрібну торгівлю алкогольними напоями, тютюновими виробами, рідинами, що використовуються в електронних сигаретах;\n9) назва, номер (за наявності) і дата документа, що засвідчує право власності або право користування об’єктом нерухомого майна (його частиною)/приміщенням (його частиною), що використовується суб’єктом господарювання як місце зберігання спирту етилового, спиртових дистилятів, біоетанолу, алкогольних напоїв, тютюнової сировини, тютюнових виробів, рідин, що використовуються в електронних сигаретах, або документа, що засвідчує надання заявнику послуг із складського зберігання (для алкогольних напоїв, тютюнових виробів, рідин, що використовуються в електронних сигаретах);\n10) про рішення центрального органу виконавчої влади, що реалізує державну податкову політику, або його територіального органу:\nреквізити (номер і дата) рішення про відмову у внесенні місць зберігання до Єдиного реєстру місць зберігання, про відмову у внесенні змін до відомостей, що містяться в Єдиному реєстрі місць зберігання (дата у форматі ДДММРРРР);\nреквізити (номер і дата) рішення про виключення місць зберігання з Єдиного реєстру місць зберігання (дата у форматі ДДММРРРР);\n11) дата внесення місць зберігання до Єдиного реєстру місць зберігання (у форматі ДДММРРРР);\n12) дата внесення змін до відомостей, що містяться в Єдиному реєстрі місць зберігання (у форматі ДДММРРРР);\n13) дата виключення місць зберігання з Єдиного реєстру місць зберігання (у форматі ДДММРРРР);\n14) підстави для виключення місць зберігання з Єдиного реєстру місць зберігання;\n15) дата рішення суду, що набрало законної сили, та номер справи, по якій прийнято рішення про визнання протиправним та скасування рішення органу ліцензування про виключення місць зберігання з Єдиного реєстру місць зберігання або про відмову у внесенні місць зберігання до Єдиного реєстру місць зберігання, або у внесенні змін до відомостей, що містяться в Єдиному реєстрі місць зберігання.\n6. До відомостей про місця зберігання, внесених до Єдиного реєстру місць зберігання, центральний орган виконавчої влади, що реалізує державну податкову політику, або його територіальний орган може внести зміни:\n1) за результатами розгляду заяви заявника про внесення змін до відомостей, що містяться в Єдиному реєстрі місць зберігання;\n2) на підставі рішення суду, яке набрало законної сили.\n7. Відомості про місця зберігання, внесені до Єдиного реєстру місць зберігання, може виключити з Єдиного реєстру місць зберігання центральний орган виконавчої влади, що реалізує державну податкову політику, або його територіальний орган:\n1) за результатами розгляду заяви заявника про внесення змін до відомостей, що містяться в Єдиному реєстрі місць зберігання;\n2) за результатами прийнятого рішення про виключення місць зберігання з Єдиного реєстру місць зберігання;\n3) на підставі рішення суду, що набрало законної сили.\n8. Заява про внесення місць зберігання до Єдиного реєстру місць зберігання, про внесення змін до відомостей, що містяться в Єдиному реєстрі місць зберігання, подається заявником у паперовій або електронній формі у порядку, визначеному статтею 42 Податкового кодексу України, до органу, визначеного частиною четвертою цієї статті.\nЗаява про внесення місць зберігання спирту етилового, спиртових дистилятів, біоетанолу до Єдиного реєстру місць зберігання подається заявником - виробником спирту етилового, спиртових дистилятів, біоетанолу, алкогольних напоїв, для виробництва яких використовується спирт етиловий, спиртові дистиляти, до початку провадження такої діяльності та до отримання ліцензії на право провадження відповідного виду господарської діяльності, заявником - суб’єктом господарювання, що отримує спирт етиловий для забезпечення виробничих потреб, - до отримання спирту етилового.\nЗаява про внесення місць зберігання до Єдиного реєстру місць зберігання подається заявником, що здійснює вирощування тютюну та/або ферментацію тютюнової сировини, виробництво алкогольних напоїв, тютюнових виробів, рідин, що використовуються в електронних сигаретах, оптову торгівлю спиртом етиловим, спиртовими дистилятами, алкогольними напоями, тютюновими виробами, тютюновою сировиною, рідинами, що використовуються в електронних сигаретах, роздрібну торгівлю алкогольними напоями, тютюновими виробами, рідинами, що використовуються в електронних сигаретах, після отримання ліцензії на право провадження відповідного виду господарської діяльності.\nЗаява про внесення місць зберігання до Єдиного реєстру місць зберігання, про внесення змін до відомостей, що містяться в Єдиному реєстрі місць зберігання, що подається в паперовій формі, підписується заявником та скріплюється печаткою (за наявності). На заяву, що подається в електронній формі, накладаються кваліфікований електронний підпис та кваліфікована електронна печатка (за наявності) заявника.\nКопії документів, подані у паперовій формі разом із заявою про внесення місць зберігання до Єдиного реєстру місць зберігання, про внесення змін до відомостей, що містяться в Єдиному реєстрі місць зберігання, завіряються підписом посадової особи заявника та скріплюються печаткою (за наявності).\nВідповідальність за достовірність відомостей, зазначених у заяві про внесення місць зберігання до Єдиного реєстру місць зберігання, про внесення змін до відомостей, що містяться в Єдиному реєстрі місць зберігання, та документах, поданих разом із заявою, несе заявник.\nІнші суб’єкти господарювання, що отримують спирт етиловий для власного споживання (власних виробничо-технологічних потреб), у заяві про внесення місць зберігання до Єдиного реєстру місць зберігання зазначають інформацію про використання спирту етилового виключно для власного споживання (власних виробничо-технологічних потреб), а також загальну місткість ємностей для зберігання спирту етилового та їх фактичне місцезнаходження (без подання копій документів, визначених цією статтею).\nВимагати представлення або подання інших документів чи відомостей, ніж передбачені цією статтею, забороняється.\n9. Форми заяв про внесення місць зберігання до Єдиного реєстру місць зберігання, про внесення змін до відомостей, що містяться в Єдиному реєстрі місць зберігання , та порядок їх заповнення затверджуються центральним органом виконавчої влади, що забезпечує формування та реалізує державну фінансову політику.\n10. У заяві про внесення місць зберігання до Єдиного реєстру місць зберігання зазначаються такі відомості:\n1) про суб’єкта господарювання:\nдля юридичних осіб - найменування, код згідно з ЄДРПОУ, місцезнаходження;\nдля фізичних осіб - підприємців - прізвище, власне ім’я, по батькові (за наявності), місцезнаходження (адреса зареєстрованого/задекларованого місця проживання (перебування), за якою здійснюється зв’язок з фізичною особою - підприємцем), реєстраційний номер облікової картки платника податків або серія та/або номер паспорта (для фізичних осіб, які мають право здійснювати будь-які платежі за серією та/або номером паспорта), унікальний номер запису в Єдиному державному демографічному реєстрі (за наявності);\nдля осіб, уповноважених на ведення обліку діяльності за договорами про спільну діяльність без утворення юридичної особи, та осіб, які є відповідальними за утримання та внесення податків до бюджету під час виконання договорів, - найменування та код уповноваженої особи згідно з ЄДРПОУ і податковий номер, наданий такій особі під час взяття на облік договору згідно з пунктом 63.6 статті 63 та пунктом 64.6 статті 64 Податкового кодексу України;\nдля іноземних суб’єктів господарської діяльності - найменування та податковий номер постійного представництва;\n2) реєстраційний номер ліцензії на право виробництва алкогольних напоїв, тютюнових виробів, рідин, що використовуються в електронних сигаретах, на право вирощування тютюну, на право ферментації тютюнової сировини, на право оптової та/або роздрібної торгівлі алкогольними напоями, тютюновими виробами, рідинами, що використовуються в електронних сигаретах.\nРеєстраційний номер ліцензії не зазначається:\nвиробниками спирту етилового, спиртових дистилятів, біоетанолу, алкогольних напоїв (для виробництва яких використовується спирт етиловий, спиртовий дистилят), які вносять місця зберігання спирту етилового, спиртових дистилятів, біоетанолу до Єдиного реєстру місць зберігання до отримання ліцензії на право провадження відповідного виду господарської діяльності;\nсуб’єктами господарювання, що використовують спирт етиловий для виробництва продукції хімічного і технічного призначення, парфумерно-косметичної продукції, оцту з харчової сировини, іншими суб’єктами господарювання, що отримують спирт етиловий для власного споживання (власних виробничо-технологічних потреб);\nсуб’єктами господарювання, що використовують алкогольні напої для виробництва харчових продуктів (крім виробництва алкогольних напоїв);\n3) адреса місця зберігання спирту етилового, спиртових дистилятів, біоетанолу, алкогольних напоїв, тютюнової сировини, тютюнових виробів, рідин, що використовуються в електронних сигаретах (у форматі - область (крім Автономної Республіки Крим, м. Києва та м. Севастополя), район (крім м. Києва та м. Севастополя), населений пункт, вулиця, номер будинку/офісу; кадастровий номер земельної ділянки, на якій вирощується тютюн та зберігається тютюнова сировина);\n4) код адміністративно-територіальної одиниці та території територіальної громади згідно з Кодифікатором адміністративно-територіальних одиниць та територій територіальних громад , у/на якій розташоване місце зберігання спирту етилового, спиртових дистилятів, біоетанолу, алкогольних напоїв, тютюнової сировини, тютюнових виробів, рідин, що використовуються в електронних сигаретах;\n5) загальна місткість ємностей для зберігання спирту етилового, спиртових дистилятів, біоетанолу;\n6) площа приміщень, в яких зберігатимуться алкогольні напої, тютюнова сировина, тютюнові вироби, рідини, що використовуються в електронних сигаретах, - для суб’єктів господарювання, що здійснюють вирощування тютюну та/або ферментацію тютюнової сировини, виробництво алкогольних напоїв, тютюнових виробів, рідин, що використовуються в електронних сигаретах, оптову та/або роздрібну торгівлю алкогольними напоями, тютюновими виробами та рідинами, що використовуються в електронних сигаретах;\n7) назва, номер (за наявності) і дата документа, що засвідчує право власності або право користування об’єктом нерухомого майна (його частиною)/приміщенням (його частиною), що використовується суб’єктом господарювання як місце зберігання спирту етилового, спиртових дистилятів, біоетанолу, алкогольних напоїв, тютюнової сировини, тютюнових виробів, рідин, що використовуються в електронних сигаретах, або документа, що засвідчує надання заявнику послуг із складського зберігання (для алкогольних напоїв, тютюнових виробів, рідин, що використовуються в електронних сигаретах);\n8) про ознаку:\nвиробника спирту етилового, спиртових дистилятів, біоетанолу, алкогольних напоїв, для виробництва яких використовується спирт етиловий, спиртовий дистилят, - 1;\nсуб’єкта господарювання, що використовує спирт етиловий для виробництва продукції хімічного і технічного призначення, парфумерно-косметичної продукції, оцту з харчової сировини, - 2;\nсуб’єкта господарювання, що використовує алкогольні напої для виробництва харчових продуктів (крім виробництва алкогольних напоїв), - 3.\n11. До заяви про внесення місць зберігання до Єдиного реєстру місць зберігання додається копія:\n1) документа, що засвідчує право власності або право користування об’єктом нерухомого майна (його частиною)/приміщенням (його частиною), що використовується суб’єктом господарювання як місце зберігання спирту етилового, спиртових дистилятів, біоетанолу, алкогольних напоїв, тютюнової сировини, тютюнових виробів, рідин, що використовуються в електронних сигаретах, з планом (схемою) такого об’єкта нерухомого майна (його частини)/приміщення (його частини), на якому (якій) позначено місце зберігання та його площа; або\n2) документа, що засвідчує надання заявнику послуг із складського зберігання (крім спирту етилового, спиртових дистилятів, біоетанолу, тютюнової сировини), із зазначенням уповноваженої особи заявника у такому місці зберігання, її номера телефону, адреси місця зберігання та наданням плану (схеми) приміщення (його частини), на якому (якій) позначено місце зберігання та його площа.\nВиробники спирту етилового, спиртових дистилятів (крім малих виробництв дистилятів), біоетанолу до заяви про внесення місць зберігання до Єдиного реєстру місць зберігання додатково додають довідку про відповідність місць зберігання вимогам, встановленим центральним органом виконавчої влади, що забезпечує формування та реалізує державну фінансову політику. Порядок складання такої довідки затверджується центральним органом виконавчої влади, що забезпечує формування та реалізує державну фінансову політику.\nДо заяви про внесення місць зберігання тютюнової сировини, тютюнових виробів, рідин, що використовуються в електронних сигаретах, до Єдиного реєстру місць зберігання додатково додають:\nсуб’єкти господарювання, що здійснюють вирощування тютюну, ферментацію тютюнової сировини, виробництво тютюнових виробів, - схему встановлення цілодобової системи відеоспостереження, складеної із дотриманням вимог та в порядку, визначеними частинами дванадцятою і тринадцятою статті 20 цього Закону;\nсуб’єкти господарювання, що здійснюють зберігання тютюнової сировини, тютюнових виробів, рідин, що використовуються в електронних сигаретах, - схему встановлення цілодобової системи відеоспостереження, складеної із дотриманням вимог та в порядку, визначеними частинами дев’ятою і десятою статті 21 цього Закону.\n12. У разі якщо після внесення відомостей про місця зберігання до Єдиного реєстру місць зберігання відбулися зміни у таких відомостях, суб’єкт господарювання, за заявою якого місце зберігання внесено до Єдиного реєстру місць зберігання, зобов’язаний протягом 10 робочих днів з дня настання події, що спричинила такі зміни, подати до центрального органу виконавчої влади, що реалізує державну податкову політику (щодо місць зберігання спирту етилового, біоетанолу), або до його територіального органу (щодо місць зберігання спиртових дистилятів, алкогольних напоїв, тютюнової сировини, тютюнових виробів, рідин, що використовуються в електронних сигаретах) заяву про внесення змін до відомостей, що містяться в Єдиному реєстрі місць зберігання.\nЗаява про внесення змін до відомостей, що містяться в Єдиному реєстрі місць зберігання, подається у разі настання таких подій:\n1) зміна найменування юридичної особи (у тому числі у зв’язку із зміною типу акціонерного товариства або у зв’язку з перетворенням державного підприємства/акціонерного товариства в інше господарське товариство, або приватизацією державного чи комунального майна) або прізвища, власного імені, по батькові (за наявності) фізичної особи - підприємця;\n2) зміна місцезнаходження суб’єкта господарювання;\n3) виключення адреси місця зберігання спирту етилового, спиртових дистилятів, біоетанолу, алкогольних напоїв, тютюнової сировини, тютюнових виробів та рідин, що використовуються в електронних сигаретах;\n4) зміна загальної місткості ємностей для зберігання спирту етилового, спиртових дистилятів, біоетанолу;\n5) зміна площі приміщень, у яких зберігатимуться алкогольні напої, тютюнова сировина, тютюнові вироби, рідини, що використовуються в електронних сигаретах;\n6) зміна документа, що засвідчує право власності або користування об’єктом нерухомого майна (його частиною)/приміщенням (його частиною), що використовується суб’єктом господарювання як місце зберігання спирту етилового, спиртових дистилятів, біоетанолу, алкогольних напоїв, тютюнової сировини, тютюнових виробів, рідин, що використовуються в електронних сигаретах, або документа, що засвідчує надання заявнику послуг із складського зберігання.\nПриватизація єдиного (цілісного) майнового комплексу державного або комунального підприємства, місця зберігання спирту етилового якого внесені до Єдиного реєстру місць зберігання, є підставою для внесення відповідних змін до зазначеного реєстру. Територіальний орган центрального органу виконавчої влади, що реалізує державну податкову політику, за заявою про внесення змін до відомостей, що містяться в Єдиному реєстрі місць зберігання, поданою суб’єктом господарювання, який приватизував єдиний (цілісний) майновий комплекс державного або комунального підприємства, протягом п’яти робочих днів з дня подання заяви вносить відповідні зміни та надає заявнику витяг із зазначеного реєстру.\nЗаява про внесення змін до відомостей, що містяться в Єдиному реєстрі місць зберігання, не подається у разі зміни назви області, району, населеного пункту, вулиці, інших об’єктів топоніміки населених пунктів відповідно до законодавства чи у зв’язку із зміною коду адміністративно-територіальної одиниці або території територіальної громади згідно з Кодифікатором адміністративно-територіальних одиниць та територій територіальних громад .\n13. У заяві про внесення змін до відомостей, що містяться в Єдиному реєстрі місць зберігання, зазначаються такі відомості:\n1) про суб’єкта господарювання:\nдля юридичних осіб - найменування, код згідно з ЄДРПОУ, місцезнаходження;\nдля фізичних осіб - підприємців - прізвище, власне ім’я, по батькові (за наявності), місцезнаходження (адреса зареєстрованого/задекларованого місця проживання (перебування), за якою здійснюється зв’язок з фізичною особою - підприємцем), реєстраційний номер облікової картки платника податків або серія та/або номер паспорта (для фізичних осіб, які мають право здійснювати будь-які платежі за серією та/або номером паспорта), унікальний номер запису в Єдиному державному демографічному реєстрі (за наявності);\nдля осіб, уповноважених на ведення обліку діяльності за договорами про спільну діяльність без утворення юридичної особи, та осіб, які є відповідальними за утримання та внесення податків до бюджету під час виконання договорів, - найменування та код уповноваженої особи згідно з ЄДРПОУ і податковий номер, наданий такій особі під час взяття на облік договору згідно з пунктом 63.6 статті 63 та пунктом 64.6 статті 64 Податкового кодексу України;\nдля іноземних суб’єктів господарської діяльності - найменування та податковий номер постійного представництва.\nУ заяві про внесення змін до відомостей, що містяться в Єдиному реєстрі місць зберігання, зазначаються нове найменування юридичної особи (у тому числі у зв’язку із зміною типу акціонерного товариства або у зв’язку з перетворенням державного підприємства/акціонерного товариства в інше господарське товариство, або приватизацією державного чи комунального майна) або прізвище, власне ім’я, по батькові (за наявності) фізичної особи - підприємця та нова адреса місцезнаходження суб’єкта господарювання;\n2) реєстраційний номер ліцензії на право виробництва спирту етилового, спиртових дистилятів, біоетанолу, алкогольних напоїв, тютюнових виробів, рідин, що використовуються в електронних сигаретах, на право вирощування тютюну, на право ферментації тютюнової сировини, на право оптової та/або роздрібної торгівлі алкогольними напоями, тютюновими виробами та рідинами, що використовуються в електронних сигаретах.\nРеєстраційний номер ліцензії не зазначається:\nвиробниками спирту етилового, спиртових дистилятів, біоетанолу, алкогольних напоїв (для виробництва яких використовується спирт етиловий, спиртовий дистилят), які вносять місця зберігання спирту етилового, спиртового дистиляту, біоетанолу до Єдиного реєстру місць зберігання до отримання ліцензії на право провадження відповідного виду господарської діяльності;\nсуб’єктами господарювання, що використовують спирт етиловий для виробництва продукції хімічного і технічного призначення, парфумерно-косметичної продукції, оцту з харчової сировини;\nсуб’єктами господарювання, що використовують алкогольні напої для виробництва харчових продуктів (крім алкогольних напоїв);\n3) індивідуальний номер місця зберігання;\n4) адреса місця зберігання спирту етилового, спиртових дистилятів, біоетанолу, алкогольних напоїв, тютюнової сировини, тютюнових виробів, рідин, що використовуються в електронних сигаретах, що підлягають виключенню з Єдиного реєстру місць зберігання (у форматі - область (крім Автономної Республіки Крим, м. Києва та м. Севастополя), район (крім м. Києва та м. Севастополя), населений пункт, вулиця, номер будинку/офісу; кадастровий номер земельної ділянки, на якій вирощується тютюн та зберігається тютюнова сировина);\n5) загальна місткість ємностей для зберігання спирту етилового, спиртових дистилятів, біоетанолу - у разі зміни загальної місткості ємностей для зберігання спирту етилового, спиртових дистилятів, біоетанолу;\n6) площа приміщень, в яких зберігаються алкогольні напої, тютюнова сировина, тютюнові вироби, рідини, що використовуються в електронних сигаретах, - у разі зміни площі приміщень, в яких зберігаються алкогольні напої, тютюнова сировина, тютюнові вироби, рідини, що використовуються в електронних сигаретах;\n7) назва, номер (за наявності) і дата документа, що засвідчує право власності або право користування об’єктом нерухомого майна (його частиною)/приміщенням (його частиною), що використовується суб’єктом господарювання як місце зберігання спирту етилового, спиртових дистилятів, біоетанолу, алкогольних напоїв, тютюнової сировини, тютюнових виробів, рідин, що використовуються в електронних сигаретах, або документа, що засвідчує надання заявнику послуг із складського зберігання, - у разі зміни зазначених документів (зазначаються всі документи на право власності або право користування об’єктом нерухомого майна (його частиною)/приміщенням (його частиною), діючі на дату подання заяви про внесення змін до відомостей, що містяться в Єдиному реєстрі місць зберігання);\n8) про ознаку:\nвиробника спирту етилового, спиртових дистилятів, біоетанолу, алкогольних напоїв, для виробництва яких використовується спирт етиловий, спиртовий дистилят, - 1;\nсуб’єкта господарювання, що використовує спирт етиловий для виробництва продукції хімічного і технічного призначення, парфумерно-косметичної продукції, оцту з харчової сировини, - 2;\nсуб’єкта господарювання, що використовує алкогольні напої для виробництва харчових продуктів (крім виробництва алкогольних напоїв), - 3.\nУ разі зміни документа, що засвідчує право власності або користування об’єктом нерухомого майна (його частиною)/приміщенням (його частиною), що використовується як місце зберігання спирту етилового, спиртових дистилятів, біоетанолу, алкогольних напоїв, тютюнової сировини, тютюнових виробів, рідин, що використовуються в електронних сигаретах, або документа, що засвідчує надання заявнику послуг із складського зберігання (у тому числі у разі зміни площі приміщень, в яких зберігаються алкогольні напої, тютюнова сировина, тютюнові вироби, рідини, що використовуються в електронних сигаретах), до заяви про внесення змін до відомостей, що містяться в Єдиному реєстрі місць зберігання, додається копія:\nдокумента, що засвідчує право власності або право користування об’єктом нерухомого майна (його частиною)/приміщенням (його частиною), що використовується суб’єктом господарювання як місце зберігання спирту етилового, спиртових дистилятів, біоетанолу, алкогольних напоїв, тютюнової сировини, тютюнових виробів, рідин, що використовуються в електронних сигаретах, з планом (схемою) такого об’єкта нерухомого майна (його частини)/приміщення (його частини), на якому (якій) позначено місце зберігання та його площа; або\nдокумента, що засвідчує надання заявнику послуг із складського зберігання (крім спирту етилового, спиртових дистилятів, біоетанолу, тютюнової сировини), із зазначенням уповноваженої особи заявника у такому місці зберігання, її номера телефону, адреси місця зберігання та наданням плану (схеми) приміщення (його частини), на якому (якій) позначено місце зберігання та його площа.\nУ разі зміни загальної місткості ємностей для зберігання спирту етилового, спиртових дистилятів, біоетанолу до заяви про внесення змін до відомостей, що містяться в Єдиному реєстрі місць зберігання, додається довідка про відповідність таких місць зберігання вимогам, встановленим центральним органом виконавчої влади, що забезпечує формування та реалізує державну фінансову політику.\n14. Центральний орган виконавчої влади, що реалізує державну податкову політику, або його територіальний орган протягом п’яти робочих днів з дня отримання заяви про внесення місць зберігання до Єдиного реєстру місць зберігання, про внесення змін до відомостей, що містяться в Єдиному реєстрі місць зберігання:\n1) вносить відомості до Єдиного реєстру місць зберігання, зміни до відомостей, що містяться в Єдиному реєстрі місць зберігання (у тому числі виключає відомості про місця зберігання, внесені до Реєстру), та направляє заявнику витяг із зазначеного реєстру в електронній формі у порядку, визначеному статтею 42 Податкового кодексу України; або\n2) приймає рішення про відмову у внесенні місць зберігання до Єдиного реєстру місць зберігання, про відмову у внесенні змін до відомостей (у тому числі у виключенні відомостей про місця зберігання, внесених до Реєстру), що містяться в Єдиному реєстрі місць зберігання, та направляє його заявнику в електронній формі у порядку, визначеному статтею 42 Податкового кодексу України, із зазначенням підстави/підстав для такої відмови.\nУ разі ненадання податковим органом протягом строку, визначеного абзацом першим цієї частини, заявнику витягу з Єдиного реєстру місць зберігання, передбаченого пунктом 1 цієї частини, або рішення про відмову, передбаченого пунктом 2 цієї частини, на наступний робочий день після спливу зазначеного строку у податкового органу (центрального органу виконавчої влади, що реалізує державну податкову політику, або його територіального органу) виникає безумовний обов’язок внести такі місця зберігання/зміни до відомостей, що містяться в Єдиному реєстрі місць зберігання, до Єдиного реєстру місць зберігання та направити заявнику витяг із зазначеного реєстру в електронній формі у порядку, визначеному статтею 42 Податкового кодексу України.\n15. Підставами для відмови у внесенні місць зберігання до Єдиного реєстру місць зберігання або у внесенні змін до відомостей, що містяться в Єдиному реєстрі місць зберігання, є:\n1) відсутність у Єдиному державному реєстрі юридичних осіб, фізичних осіб - підприємців та громадських формувань відомостей про заявника (крім іноземних суб’єктів господарської діяльності, які діють через свої зареєстровані постійні представництва, та осіб, які ведуть облік результатів діяльності за договорами про спільну діяльність без утворення юридичної особи) або наявність відомостей про державну реєстрацію його припинення;\n2) відсутність відомостей про державну реєстрацію (легалізацію, акредитацію чи засвідчення факту створення в інший спосіб) постійного представництва іноземного суб’єкта господарської діяльності та/або про взяття його на облік у контролюючому органі;\n3) подання заяви про внесення місць зберігання до Єдиного реєстру місць зберігання або про внесення змін до відомостей, що містяться в Єдиному реєстрі місць зберігання, не за встановленою формою або з порушенням порядку подання;\n4) неподання разом із заявою копій документів, подання яких передбачено цією статтею;\n5) відсутність на дату подання заяви про внесення місць зберігання до Єдиного реєстру місць зберігання у суб’єкта господарювання (крім суб’єктів господарювання, зазначених в абзацах третьому - п’ятому пункту 2 частини десятої цієї статті) діючої ліцензії на право провадження відповідного виду господарської діяльності;\n6) відсутність реєстрації об’єкта оподаткування, зазначеного у заяві про внесення місць зберігання до Єдиного реєстру місць зберігання або про внесення змін до відомостей, що містяться в Єдиному реєстрі місць зберігання, відповідно до вимог пункту 63.3 статті 63 Податкового кодексу України.\n16. Рішення про відмову у внесенні місць зберігання до Єдиного реєстру місць зберігання, про відмову у внесенні змін до відомостей, що містяться в Єдиному реєстрі місць зберігання, про виключення місць зберігання з Єдиного реєстру місць зберігання обов’язково має містити:\n1) найменування та код податкового органу, що прийняв відповідне рішення;\n2) реквізити (номер і дату) рішення;\n3) назву рішення (про відмову у внесенні місць зберігання до Єдиного реєстру місць зберігання, про відмову у внесенні змін до відомостей, що містяться в Єдиному реєстрі місць зберігання, про виключення місць зберігання з Єдиного реєстру місць зберігання);\n4) підставу/підстави та опис підстав (обґрунтування) для прийняття відповідного рішення;\n5) строк набрання рішенням чинності;\n6) строки і порядок оскарження прийнятого рішення (у тому числі найменування та місцезнаходження податкового органу, що є суб’єктом розгляду скарги, та вид суду, до якого особа може подати позов);\n7) кваліфіковану електронну печатку податкового органу.\n17. Рішення про відмову у внесенні місць зберігання до Єдиного реєстру місць зберігання, про відмову у внесенні змін до відомостей, що містяться в Єдиному реєстрі місць зберігання, про виключення місць зберігання з Єдиного реєстру місць зберігання набирають чинності:\n1) на наступний робочий день за останнім днем строку, передбаченого Податковим кодексом України для подання скарги на рішення податкового органу, визначені цим Законом, - у разі якщо таку скаргу не подано у такий строк;\n2) на наступний робочий день за днем прийняття податковим органом рішення про результати розгляду скарги на рішення податкового органу, визначені цим Законом, - у разі якщо таку скаргу подано у строк, передбачений Податковим кодексом України , та рішення про результати розгляду скарги на рішення податкового органу, визначені цим Законом, прийнято на користь податкового органу.\nЦентральний орган виконавчої влади, що реалізує державну податкову політику, або його територіальний орган у день набрання чинності рішенням про виключення місць зберігання з Єдиного реєстру місць зберігання вносить відповідний запис до Єдиного реєстру місць зберігання та направляє заявнику витяг із зазначеного реєстру в електронній формі у порядку, визначеному статтею 42 Податкового кодексу України.\n18. У разі прийняття рішення про відмову у внесенні місць зберігання до Єдиного реєстру місць зберігання, про відмову у внесенні змін до відомостей, що містяться в Єдиному реєстрі місць зберігання, про виключення місць зберігання з Єдиного реєстру місць зберігання суб’єкт господарювання може подати нову заяву про включення місць зберігання до Єдиного реєстру місць зберігання, про внесення змін до відомостей, що містяться в Єдиному реєстрі місць зберігання, за умови усунення підстави/підстав для відмови/виключення, зазначених у відповідному рішенні.\n19. Центральний орган виконавчої влади, що реалізує державну податкову політику, або його територіальний орган приймає рішення про виключення місць зберігання з Єдиного реєстру місць зберігання на підставі:\n1) відомостей Єдиного державного реєстру юридичних осіб, фізичних осіб - підприємців та громадських формувань про державну реєстрацію припинення суб’єкта господарювання (крім іноземних суб’єктів господарської діяльності, які діють через свої зареєстровані постійні представництва, та осіб, які ведуть облік результатів діяльності за договорами про спільну діяльність без утворення юридичної особи);\n2) відомостей про зняття з обліку у контролюючому органі постійного представництва іноземного суб’єкта господарської діяльності;\n3) відомостей Єдиного реєстру ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, про припинення дії чи закінчення строку дії ліцензії на право провадження відповідного виду господарської діяльності, для здійснення якого зареєстровано таке місце зберігання (крім випадків отримання таким ліцензіатом протягом зазначеного строку нової ліцензії на право провадження відповідного виду господарської діяльності);\n4) невідповідності відомостей, що містяться у Єдиному реєстрі місць зберігання, фактичним даним, виявленим під час перевірки контролюючого органу, що зафіксовано у відповідному акті перевірки.\nЦентральний орган виконавчої влади, що реалізує державну податкову політику, або його територіальний орган протягом 20 робочих днів з дня вручення акта перевірки про виявлення фактів, визначених цією частиною (крім випадків виявлення факту припинення дії чи закінчення строку дії ліцензії на право провадження відповідного виду господарської діяльності, для здійснення якого зареєстровано таке місце зберігання), приймає рішення про виключення місць зберігання з Єдиного реєстру місць зберігання та направляє його суб’єкту господарювання в електронній формі у порядку, визначеному статтею 42 Податкового кодексу України, із зазначенням підстави/підстав для такого виключення.\nРішення про виключення місць зберігання з Єдиного реєстру місць зберігання на підставі відомостей Єдиного реєстру ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, про припинення дії чи закінчення строку дії ліцензії на право провадження відповідного виду господарської діяльності, для здійснення якого зареєстровано таке місце зберігання, приймається не раніше ніж через 20 робочих днів з дня припинення дії чи закінчення строку дії ліцензії на право провадження відповідного виду господарської діяльності.\nЦентральний орган виконавчої влади, що реалізує державну податкову політику, або його територіальний орган не пізніше наступного робочого дня за днем прийняття рішення про виключення місць зберігання з Єдиного реєстру місць зберігання на підставі відомостей Єдиного реєстру ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, про припинення дії чи закінчення строку дії ліцензії на право провадження відповідного виду господарської діяльності, для здійснення якого зареєстровано таке місце зберігання, вносить відповідні відомості до Єдиного реєстру місць зберігання та направляє суб’єкту господарювання рішення про виключення місць зберігання з Єдиного реєстру місць зберігання в електронній формі у порядку, визначеному статтею 42 Податкового кодексу України, із зазначенням підстави/підстав для такого виключення.\n20. Рішення про відмову у внесенні місць зберігання до Єдиного реєстру місць зберігання, про відмову у внесенні змін до відомостей, що містяться в Єдиному реєстрі місць зберігання, про виключення місць зберігання з Єдиного реєстру місць зберігання може бути оскаржено в адміністративному порядку, передбаченому Податковим кодексом України , або в судовому порядку.\nУ разі адміністративного оскарження рішень територіального органу центрального органу виконавчої влади, що реалізує державну податкову політику, про відмову у внесенні місць зберігання до Єдиного реєстру місць зберігання, про відмову у внесенні змін до відомостей, що містяться в Єдиному реєстрі місць зберігання, місця зберігання/зміни до відомостей, що містяться в Єдиному реєстрі місць зберігання, вносяться посадовою особою центрального органу виконавчої влади, що реалізує державну податкову політику, до Єдиного реєстру місць зберігання не пізніше наступного робочого дня за днем скасування відповідного рішення територіального органу центрального органу виконавчої влади, що реалізує державну податкову політику.\nУ разі адміністративного оскарження рішення територіального органу центрального органу виконавчої влади, що реалізує державну податкову політику, про виключення місць зберігання з Єдиного реєстру місць зберігання місце/місця зберігання виключаються з Єдиного реєстру місць зберігання в день набрання чинності відповідним рішенням територіального органу центрального органу виконавчої влади, що реалізує державну податкову політику.\nУ разі судового оскарження рішення центрального органу виконавчої влади, що реалізує державну податкову політику, або його територіального органу про відмову у внесенні місць зберігання до Єдиного реєстру місць зберігання, про відмову у внесенні змін до відомостей, що містяться в Єдиному реєстрі місць зберігання, про виключення місць зберігання з Єдиного реєстру місць зберігання місця зберігання/зміни до відомостей, що містяться в Єдиному реєстрі місць зберігання, вносяться посадовою особою центрального органу виконавчої влади, що реалізує державну податкову політику, або його територіального органу до Єдиного реєстру місць зберігання не пізніше наступного робочого дня за днем отримання центральним органом виконавчої влади, що реалізує державну податкову політику, або його територіальним органом рішення суду, що набрало законної сили та прийнято на користь суб’єкта господарювання.\nЦентральний орган виконавчої влади, що реалізує державну податкову політику, або його територіальний орган у день внесення/виключення місць зберігання до/з Єдиного реєстру місць зберігання, внесення змін до відомостей, що містяться в Єдиному реєстрі місць зберігання, за результатами адміністративного або судового оскарження направляє суб’єкту господарювання витяг із зазначеного реєстру в електронній формі у порядку, визначеному статтею 42 Податкового кодексу України.\n21. Місце зберігання вважається внесеним/виключеним до/з Єдиного реєстру місць зберігання з дня внесення відповідного запису до зазначеного реєстру.\nЗа порушення строку, визначеного цією статтею для прийняття рішення про внесення місць зберігання до Єдиного реєстру місць зберігання, про внесення змін до відомостей, що містяться в Єдиному реєстрі місць зберігання, посадові особи органу ліцензування несуть відповідальність, встановлену законом за порушення вимог законодавства у сфері надання адміністративних послуг.\nШкода, заподіяна фізичним особам, фізичним особам - підприємцям або юридичним особам рішеннями, діями або бездіяльністю органу ліцензування, його посадовими (службовими) особами, відшкодовується у встановленому законом порядку.\n22. Центральний орган виконавчої влади, що реалізує державну податкову політику, забезпечує вільний та безоплатний доступ до відомостей, що містяться в Єдиному реєстрі місць зберігання.\n23. За потреби суб’єкт господарювання, відомості про якого містяться у Єдиному реєстрі місць зберігання, має право звернутися до органу, визначеного частиною четвертою цієї статті, із заявою про надання витягу з Єдиного реєстру місць зберігання в паперовій або електронній формі у порядку, визначеному статтею 42 Податкового кодексу України.\nФорма заяви про надання витягу з Єдиного реєстру місць зберігання затверджується центральним органом виконавчої влади, що забезпечує формування та реалізує державну фінансову політику.\nВитяг з Єдиного реєстру місць зберігання в електронній формі надається суб’єкту господарювання у порядку, визначеному статтею 42 Податкового кодексу України, протягом одного робочого дня з дня отримання відповідної заяви.\nВитяг з Єдиного реєстру місць зберігання має містити відомості, внесені до зазначеного реєстру на дату отримання заяви про надання витягу.\n24. Форма витягу з Єдиного реєстру місць зберігання затверджується центральним органом виконавчої влади, що забезпечує формування та реалізує державну фінансову політику.\n25. Витяги та рішення, передбачені цією статтею, формуються та надаються суб’єктам господарювання безоплатно та безумовно.\n26. Відомості, що містяться в Єдиному реєстрі місць зберігання, надаються правоохоронним чи іншим державним органам, органам місцевого самоврядування на їхній запит у вигляді витягу із зазначеного реєстру протягом п’яти робочих днів з дня отримання запиту."
    },
    {
      "provision_ref": "art40",
      "section": "40",
      "title": "Стаття 40. Електронний реєстр суб’єктів господарювання, які використовують спирт етиловий для виробництва продукції хімічного і технічного призначення, парфумерно-косметичної продукції, оцту з харчової сировини",
      "content": "1. Адміністратором та держателем Електронного реєстру суб’єктів господарювання, які використовують спирт етиловий для виробництва продукції хімічного і технічного призначення, парфумерно-косметичної продукції, оцту з харчової сировини (далі - Електронний реєстр), є центральний орган виконавчої влади, що реалізує державну податкову політику.\nСтворення та функціонування Електронного реєстру, у тому числі його програмно-технічних засобів, здійснюються за рахунок коштів державного бюджету, міжнародної технічної допомоги та з інших джерел, не заборонених законом.\nВласником Електронного реєстру, у тому числі його програмно-технічних засобів та виключних майнових прав на його програмне забезпечення, є держава в особі держателя зазначеного реєстру.\n2. Порядок ведення Електронного реєстру затверджується Кабінетом Міністрів України.\nВедення Електронного реєстру здійснюється з використанням програмного забезпечення, що забезпечує його сумісність і взаємодію з іншими інформаційними системами та мережами, що становлять інформаційний ресурс держави.\nЕлектронний реєстр інтегрується із Системою електронної взаємодії електронних ресурсів, визначеною Законом України \"Про публічні електронні реєстри\".\nОбробка та захист персональних даних в Електронному реєстрі здійснюються відповідно до Закону України \"Про захист персональних даних\".\nЗаходи із створення, впровадження та супроводження програмного забезпечення Електронного реєстру, технічного і технологічного забезпечення, збереження та захисту даних, технічні та технологічні заходи з надання доступу до зазначеного реєстру здійснюються адміністратором відповідно до законів України \"Про захист персональних даних\" та \"Про захист інформації в інформаційно-комунікаційних системах\" .\n3. Внесення відомостей до Електронного реєстру здійснюється посадовою особою центрального органу виконавчої влади, що реалізує державну податкову політику:\n1) за результатами прийнятого рішення про включення суб’єкта господарювання до Електронного реєстру;\n2) за результатом розгляду заяви заявника про зміну відомостей, що містяться в Електронному реєстрі;\n3) за результатами прийнятого рішення про виключення суб’єкта господарювання з Електронного реєстру;\n4) на підставі рішення суду, що набрало законної сили.\n4. Електронний реєстр містить такі відомості:\n1) про суб’єктів господарювання:\nдля юридичних осіб - найменування, місцезнаходження, код згідно з ЄДРПОУ;\nдля фізичних осіб - підприємців - прізвище, власне ім’я, по батькові (за наявності), місцезнаходження (адреса зареєстрованого/задекларованого місця проживання (перебування), за якою здійснюється зв’язок з фізичною особою - підприємцем), реєстраційний номер облікової картки платника податків або серія та/або номер паспорта (для фізичних осіб, які мають право здійснювати будь-які платежі за серією та/або номером паспорта), унікальний номер запису в Єдиному державному демографічному реєстрі (за наявності);\nдля осіб, уповноважених на ведення обліку діяльності за договорами про спільну діяльність без утворення юридичної особи, та осіб, які є відповідальними за утримання та внесення податків до бюджету під час виконання договорів, - найменування та код уповноваженої особи згідно з ЄДРПОУ і податковий номер, наданий такій особі під час взяття на облік договору згідно з пунктом 63.6 статті 63 та пунктом 64.6 статті 64 Податкового кодексу України;\nдля іноземних суб’єктів господарської діяльності - найменування та податковий номер постійного представництва;\n2) реквізити (номер і дата) заяви про включення до Електронного реєстру, про зміну відомостей, що містяться в Електронному реєстрі, про виключення з Електронного реєстру (дата у форматі ДДММРРРР);\n3) про види діяльності:\n1 - виробництво продукції хімічного і технічного призначення;\n2 - виробництво парфумерно-косметичної продукції;\n3 - виробництво оцту з харчової сировини;\n4) адреси місць провадження діяльності (у форматі - область (крім Автономної Республіки Крим, м. Києва та м. Севастополя), район (крім м. Києва та м. Севастополя), населений пункт, вулиця, номер будинку/офісу);\n5) коди адміністративно-територіальних одиниць або територій територіальних громад згідно з Кодифікатором адміністративно-територіальних одиниць та територій територіальних громад , у/на яких розташовані місця провадження діяльності;\n6) назва, номер (за наявності) і дата документа, що засвідчує право власності або право користування об’єктом нерухомого майна (його частиною)/приміщенням (його частиною), що використовується суб’єктом господарювання для виробництва продукції технічного та хімічного призначення, парфумерно-косметичної продукції, оцту з харчової сировини з використанням спирту етилового;\n7) перелік технологічного обладнання, що належить суб’єкту господарювання на праві власності або праві користування та використовується для виробництва товарів (продукції) з використанням спирту етилового;\n8) про рішення центрального органу виконавчої влади, що реалізує державну податкову політику:\nреквізити (номер і дата) рішення центрального органу виконавчої влади, що реалізує державну податкову політику, про відмову у включенні суб’єкта господарювання до Електронного реєстру або про відмову у внесенні змін до відомостей, що містяться в Електронному реєстрі (дата у форматі ДДММРРРР);\nреквізити (номер і дата) рішення центрального органу виконавчої влади, що реалізує державну податкову політику, про виключення суб’єкта господарювання з Електронного реєстру (дата у форматі ДДММРРРР);\n9) дата включення суб’єкта господарювання до Електронного реєстру (у форматі ДДММРРРР);\n10) дата внесення змін до відомостей, що містяться в Електронному реєстрі (у форматі ДДММРРРР);\n11) дата виключення суб’єкта господарювання з Електронного реєстру (у форматі ДДММРРРР);\n12) підстава/підстави для виключення суб’єкта господарювання з Електронного реєстру;\n13) дата рішення суду, що набрало законної сили, та номер справи, по якій прийнято рішення про визнання протиправним та скасування рішення центрального органу виконавчої влади, що реалізує державну податкову політику, про відмову у включенні суб’єкта господарювання до Електронного реєстру або про виключення суб’єкта господарювання з Електронного реєстру.\n5. Відомості Електронного реєстру можуть бути змінені центральним органом виконавчої влади, що реалізує державну податкову політику:\n1) за результатами розгляду заяви про зміну відомостей, що містяться в Електронному реєстрі;\n2) на підставі рішення суду, що набрало законної сили.\n6. Суб’єкт господарювання може бути виключений з Електронного реєстру центральним органом виконавчої влади, що реалізує державну податкову політику:\n1) за результатами прийнятого рішення про виключення суб’єкта господарювання з Електронного реєстру з підстав, визначених частиною дев’ятнадцятою цієї статті;\n2) на підставі рішення суду, що набрало законної сили.\n7. Заява про включення до Електронного реєстру, про зміну відомостей, що містяться в Електронному реєстрі, про виключення з Електронного реєстру подається заявником до центрального органу виконавчої влади, що реалізує державну податкову політику, у паперовій або електронній формі в порядку, визначеному статтею 42 Податкового кодексу України.\nЗаява про включення до Електронного реєстру, про зміну відомостей, що містяться в Електронному реєстрі, про виключення з Електронного реєстру, що подається в паперовій формі, підписується заявником та скріплюється печаткою (за наявності). На заяву, що подається в електронній формі, накладаються кваліфікований електронний підпис та кваліфікована електронна печатка (за наявності) заявника.\nКопії документів, подані у паперовій формі разом із заявою про включення до Електронного реєстру, про зміну відомостей, що містяться в Електронному реєстрі, завіряються підписом посадової особи заявника та скріплюються печаткою (за наявності).\nВідповідальність за достовірність відомостей, зазначених у заяві про включення до Електронного реєстру, про зміну відомостей, що містяться в Електронному реєстрі, про виключення з Електронного реєстру та документах, поданих разом із заявою, несе заявник.\nВимагати представлення або подання інших документів чи відомостей, ніж передбачені цією статтею, забороняється.\n8. Форми заяв про включення до Електронного реєстру, про зміну відомостей, що містяться в Електронному реєстрі, про виключення з Електронного реєстру та порядок їх заповнення затверджуються центральним органом виконавчої влади, що забезпечує формування та реалізує державну фінансову політику.\n9. У заяві про включення до Електронного реєстру зазначаються такі відомості:\n1) про суб’єкта господарювання:\nдля юридичних осіб - найменування, місцезнаходження, код згідно з ЄДРПОУ;\nдля фізичних осіб - підприємців - прізвище, власне ім’я, по батькові (за наявності), місцезнаходження (адреса місця проживання, за якою здійснюється зв’язок з фізичною особою - підприємцем), реєстраційний номер облікової картки платника податків або серія та/або номер паспорта (для фізичних осіб, які мають право здійснювати будь-які платежі за серією та/або номером паспорта), унікальний номер запису в Єдиному державному демографічному реєстрі (за наявності);\nдля осіб, уповноважених на ведення обліку діяльності за договорами про спільну діяльність без утворення юридичної особи, та осіб, які є відповідальними за утримання та внесення податків до бюджету під час виконання договорів, - найменування та код уповноваженої особи згідно з ЄДРПОУ і податковий номер, наданий такій особі під час взяття на облік договору згідно з пунктом 63.6 статті 63 та пунктом 64.6 статті 64 Податкового кодексу України;\nдля іноземних суб’єктів господарської діяльності - найменування та податковий номер постійного представництва;\n2) про вид/види діяльності:\n1 - виробництво продукції хімічного і технічного призначення;\n2 - виробництво парфумерно-косметичної продукції;\n3 - виробництво оцту з харчової сировини;\n3) адреса/адреси місць провадження діяльності (у форматі - область (крім Автономної Республіки Крим, м. Києва та м. Севастополя), район (крім м. Києва та м. Севастополя), населений пункт, вулиця, номер будинку/офісу);\n4) код адміністративно-територіальної одиниці та території територіальної громади згідно з Кодифікатором адміністративно-територіальних одиниць та територій територіальних громад , у/на якій розташовані місця провадження діяльності;\n5) назва, номер (за наявності) і дата документа, що засвідчує право власності або право користування об’єктом нерухомого майна (його частиною)/приміщенням (його частиною), що використовується суб’єктом господарювання для виробництва продукції технічного та хімічного призначення, парфумерно-косметичної продукції, оцту з харчової сировини з використанням спирту етилового;\n6) перелік технологічного обладнання, що належить суб’єкту господарювання на праві власності або праві користування та використовується для виробництва товарів (продукції) з використанням спирту етилового.\n10. До заяви про включення до Електронного реєстру додаються:\n1) копія документа, що засвідчує право власності або право користування об’єктом нерухомого майна (його частиною)/приміщенням (його частиною), що використовується суб’єктом господарювання для виробництва продукції технічного та хімічного призначення, парфумерно-косметичної продукції, оцту з харчової сировини з використанням спирту етилового;\n2) копії технологічних інструкцій (рецептур) на всю номенклатуру товарів (продукції), що виробляється з використанням спирту етилового (із зазначенням норм витрат на одиницю продукції).\n11. Включення суб’єктів господарювання до Електронного реєстру здійснюється за умови:\n1) внесення витратомірів-лічильників обсягу виробленого спирту етилового, встановлених на кожному місці отримання та/або відпуску у виробництво спирту етилового неденатурованого, або масових витратомірів, встановлених на кожному місці отримання та/або відпуску у виробництво спирту етилового денатурованого, до Єдиного державного реєстру витратомірів-лічильників обсягу виробленого спирту етилового;\n2) загальної кількості працівників (найманих осіб) суб’єкта господарювання, станом на дату подання заяви про включення до Електронного реєстру, не менше 10 осіб;\n3) відсутності податкового боргу на дату прийняття центральним органом виконавчої влади, що реалізує державну податкову політику, рішення про включення суб’єкта господарювання до Електронного реєстру;\n4) внесення місць зберігання спирту етилового до Єдиного реєстру місць зберігання.\n12. У разі якщо після включення суб’єкта господарювання до Електронного реєстру відбулися зміни у відомостях, що містяться в Електронному реєстрі, суб’єкт господарювання зобов’язаний протягом 10 робочих днів з дня настання події, що спричинила такі зміни, подати до центрального органу виконавчої влади, що реалізує державну податкову політику, заяву про внесення змін до відомостей, що містяться в Електронному реєстрі.\nЗаява про внесення змін до відомостей, що містяться в Електронному реєстрі, подається у разі настання таких подій:\n1) зміна найменування юридичної особи (у тому числі у зв’язку із зміною типу акціонерного товариства або у зв’язку з перетворенням державного підприємства/акціонерного товариства в інше господарське товариство, або приватизацією державного чи комунального майна) або прізвища, власного імені, по батькові (за наявності) фізичної особи - підприємця;\n2) зміна місцезнаходження суб’єкта господарювання;\n3) зміна адреси/адрес місць провадження діяльності;\n4) зміна документа, що засвідчує право власності або право користування об’єктом нерухомого майна (його частиною)/приміщенням (його частиною), що використовується суб’єктом господарювання для виробництва продукції технічного та хімічного призначення, парфумерно-косметичної продукції, оцту з харчової сировини з використанням спирту етилового;\n5) зміна переліку технологічного обладнання, що належить суб’єкту господарювання на праві власності або праві користування та використовується для виробництва товарів (продукції) з використанням спирту етилового;\n6) зміна виду/видів діяльності:\n1 - виробництво продукції хімічного і технічного призначення;\n2 - виробництво парфумерно-косметичної продукції;\n3 - виробництво оцту з харчової сировини.\nЗаява про внесення змін до відомостей, що містяться в Електронному реєстрі, не подається у разі зміни назви області, району, населеного пункту, вулиці, інших об’єктів топоніміки населених пунктів відповідно до законодавства чи у зв’язку із зміною коду адміністративно-територіальної одиниці або території територіальної громади згідно з Кодифікатором адміністративно-територіальних одиниць та територій територіальних громад .\n13. У заяві про внесення змін до відомостей, що містяться в Електронному реєстрі, зазначаються такі відомості:\n1) про суб’єкта господарювання:\nдля юридичних осіб - найменування, код згідно з ЄДРПОУ, місцезнаходження;\nдля фізичних осіб - підприємців - прізвище, власне ім’я, по батькові (за наявності), місцезнаходження (адреса зареєстрованого/задекларованого місця проживання (перебування), за якою здійснюється зв’язок з фізичною особою - підприємцем), реєстраційний номер облікової картки платника податків або серія та/або номер паспорта (для фізичних осіб, які мають право здійснювати будь-які платежі за серією та/або номером паспорта), унікальний номер запису в Єдиному державному демографічному реєстрі (за наявності);\nдля осіб, уповноважених на ведення обліку діяльності за договорами про спільну діяльність без утворення юридичної особи, та осіб, які є відповідальними за утримання та внесення податків до бюджету під час виконання договорів, - найменування та код уповноваженої особи згідно з ЄДРПОУ і податковий номер, наданий такій особі під час взяття на облік договору згідно з пунктом 63.6 статті 63 та пунктом 64.6 статті 64 Податкового кодексу України;\nдля іноземних суб’єктів господарської діяльності - найменування та податковий номер постійного представництва.\nУ заяві про внесення змін до відомостей, що містяться в Електронному реєстрі, зазначаються нове найменування юридичної особи (у тому числі у зв’язку із зміною типу акціонерного товариства або у зв’язку з перетворенням державного підприємства/акціонерного товариства в інше господарське товариство, або приватизацією державного чи комунального майна) або прізвище, власне ім’я, по батькові (за наявності) фізичної особи - підприємця та нова адреса місцезнаходження суб’єкта господарювання;\n2) адреса/адреси місць провадження діяльності, що підлягають включенню до Електронного реєстру (у форматі - область (крім Автономної Республіки Крим, м. Києва та м. Севастополя), район (крім м. Києва та м. Севастополя), населений пункт, вулиця, номер будинку/офісу);\n3) адреса/адреси місць провадження діяльності, що підлягають виключенню з Електронного реєстру (у форматі - область (крім Автономної Республіки Крим, м. Києва та м. Севастополя), район (крім м. Києва та м. Севастополя), населений пункт, вулиця, номер будинку/офісу);\n4) код адміністративно-територіальної одиниці та території територіальної громади згідно з Кодифікатором адміністративно-територіальних одиниць та територій територіальних громад , у/на якій розташовані місця провадження діяльності, що підлягає включенню до Електронного реєстру, - у разі зміни адреси/адрес місць провадження діяльності;\n5) назва, номер (за наявності) і дата документа, що засвідчує право власності або право користування об’єктом нерухомого майна (його частиною)/приміщенням (його частиною), що використовується суб’єктом господарювання для виробництва продукції технічного та хімічного призначення, парфумерно-косметичної продукції, оцту з харчової сировини з використанням спирту етилового, - у разі зміни такого документа (зазначаються всі діючі на дату подання заяви про зміну відомостей, що містяться в Електронному реєстрі, документи на право власності або право користування об’єктом нерухомого майна (його частиною)/приміщенням (його частиною);\n6) перелік технологічного обладнання, що належить суб’єкту господарювання на праві власності або праві користування та використовується для виробництва товарів (продукції) з використанням спирту етилового, - у разі зміни такого переліку (зазначається повний оновлений перелік технологічного обладнання);\n7) про зміну виду/видів діяльності:\n1 - виробництво продукції хімічного і технічного призначення;\n2 - виробництво парфумерно-косметичної продукції;\n3 - виробництво оцту з харчової сировини.\nЗазначаються всі види діяльності, передбачені цим пунктом, що провадитимуться суб’єктом господарювання.\nУ разі зміни адреси/адрес місць провадження діяльності або зміни документа, що засвідчує право власності або право користування об’єктом нерухомого майна (його частиною)/приміщенням (його частиною), що використовується суб’єктом господарювання для виробництва продукції технічного та хімічного призначення, парфумерно-косметичної продукції, оцту з харчової сировини з використанням спирту етилового, до заяви про внесення змін до відомостей, що містяться в Електронному реєстрі, додається копія документа, що засвідчує право власності або право користування об’єктом нерухомого майна (його частиною)/приміщенням (його частиною), що використовується суб’єктом господарювання для виробництва продукції технічного та хімічного призначення, парфумерно-косметичної продукції, оцту з харчової сировини з використанням спирту етилового.\n14. Центральний орган виконавчої влади, що реалізує державну податкову політику, протягом п’яти робочих днів з дня отримання заяви про включення до Електронного реєстру або про внесення змін до відомостей, що містяться в Електронному реєстрі:\n1) вносить відомості про суб’єкта господарювання до Електронного реєстру або зміни до відомостей, що містяться в Електронному реєстрі, та направляє заявнику витяг із зазначеного реєстру в електронній формі у порядку, визначеному статтею 42 Податкового кодексу України; або\n2) приймає рішення про відмову у включенні суб’єкта господарювання до Електронного реєстру, про відмову у внесенні змін до відомостей, що містяться в Електронному реєстрі, та направляє його заявнику в електронній формі у порядку, визначеному статтею 42 Податкового кодексу України, із зазначенням підстави/підстав для такої відмови.\nУ разі ненадання центральним органом виконавчої влади, що реалізує державну податкову політику, протягом строку, передбаченого цією частиною, заявнику витягу з Електронного реєстру про включення до Електронного реєстру або про внесення змін до відомостей, що містяться в Електронному реєстрі, або рішення про відмову у включенні суб’єкта господарювання до Електронного реєстру, або рішення про відмову у внесенні змін до відомостей, що містяться в Електронному реєстрі, на наступний робочий день після спливу зазначеного строку у центрального органу виконавчої влади, що реалізує державну податкову політику, виникає безумовний обов’язок внести такого суб’єкта господарювання/зміни до відомостей, що містяться в Електронному реєстрі, до Електронного реєстру та направити заявнику витяг із зазначеного реєстру в електронній формі у порядку, визначеному статтею 42 Податкового кодексу України.\n15. Підставами для прийняття рішення про відмову у включенні суб’єкта господарювання до Електронного реєстру або у внесенні змін до відомостей, що містяться в Електронному реєстрі, є:\n1) відсутність у Єдиному державному реєстрі юридичних осіб, фізичних осіб - підприємців та громадських формувань відомостей про заявника (крім іноземних суб’єктів господарської діяльності, які діють через свої зареєстровані постійні представництва, та осіб, які ведуть облік результатів діяльності за договорами про спільну діяльність без утворення юридичної особи) або наявність відомостей про державну реєстрацію його припинення;\n2) відсутність відомостей про державну реєстрацію (легалізацію, акредитацію чи засвідчення факту створення в інший спосіб) постійного представництва іноземного суб’єкта господарської діяльності та/або про взяття його на облік у контролюючому органі;\n3) подання заяви про включення до Електронного реєстру або про внесення змін до відомостей, що містяться в Електронному реєстрі, не за встановленою формою або з порушенням порядку її подання;\n4) неподання разом із заявою документів, подання яких передбачено цією статтею;\n5) невідповідність заявника хоча б одній з умов, визначених частиною одинадцятою цієї статті;\n6) наявність інформації про здійснення контролю над заявником у значенні, наведеному у статті 1 Закону України \"Про захист економічної конкуренції\", резидентами держави, що здійснює збройну агресію проти України, у значенні, наведеному у статті 1 Закону України \"Про оборону України\";\n7) наявність інформації про рішення суду щодо заборони заявнику провадити окремі види господарської діяльності, що набрало законної сили, рішення Ради національної безпеки і оборони України, введеного в дію указом Президента України, про застосування до суб’єкта господарювання санкції, передбаченої пунктом 6 частини першої статті 4 Закону України \"Про санкції\".\n16. Рішення про відмову у включенні суб’єкта господарювання до Електронного реєстру, про відмову у внесенні змін до відомостей, що містяться в Електронному реєстрі, про виключення суб’єкта господарювання з Електронного реєстру обов’язково має містити такі відомості:\n1) найменування та код податкового органу, що прийняв рішення (центральний орган виконавчої влади, що реалізує державну податкову політику);\n2) реквізити (номер і дата) рішення;\n3) назва рішення (про відмову у включенні суб’єкта господарювання до Електронного реєстру, про відмову у внесенні змін до відомостей, що містяться в Електронному реєстрі, про виключення суб’єкта господарювання з Електронного реєстру);\n4) підстава/підстави та опис підстав (обґрунтування) для прийняття відповідного рішення;\n5) строк набрання рішенням чинності;\n6) строки і порядок оскарження прийнятого рішення (у тому числі вид суду, до якого суб’єкт господарювання може подати позов);\n7) кваліфікована електронна печатка податкового органу.\n17. Рішення про відмову у включенні суб’єкта господарювання до Електронного реєстру, про відмову у внесенні змін до відомостей, що містяться в Електронному реєстрі, про виключення суб’єкта господарювання з Електронного реєстру набирає чинності на наступний робочий день за днем прийняття центральним органом виконавчої влади, що реалізує державну податкову політику, відповідного рішення.\nЦентральний орган виконавчої влади, що реалізує державну податкову політику, в день набрання чинності рішенням про виключення суб’єкта господарювання з Електронного реєстру вносить відповідний запис до Електронного реєстру та направляє суб’єкту господарювання витяг із зазначеного реєстру в електронній формі у порядку, визначеному статтею 42 Податкового кодексу України.\n18. У разі прийняття рішення про відмову у включенні суб’єкта господарювання до Електронного реєстру, про відмову у внесенні змін до відомостей, що містяться в Електронному реєстрі, про виключення суб’єкта господарювання з Електронного реєстру суб’єкт господарювання може подати нову заяву про включення до Електронного реєстру або про зміну відомостей, що містяться в Електронному реєстрі, за умови усунення підстави/підстав для відмови/виключення, зазначених у відповідному рішенні.\n19. Центральний орган виконавчої влади, що реалізує державну податкову політику, приймає рішення про виключення суб’єкта господарювання з Електронного реєстру на підставі:\n1) заяви суб’єкта господарювання про виключення з Електронного реєстру;\n2) відомостей з Єдиного державного реєстру юридичних осіб, фізичних осіб - підприємців та громадських формувань про державну реєстрацію припинення суб’єкта господарювання (крім іноземних суб’єктів господарської діяльності, які діють через свої зареєстровані постійні представництва, та осіб, які ведуть облік результатів діяльності за договорами про спільну діяльність без утворення юридичної особи);\n3) відомостей про зняття з обліку у контролюючому органі постійного представництва іноземного суб’єкта господарської діяльності;\n4) відомостей з Єдиного державного реєстру юридичних осіб, фізичних осіб - підприємців та громадських формувань про зміну виду господарської діяльності на інший вид/інші види господарської діяльності, що не вимагають включення суб’єкта господарювання до Електронного реєстру;\n5) акта, що засвідчує факт невідповідності заявника хоча б одній з умов, визначених частиною одинадцятою цієї статті;\n6) акта, що засвідчує факт передачі заявником іншій особі у власність або користування об’єкта нерухомого майна/приміщень, відомості про які включені до Електронного реєстру як такі, що використовуються для виробництва продукції технічного та хімічного призначення, парфумерно-косметичної продукції, оцту з харчової сировини з використанням спирту етилового;\n7) акта, що засвідчує факт невідповідності відомостей Електронного реєстру щодо переліку технологічного обладнання, що належить суб’єкту господарювання на праві власності або праві користування та використовується для виробництва товарів (продукції) з використанням спирту етилового, фактичним даним, виявленим у ході перевірки контролюючим органом;\n8) акта, що засвідчує факт відмови без законних підстав суб’єкта господарювання та/або його посадової (службової) особи (його представників або осіб, які фактично проводять розрахункові операції) у допуску уповноважених представників контролюючого органу до проведення перевірки, складеного відповідно до пункту 81.2 статті 81 Податкового кодексу України. До такого акта обов’язково долучається мультимедійна інформація щодо фіксації зазначеного факту технічними приладами та/або технічними засобами, що здійснюють або мають функції фото- і кінозйомки, відеозапису, та/або засобами фото- і кінозйомки, відеозапису;\n9) акта, що засвідчує факт неподання до п’яти календарних днів поспіль та більше чотирьох разів протягом календарного року даних про добовий фактичний обсяг отриманого та відпущеного у виробництво спирту етилового;\n10) рішення Ради національної безпеки і оборони України, введеного в дію указом Президента України, про застосування до суб’єкта господарювання санкції, передбаченої пунктом 6 частини першої статті 4 Закону України \"Про санкції\";\n11) інформації про здійснення контролю над заявником у значенні, наведеному у статті 1 Закону України \"Про захист економічної конкуренції\", резидентами держави, що здійснює збройну агресію проти України, у значенні, наведеному у статті 1 Закону України \"Про оборону України\".\nЦентральний орган виконавчої влади, що реалізує державну податкову політику, протягом п’яти робочих днів з дня отримання заяви суб’єкта господарювання про виключення з Електронного реєстру або з дня виявлення підстав, визначених цією частиною, приймає рішення про виключення суб’єкта господарювання з Електронного реєстру та направляє його суб’єкту господарювання у порядку, встановленому статтею 42 Податкового кодексу України, із зазначенням дати та підстави/підстав для прийняття такого рішення.\n20. Рішення про відмову у включенні суб’єкта господарювання до Електронного реєстру, про відмову у внесенні змін до відомостей, що містяться в Електронному реєстрі, про виключення суб’єкта господарювання з Електронного реєстру може бути оскаржено в судовому порядку.\nУ разі судового оскарження рішення центрального органу виконавчої влади, що реалізує державну податкову політику, про відмову у включенні суб’єкта господарювання до Електронного реєстру, про відмову у внесенні змін до відомостей, що містяться в Електронному реєстрі, про виключення суб’єкта господарювання з Електронного реєстру суб’єкт господарювання/зміни до відомостей, що містяться в Електронному реєстрі, включається/вносяться посадовою особою центрального органу виконавчої влади, що реалізує державну податкову політику, до Електронного реєстру не пізніше наступного робочого дня за днем отримання центральним органом виконавчої влади, що реалізує державну податкову політику, рішення суду, що набрало законної сили та прийняте на користь суб’єкта господарювання.\nЦентральний орган виконавчої влади, що реалізує державну податкову політику, в день включення/виключення суб’єкта господарювання/внесення змін до відомостей, що містяться в Електронному реєстрі, за результатами судового оскарження направляє суб’єкту господарювання витяг із зазначеного реєстру в електронній формі у порядку, встановленому статтею 42 Податкового кодексу України.\n21. Суб’єкт господарювання вважається включеним до/виключеним з Електронного реєстру з дня внесення відповідного запису до Електронного реєстру.\nЗа порушення строку, визначеного цією статтею для прийняття рішення про включення до Електронного реєстру, про внесення змін до відомостей, що містяться в Електронному реєстрі, посадові особи центрального органу виконавчої влади, що реалізує державну податкову політику, несуть відповідальність, встановлену законом за порушення вимог законодавства у сфері надання адміністративних послуг.\nШкода, заподіяна фізичним особам, фізичним особам - підприємцям або юридичним особам рішеннями, діями або бездіяльністю органу ліцензування, його посадовими (службовими) особами, відшкодовується у встановленому законом порядку.\n22. Центральний орган виконавчої влади, що реалізує державну податкову політику, забезпечує вільний та безоплатний доступ до відомостей, що містяться в Електронному реєстрі.\n23. За потреби суб’єкт господарювання має право звернутися до центрального органу виконавчої влади, що реалізує державну податкову політику, із заявою про надання витягу з Електронного реєстру, що подається у паперовій або електронній формі у порядку, визначеному статтею 42 Податкового кодексу України.\nВитяг з Електронного реєстру надається суб’єкту господарювання в електронній формі у порядку, встановленому статтею 42 Податкового кодексу України, протягом одного робочого дня з дня отримання відповідної заяви.\nВитяг з Електронного реєстру має містити відомості, внесені до зазначеного реєстру станом на дату отримання заяви про надання витягу.\n24. Форма витягу з Електронного реєстру затверджується центральним органом виконавчої влади, що забезпечує формування та реалізує державну фінансову політику.\n25. Витяги та рішення, передбачені цією статтею, формуються та надаються суб’єктам господарювання безоплатно та безумовно.\n26. Відомості, що містяться в Електронному реєстрі, надаються правоохоронним чи іншим державним органам, органам місцевого самоврядування у вигляді витягу із зазначеного реєстру на їхній запит протягом п’яти робочих днів з дня отримання запиту."
    },
    {
      "provision_ref": "art41",
      "section": "41",
      "title": "Стаття 41. Органи ліцензування та види ліцензій",
      "content": "1. Органами ліцензування є:\n1) центральний орган виконавчої влади, що реалізує державну податкову політику;\n2) територіальні органи центрального органу виконавчої влади, що реалізує державну податкову політику.\n2. Види ліцензій:\n1) на право виробництва спирту етилового;\n2) на право виробництва спиртових дистилятів;\n3) на право виробництва біоетанолу;\n4) на право виробництва алкогольних напоїв;\n5) на право виробництва тютюнових виробів;\n6) на право вирощування тютюну;\n7) на право ферментації тютюнової сировини;\n8) на право виробництва рідин, що використовуються в електронних сигаретах;\n9) на право виробництва пального;\n10) на право оптової торгівлі спиртом етиловим;\n11) на право оптової торгівлі спиртовими дистилятами;\n12) на право оптової торгівлі алкогольними напоями;\n13) на право оптової торгівлі сидром та перрі (без додавання спирту);\n14) на право оптової торгівлі тютюновими виробами;\n15) на право оптової торгівлі рідинами, що використовуються в електронних сигаретах;\n16) на право оптової торгівлі пальним за наявності місць оптової торгівлі пальним;\n17) на право оптової торгівлі пальним за відсутності місць оптової торгівлі пальним;\n18) на право роздрібної торгівлі алкогольними напоями;\n19) на право роздрібної торгівлі сидром та перрі (без додавання спирту);\n20) на право роздрібної торгівлі тютюновими виробами;\n21) на право роздрібної торгівлі рідинами, що використовуються в електронних сигаретах;\n22) на право роздрібної торгівлі пальним;\n23) на право зберігання пального;\n24) на право зберігання пального виключно для потреб власного споживання та/або промислової переробки.\n3. На кожний вид господарської діяльності надається окрема ліцензія, крім випадків, передбачених цим Законом.\n4. Ліцензії на право виробництва спирту етилового, спиртових дистилятів, біоетанолу, алкогольних напоїв, тютюнових виробів, рідин, що використовуються в електронних сигаретах, пального, на право вирощування тютюну, на право ферментації тютюнової сировини надаються та їхня дія припиняється органом ліцензування - центральним органом виконавчої влади, що реалізує державну податкову політику.\n5. Ліцензії на право оптової торгівлі спиртом етиловим, спиртовими дистилятами, алкогольними напоями, тютюновими виробами, рідинами, що використовуються в електронних сигаретах, пальним надаються та їхня дія припиняється органами ліцензування - територіальними органами центрального органу виконавчої влади, що реалізує державну податкову політику.\n6. Ліцензії на право роздрібної торгівлі алкогольними напоями, тютюновими виробами, рідинами, що використовуються в електронних сигаретах, пальним надаються та їхня дія припиняється органами ліцензування - територіальними органами центрального органу виконавчої влади, що реалізує державну податкову політику.\nНадання ліцензій на право роздрібної торгівлі алкогольними напоями, тютюновими виробами, рідинами, що використовуються в електронних сигаретах, в автоматичному режимі здійснюється центральним органом виконавчої влади, що реалізує державну податкову політику, а дія таких ліцензій припиняється територіальними органами центрального органу виконавчої влади, що реалізує державну податкову політику.\n7. Ліцензії на право зберігання пального надаються та їхня дія припиняється органами ліцензування - територіальними органами центрального органу виконавчої влади, що реалізує державну податкову політику.\nНадання ліцензій на право зберігання пального виключно для потреб власного споживання та/або промислової переробки в автоматичному режимі здійснюється центральним органом виконавчої влади, що реалізує державну податкову політику, а дія таких ліцензій припиняється територіальними органами центрального органу виконавчої влади, що реалізує державну податкову політику.\n8. Ліцензії на право виробництва спирту етилового, спиртових дистилятів, біоетанолу, алкогольних напоїв, тютюнових виробів, рідин, що використовуються в електронних сигаретах, пального, на право вирощування тютюну, на право ферментації тютюнової сировини, на право оптової торгівлі пальним за наявності місць оптової торгівлі пальним, на право роздрібної торгівлі алкогольними напоями, на право роздрібної торгівлі сидром та перрі (без додавання спирту), на право роздрібної торгівлі тютюновими виробами, рідинами, що використовуються в електронних сигаретах, на право роздрібної торгівлі пальним, на право зберігання пального, на право зберігання пального виключно для потреб власного споживання та/або промислової переробки надаються окремо на кожне місце провадження відповідного виду господарської діяльності, а ліцензії на право оптової торгівлі спиртом етиловим, спиртовими дистилятами, алкогольними напоями, тютюновими виробами, рідинами, що використовуються в електронних сигаретах, на право оптової торгівлі пальним за відсутності місць оптової торгівлі - одна ліцензія (окремо на кожний вид господарської діяльності) за місцезнаходженням заявника.\nУ разі якщо виробництво спирту етилового, спиртових дистилятів, біоетанолу, алкогольних напоїв, тютюнових виробів, рідин, що використовуються в електронних сигаретах, пального, ферментація тютюнової сировини здійснюються на території єдиного (цілісного) майнового комплексу, розташованого більше ніж за однією адресою, місцем провадження діяльності є такий єдиний (цілісний) майновий комплекс."
    },
    {
      "provision_ref": "art42",
      "section": "42",
      "title": "Стаття 42. Право на отримання ліцензії",
      "content": "1. Ліцензія на право провадження відповідного виду господарської діяльності надається, за умови реєстрації або взяття на облік суб’єкта господарювання у податкових органах та повідомлення таким суб’єктом господарювання про об’єкти оподаткування і об’єкти, пов’язані з оподаткуванням, через які здійснюватиметься відповідний вид ліцензійної діяльності, відповідно до вимог пункту 63.3 статті 63 Податкового кодексу України, та проходження електронної ідентифікації онлайн в електронному кабінеті з дотриманням вимог Закону України \"Про електронну ідентифікацію та електронні довірчі послуги\" і здійснення листування з контролюючим органом через електронний кабінет відповідно до прийнятої контролюючим органом заяви про бажання отримувати документи через електронний кабінет.\n2. Ліцензії на право виробництва спирту етилового, біоетанолу, пального надаються суб’єктам господарювання - юридичним особам, інші види ліцензій, визначені цим Законом, - усім суб’єктам господарювання.\n3. Ліцензії на право виробництва спирту етилового, спиртових дистилятів, біоетанолу, алкогольних напоїв надаються суб’єкту господарювання, який на дату подання заяви про отримання ліцензії на право провадження відповідного виду господарської діяльності є власником або на інших підставах, не заборонених законодавством, володіє та/або користується об’єктами нерухомого майна/приміщеннями та обладнанням, що забезпечують повний технологічний цикл виробництва спирту етилового, спиртових дистилятів, біоетанолу, алкогольних напоїв, за умови використання таких об’єктів нерухомого майна/приміщення та обладнання лише одним суб’єктом господарювання.\n4. Ліцензія на право виробництва тютюнових виробів надається лише суб’єкту господарювання, який на дату подання заяви про отримання ліцензії є власником або на інших підставах, не заборонених законодавством, володіє та/або користується об’єктами нерухомого майна/приміщеннями та обладнанням, що забезпечують повний технологічний цикл виробництва тютюнових виробів, включаючи виробництво тютюнової суміші, за умови використання для виробництва таких об’єктів нерухомого майна/приміщень та обладнання лише одним суб’єктом господарювання.\n5. Ліцензія на право вирощування тютюну надається суб’єкту господарювання, що здійснює вирощування тютюну, за умови що він є власником земельних ділянок сільськогосподарського призначення або на іншому праві користується такими земельними ділянками (для суб’єктів господарювання, які здійснюють діяльність з вирощування тютюну з або без подальшої ферментації тютюнової сировини).\n6. Ліцензія на право вирощування тютюну надається суб’єкту господарювання, що здійснює діяльність з вирощування тютюну з подальшою ферментацією тютюнової сировини і без подальшої ферментації тютюнової сировини.\n7. Ліцензія на право ферментації тютюнової сировини надається суб’єкту господарювання, що здійснює ферментацію власно вирощеної або придбаної тютюнової сировини, за умови наявності у нього на праві власності або іншому праві користування об’єкта нерухомого майна/приміщення та обладнання, що забезпечують повний технологічний цикл ферментації тютюнової сировини.\n8. Ліцензія на право ферментації тютюнової сировини надається суб’єкту господарювання, що здійснює ферментацію тютюнової сировини, незалежно від наявності у нього ліцензії на право вирощування тютюну або на право виробництва тютюнових виробів.\n9. На право виробництва алкогольних напоїв надається єдина ліцензія із зазначенням кодів згідно з УКТЗЕД залежно від виду товарів (продукції), що вироблятиметься.\n10. Суб’єкт господарювання, що здійснює виробництво біоетанолу, має право зберігати бензин, призначений для денатурації спирту етилового зневодженого, без отримання ліцензії на право зберігання пального виключно для потреб власного споживання та/або промислової переробки.\n11. Суб’єкт господарювання, подаючи заяву про отримання ліцензії на право виробництва спирту етилового, спиртових дистилятів, біоетанолу, алкогольних напоїв, тютюнових виробів, рідин, що використовуються в електронних сигаретах, на право ферментації тютюнової сировини, підтверджує наявність у нього на дату подання такої заяви відповідної матеріально-технічної бази, що забезпечує повний цикл виробництва зазначених у заяві товарів (продукції).\n12. У разі приватизації державного або комунального майна діюча ліцензія на право провадження відповідного виду господарської діяльності переоформлюється на суб’єкта господарювання, який приватизував об’єкти права державної або комунальної власності, на строк дії такої ліцензії, за умови відповідності такого суб’єкта господарювання вимогам Податкового кодексу України та цього Закону до здійснення відповідного виду господарської діяльності та подання таким суб’єктом господарювання до органу ліцензування заяви про внесення змін до відомостей, що містяться в Єдиному реєстрі ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, або в Єдиному реєстрі ліцензіатів та місць обігу пального.\n13. Розмір середньої щомісячної заробітної плати, нарахованої суб’єктом господарювання, який отримав ліцензію на право роздрібної торгівлі алкогольними напоями або на право роздрібної торгівлі сидром та перрі (без додавання спирту), або на право роздрібної торгівлі тютюновими виробами, або на право роздрібної торгівлі рідинами, що використовуються в електронних сигаретах, або на право роздрібної торгівлі пальним, має становити не менше 2 розмірів мінімальної заробітної плати, встановленої законом на 1 січня звітного (податкового) року.\nРозмір середньої щомісячної заробітної плати, нарахованої суб’єктом господарювання, який отримав ліцензію на право роздрібної торгівлі алкогольними напоями або на право роздрібної торгівлі сидром та перрі (без додавання спирту), або на право роздрібної торгівлі тютюновими виробами, або на право роздрібної торгівлі рідинами, що використовуються в електронних сигаретах, або на право роздрібної торгівлі пальним та всі місця роздрібної торгівлі (місця роздрібної торгівлі пальним) якого розташовані за межами населених пунктів - адміністративних центрів областей і м. Києва та м. Севастополя на відстані від 50 кілометрів та які мають торговельні зали площею до 500 метрів квадратних, має становити не менше 1,5 розміру мінімальної заробітної плати, встановленої законом на 1 січня звітного (податкового) року.\nРозрахунок розміру середньої щомісячної заробітної плати, нарахованої суб’єктом господарювання, здійснюється відповідно до даних податкового розрахунку сум доходу, нарахованого (сплаченого) на користь платників податків - фізичних осіб, і сум утриманого з них податку, а також сум нарахованого єдиного внеску, шляхом ділення сумарно нарахованої заробітної плати, оплати перших п’яти днів тимчасової непрацездатності, що здійснюється за рахунок коштів платника податків, та допомоги по тимчасовій непрацездатності, яка виплачується за рахунок коштів Пенсійного фонду України, на кількість застрахованих осіб у звітному періоді, яким нараховано заробітну плату (крім осіб, яким у звітному періоді нараховано грошове забезпечення).\n14. Розмір загального місячного оподатковуваного доходу суб’єкта господарювання, зареєстрованого як фізична особа - підприємець, що не має найманих працівників, який отримав ліцензію на право роздрібної торгівлі алкогольними напоями або на право роздрібної торгівлі сидром та перрі (без додавання спирту), або на право роздрібної торгівлі тютюновими виробами, або на право роздрібної торгівлі рідинами, що використовуються в електронних сигаретах, або на право роздрібної торгівлі пальним, має становити не менше 2 розмірів мінімальної заробітної плати, встановленої законом на 1 січня звітного (податкового) року.\nРозмір загального місячного оподатковуваного доходу суб’єкта господарювання, зареєстрованого як фізична особа - підприємець, що не має найманих працівників, який отримав ліцензію на право роздрібної торгівлі алкогольними напоями або на право роздрібної торгівлі сидром та перрі (без додавання спирту), або на право роздрібної торгівлі тютюновими виробами, або на право роздрібної торгівлі рідинами, що використовуються в електронних сигаретах, або на право роздрібної торгівлі пальним та всі місця роздрібної торгівлі (місця роздрібної торгівлі пальним) якого розташовані за межами населених пунктів - адміністративних центрів областей і м. Києва та м. Севастополя на відстані від 50 кілометрів та які мають торговельні зали площею до 500 метрів квадратних, має становити не менше 1,5 розміру мінімальної заробітної плати, встановленої законом на 1 січня звітного (податкового) року."
    },
    {
      "provision_ref": "art43",
      "section": "43",
      "title": "Стаття 43. Порядок отримання ліцензії на право провадження відповідного виду господарської діяльності, крім ліцензій, надання яких здійснюється в автоматичному режимі",
      "content": "1. Ліцензія на право провадження відповідного виду господарської діяльності надається органом ліцензування шляхом прийняття рішення про надання ліцензії на право провадження відповідного виду господарської діяльності.\n2. Для отримання ліцензії суб’єкт господарювання подає до органу ліцензування заяву про отримання ліцензії на право провадження відповідного виду господарської діяльності у паперовій або електронній формі у порядку, визначеному статтею 42 Податкового кодексу України.\n3. У заяві про отримання ліцензії на право провадження відповідного виду господарської діяльності зазначаються такі відомості:\n1) реквізити заявника:\nдля юридичних осіб - найменування, місцезнаходження, код згідно з ЄДРПОУ;\nдля фізичних осіб - підприємців - прізвище, власне ім’я, по батькові (за наявності), місцезнаходження (адреса зареєстрованого/задекларованого місця проживання (перебування), за якою здійснюється зв’язок з фізичною особою - підприємцем), реєстраційний номер облікової картки платника податків або серія та/або номер паспорта (для фізичних осіб, які мають право здійснювати будь-які платежі за серією та/або номером паспорта), унікальний номер запису в Єдиному державному демографічному реєстрі (за наявності);\nдля осіб, уповноважених на ведення обліку діяльності за договорами про спільну діяльність без утворення юридичної особи, та осіб, які є відповідальними за утримання та внесення податків до бюджету під час виконання договорів, - найменування та код уповноваженої особи згідно з ЄДРПОУ і податковий номер, наданий такій особі під час взяття на облік договору згідно з пунктом 63.6 статті 63 та пунктом 64.6 статті 64 Податкового кодексу України;\nдля іноземних суб’єктів господарської діяльності - найменування та податковий номер постійного представництва;\n2) вид ліцензії на право провадження відповідного виду господарської діяльності, для отримання якої подається заява;\n3) найменування та код органу ліцензування, до якого подається заява;\n4) адреси місць провадження господарської діяльності/зберігання спирту етилового, спиртових дистилятів, біоетанолу/зберігання пального у стаціонарних резервуарах:\nадреса/адреси місця виробництва та ідентифікатор/ідентифікатори об’єкта/об’єктів оподаткування - для ліцензій на право виробництва спирту етилового, спиртових дистилятів, біоетанолу, алкогольних напоїв, тютюнових виробів, рідин, що використовуються в електронних сигаретах;\nадреса та ідентифікатор об’єкта оподаткування місця ферментації тютюнової сировини - для ліцензії на право ферментації тютюнової сировини;\nадреса місця виробництва пального та ідентифікатор об’єкта оподаткування - для ліцензії на право виробництва пального;\nмісце вирощування тютюну та ідентифікатор об’єкта оподаткування - для ліцензії на право вирощування тютюну;\nадреса/адреси місць зберігання тютюнової сировини та ідентифікатор/ідентифікатори об’єкта/об’єктів оподаткування - для ліцензій на право вирощування тютюну, на право ферментації тютюнової сировини, на право виробництва тютюнових виробів, якщо місця зберігання тютюнової сировини розташовані за іншою адресою, ніж місцезнаходження виробництва тютюнових виробів;\nадреса місця оптової торгівлі пальним та ідентифікатор об’єкта оподаткування - для ліцензії на право оптової торгівлі пальним за наявності місць оптової торгівлі пальним;\nадреса місця роздрібної торгівлі та ідентифікатор об’єкта оподаткування - для ліцензій на право роздрібної торгівлі алкогольними напоями, тютюновими виробами, рідинами, що використовуються в електронних сигаретах, пальним;\nадреса/адреси місць зберігання спирту етилового, спиртових дистилятів, біоетанолу та ідентифікатор/ідентифікатори об’єкта/об’єктів оподаткування - для ліцензій на право виробництва спирту етилового, спиртових дистилятів, біоетанолу, алкогольних напоїв;\nадреса місць зберігання пального у стаціонарних резервуарах та ідентифікатор об’єкта оподаткування - для ліцензій на право зберігання пального, на право зберігання пального виключно для потреб власного споживання та/або промислової переробки.\nУ разі роздрібної торгівлі скрапленим вуглеводневим газом у балонах для побутових потреб населення та інших споживачів із спеціалізованих транспортних засобів для перевезення балонів із скрапленим вуглеводневим газом у заяві про отримання ліцензії зазначається адреса місця роздрібної торгівлі пальним, в якому розташовані газонаповнювальні станції/газонаповнювальні пункти/проміжні склади балонів із скрапленим вуглеводневим газом/спеціалізовані магазини з продажу газу.\nУ разі якщо виробництво спирту етилового, спиртових дистилятів, біоетанолу, алкогольних напоїв, тютюнових виробів, рідин, що використовуються в електронних сигаретах, пального, зберігання спирту етилового, спиртових дистилятів, біоетанолу, тютюнової сировини, пального здійснюється на території єдиного (цілісного) майнового комплексу, розташованого більше ніж за однією адресою, у заяві про отримання ліцензії на право провадження відповідного виду господарської діяльності зазначаються всі адреси, за якими розташований такий єдиний (цілісний) майновий комплекс.\nАдреса зазначається у форматі - область (крім Автономної Республіки Крим, м. Києва та м. Севастополя), район (крім м. Києва та м. Севастополя), населений пункт, вулиця, номер будинку/офісу; кадастровий номер земельної ділянки, на якій вирощується тютюн, - для ліцензій на право вирощування тютюну; поштова адреса місця зберігання тютюнової сировини (у разі відсутності поштової адреси місця зберігання тютюнової сировини - кадастровий номер земельної ділянки, на якій зберігається тютюнова сировина) - для ліцензій на право вирощування тютюну, на право ферментації тютюнової сировини; кадастровий номер земельної ділянки, на якій зберігається пальне (у разі відсутності поштової адреси місця зберігання пального), - для ліцензій на право зберігання пального виключно для потреб власного споживання та/або промислової переробки;\n5) код/коди адміністративно-територіальної одиниці та території територіальної громади згідно з Кодифікатором адміністративно-територіальних одиниць та територій територіальних громад , у/на якій розміщені:\nмісце виробництва - для ліцензій на право виробництва спирту етилового, спиртових дистилятів, біоетанолу, алкогольних напоїв, тютюнових виробів, рідин, що використовуються в електронних сигаретах, пального;\nмісце вирощування тютюну - для ліцензії на право вирощування тютюну;\nмісце/місця зберігання тютюнової сировини - для ліцензій на право вирощування тютюну, на право ферментації тютюнової сировини, на право виробництва тютюнових виробів, якщо місця зберігання тютюнової сировини розташовані за іншою адресою, ніж місцезнаходження виробництва тютюнових виробів;\nмісце оптової торгівлі пальним - для ліцензії на право оптової торгівлі пальним за наявності місць оптової торгівлі пальним;\nмісця роздрібної торгівлі - для ліцензій на право роздрібної торгівлі алкогольними напоями, тютюновими виробами, рідинами, що використовуються в електронних сигаретах, пальним;\nмісця зберігання спирту етилового, спиртових дистилятів, біоетанолу - для ліцензій на право виробництва спирту етилового, спиртових дистилятів, біоетанолу, алкогольних напоїв;\nмісця зберігання пального у стаціонарних резервуарах - для ліцензій на право зберігання пального, на право зберігання пального виключно для потреб власного споживання та/або промислової переробки;\n6) відомості про те, що місця роздрібної торгівлі розташовані за межами населених пунктів - адміністративних центрів областей, м. Києва та м. Севастополя на відстані до 50 кілометрів та мають торговельну залу площею понад 500 метрів квадратних, - для ліцензій на право роздрібної торгівлі алкогольними напоями (крім сидру та перрі (без додавання спирту), тютюновими виробами, рідинами, що використовуються в електронних сигаретах;\n7) перелік державних номерних знаків спеціалізованих транспортних засобів для перевезення балонів із скрапленим вуглеводневим газом, з яких здійснюється роздрібна торгівля скрапленим вуглеводневим газом у балонах для побутових потреб населення та інших споживачів, - для ліцензій на право роздрібної торгівлі пальним (скрапленим вуглеводневим газом у балонах для побутових потреб населення та інших споживачів) із спеціалізованих транспортних засобів для перевезення балонів із скрапленим вуглеводневим газом;\n8) перелік кодів товарів (продукції), що вироблятимуться, згідно з УКТЗЕД - для ліцензій на право виробництва спирту етилового, спиртових дистилятів, біоетанолу, алкогольних напоїв, тютюнових виробів, рідин, що використовуються в електронних сигаретах, пального, на право вирощування тютюну, на право ферментації тютюнової сировини;\n9) про ознаку малого виробництва:\n1 - мале виробництво дистилятів;\n2 - мале виробництво виноробної продукції;\n3 - мале виробництво пива;\n10) код класифікації доходів бюджету, сума внесеного платежу, номер і дата платіжної інструкції, що підтверджує внесення чергового (щорічного/щоквартального) платежу за надану ліцензію на право провадження відповідного виду господарської діяльності;\n11) перелік фіскальних номерів реєстраторів розрахункових операцій, програмних реєстраторів розрахункових операцій, книг обліку розрахункових операцій та розрахункових книжок, наявних у місці роздрібної торгівлі, - для ліцензій на право роздрібної торгівлі алкогольними напоями, тютюновими виробами, рідинами, що використовуються в електронних сигаретах;\n12) перелік фіскальних номерів реєстраторів розрахункових операцій, книг обліку розрахункових операцій та розрахункових книжок, наявних у місці роздрібної торгівлі, - для ліцензії на право роздрібної торгівлі пальним;\n13) місткість кожного окремого стаціонарного резервуара, що використовується для зберігання пального, - для ліцензій на право виробництва пального, на право оптової торгівлі пальним за наявності місць оптової торгівлі пальним, на право роздрібної торгівлі пальним, на право зберігання пального;\n14) загальна місткість стаціонарних резервуарів, що використовуються для зберігання пального виключно для потреб власного споживання та/або промислової переробки, - для ліцензії на право зберігання пального виключно для потреб власного споживання та/або промислової переробки;\n15) загальна місткість ємностей (для ємностей місткістю понад 250 літрів кожна), що використовуються для зберігання пального виключно для потреб власного споживання та/або промислової переробки, - для ліцензії на право зберігання пального виключно для потреб власного споживання та/або промислової переробки;\n16) про наявність ємностей та/або споживчої тари (крім споживчої тари, тари споживача та поворотної тари (газові балони) кожна об’ємом до 60 літрів включно) (для ємностей місткістю до 250 літрів кожна та загальною місткістю ємностей та/або споживчої тари до 500 літрів включно), що використовуються для зберігання пального виключно для потреб власного споживання та/або промислової переробки, - для ліцензії на право зберігання пального виключно для потреб власного споживання та/або промислової переробки;\n17) про наявність ємностей та/або споживчої тари (крім споживчої тари, тари споживача та поворотної тари (газові балони) кожна об’ємом до 60 літрів включно) (для ємностей місткістю до 250 літрів кожна та загальною місткістю ємностей та/або споживчої тари понад 500 літрів включно), що використовуються для зберігання пального виключно для потреб власного споживання та/або промислової переробки, - для ліцензії на право зберігання пального виключно для потреб власного споживання та/або промислової переробки.\n4. До заяви про отримання ліцензії на право виробництва спирту етилового, спиртових дистилятів, біоетанолу, алкогольних напоїв (крім малих виробництв дистилятів, малих виробництв виноробної продукції, малих виробництв пива), тютюнових виробів, рідин, що використовуються в електронних сигаретах, на право вирощування тютюну, на право ферментації тютюнової сировини додаються:\n1) копія документа, що засвідчує право власності або право користування об’єктами/об’єктом нерухомого майна (його частиною)/приміщеннями/приміщенням (його частиною), що використовуються для виробництва спирту етилового, спиртових дистилятів, біоетанолу, алкогольних напоїв, тютюнових виробів, рідин, що використовуються в електронних сигаретах, для ферментації тютюнової сировини;\n2) перелік технологічного обладнання, що перебуває у власності суб’єкта господарювання, або копії документів, що підтверджують право користування суб’єкта господарювання технологічним обладнанням, що забезпечує повний технологічний цикл виробництва спирту етилового, спиртових дистилятів, біоетанолу, алкогольних напоїв, тютюнових виробів, рідин, що використовуються в електронних сигаретах, ферментації тютюнової сировини;\n3) копія договору з лабораторією (у разі відсутності власної лабораторії) - для ліцензій на право виробництва спирту етилового, спиртових дистилятів, біоетанолу, алкогольних напоїв, тютюнових виробів, рідин, що використовуються в електронних сигаретах;\n4) копія документа, що підтверджує право користування земельною ділянкою, на якій вирощується тютюн/здійснюється ферментація тютюнової сировини, із зазначенням кадастрового номера такої земельної ділянки - для ліцензій на право вирощування тютюну, на право ферментації тютюнової сировини;\n5) атестат виробництва - для ліцензій на право виробництва спирту етилового, спиртових дистилятів, біоетанолу, алкогольних напоїв (крім малих виробництв дистилятів, малих виробництв виноробної продукції, малих виробництв пива), тютюнових виробів, рідин, що використовуються в електронних сигаретах, на право ферментації тютюнової сировини.\n5. До заяви про отримання ліцензії на право виробництва, оптової торгівлі, роздрібної торгівлі пальним, на право зберігання пального додатково додаються копії:\n1) документів, що підтверджують право власності або право користування земельною ділянкою із зазначенням кадастрового номера земельної ділянки (у разі відсутності кадастрового номера земельної ділянки у зазначених документах надається витяг з Державного земельного кадастру про таку земельну ділянку), на якій розташовано об’єкт виробництва пального, оптової торгівлі пальним за наявності місць оптової торгівлі пальним, роздрібної торгівлі пальним, зберігання пального (крім зберігання пального виключно для потреб власного споживання та/або промислової переробки), чинних на дату подання заяви та/або на дату введення такого об’єкта в експлуатацію (зазначені документи не подаються у разі розміщення об’єкта нерухомого майна на території порту, за умови подання документів, що підтверджують право користування портовою інфраструктурою).\nДля бункерувальника подаються копії документів, що засвідчують право його власника або користувача на розміщення такого бункерувальника в акваторії водойми згідно із законодавством України (договір оренди/суборенди причальної стінки чи стоянки в порту або інші документи, що засвідчують право власника або користувача бункерувальника на розміщення бункерувальника в акваторії водойми);\n2) сертифіката про прийняття в експлуатацію закінченого будівництвом об’єкта нерухомого майна, що підтверджує прийняття закінченого будівництвом об’єкта нерухомого майна в експлуатацію, щодо всіх об’єктів нерухомого майна, розташованих у місці виробництва пального, оптової торгівлі пальним за наявності місць оптової торгівлі пальним, роздрібної торгівлі пальним, зберігання пального, необхідних для здійснення такої діяльності, - для об’єктів нерухомого майна, введених в експлуатацію у встановленому законодавством порядку з 1 травня 2011 року;\nтехнічного паспорта та/або інвентаризаційної справи, та/або довідки про технічні характеристики об’єкта нерухомого майна, що підтверджують функціональне призначення об’єкта нерухомого майна, що видані бюро технічної інвентаризації або фізичною особою - підприємцем, або юридичною особою, у складі якої працюють один або більше виконавців окремих видів робіт (послуг), пов’язаних із створенням об’єктів архітектури, що пройшли професійну атестацію та отримали кваліфікаційний сертифікат на право виконання робіт з технічної інвентаризації об’єктів нерухомого майна відповідно до Закону України \"Про архітектурну діяльність\", - для об’єктів нерухомого майна, введених в експлуатацію у встановленому законодавством порядку до 30 квітня 2011 року включно, розташованих у місці виробництва пального, оптової торгівлі пальним за наявності місць оптової торгівлі пальним, роздрібної торгівлі пальним, зберігання пального, необхідних для здійснення такої діяльності.\nПідтвердженням введення в експлуатацію об’єктів нерухомого майна, призначених для приймання, зберігання та роздрібної торгівлі пальним, право приватної власності на які виникло у порядку, визначеному законами України \"Про приватизацію державного майна\" та \"Про приватизацію невеликих державних підприємств (малу приватизацію)\" , є реєстрація права власності у порядку, визначеному Законом України \"Про державну реєстрацію речових прав на нерухоме майно та їх обтяжень\".\nУ разі якщо документи, зазначені у пунктах 1 і 2 цієї частини, видані (оформлені) іншій особі, ніж заявник, заявник додатково подає документи, що підтверджують його право на використання відповідного об’єкта нерухомого майна;\n3) свідоцтва про право власності та/або користування на судно, свідоцтва про придатність судна до плавання або класифікаційного свідоцтва на судно, або акта огляду судна, що видані у встановленому законом порядку, - для бункерувальника;\n4) технологічного регламенту, що містить інформацію про всі об’єкти та технологічне обладнання у місці виробництва, необхідні для забезпечення здійснення виробництва та зберігання пального, - для ліцензії на право виробництва пального;\n5) технічних умов на виробництво пального визначеної якості, що має відповідати вимогам технічних регламентів та національним стандартам з якості пального, - для ліцензії на право виробництва пального;\n6) дозволу на виконання робіт підвищеної небезпеки та експлуатацію (застосування) машин, механізмів, устаткування підвищеної небезпеки або декларації відповідності матеріально-технічної бази вимогам законодавства з питань охорони праці;\n7) документа, що підтверджує акредитацію випробувальної лабораторії з визначення показників якості пального, виданого уповноваженим органом, або договору з акредитованою відповідно до законодавства лабораторією (у разі відсутності власної акредитованої лабораторії) - для ліцензії на право виробництва пального;\n8) документа/документів, що засвідчують право власності або право користування спеціалізованими транспортними засобами для перевезення балонів із скрапленим вуглеводневим газом, з яких здійснюватиметься роздрібна торгівля скрапленим вуглеводневим газом у балонах для побутових потреб населення та інших споживачів, - для ліцензії на право роздрібної торгівлі пальним (скрапленим вуглеводневим газом у балонах для побутових потреб населення та інших споживачів) із спеціалізованих транспортних засобів для перевезення балонів із скрапленим вуглеводневим газом.\nЗаявники, які здійснюють оптову торгівлю пальним за відсутності місць оптової торгівлі пальним, не подають копії документів, передбачені абзацом першим цього пункту.\nСуб’єкти господарювання, що здійснюють зберігання пального виключно для потреб власного споживання та/або промислової переробки, копії зазначених документів не подають. Такі суб’єкти господарювання у заяві про отримання ліцензії на право зберігання пального виключно для потреб власного споживання та/або промислової переробки зазначають про використання пального виключно для потреб власного споживання та/або промислової переробки і наводять такі відомості:\nдля стаціонарних резервуарів - загальна місткість і їх фактичне місцезнаходження;\nдля нестаціонарних ємностей та/або споживчої тари (крім споживчої тари, тари споживача та поворотної тари (газові балони) кожна об’ємом до 60 літрів включно):\nдля ємностей місткістю до 250 літрів кожна та загальною місткістю ємностей та/або споживчої тари до 500 літрів включно - про їх наявність, без зазначення загальної кількості таких ємностей, та про їх фактичне місцезнаходження;\nдля ємностей місткістю понад 250 літрів кожна - місткість кожної ємності та загальна місткість ємностей, без зазначення їх фактичного місцезнаходження.\nПри поданні заяви про отримання ліцензії на право роздрібної торгівлі пальним копії документів, передбачених пунктами 1 , 2 і 6 цієї частини, не подаються, якщо заявником є суб’єкт господарювання державного сектору економіки або суб’єкт господарювання, власником якого є суб’єкт господарювання державного сектору економіки, який разом із заявою про отримання ліцензії на право роздрібної торгівлі пальним подав копію одного з таких документів:\nдокумента, що підтверджує приймання суб’єктом господарювання об’єкта нерухомого майна за договором управління майном, укладеним між суб’єктом господарювання - заявником та Національним агентством України з питань виявлення, розшуку та управління активами, одержаними від корупційних та інших злочинів, у порядку, передбаченому статтею 21 -1 Закону України \"Про Національне агентство України з питань виявлення, розшуку та управління активами, одержаними від корупційних та інших злочинів\", на підставі рішення Кабінету Міністрів України;\nдокумента, що підтверджує приймання суб’єктом господарювання нерухомого майна, примусово відчуженого або вилученого у власника в умовах правового режиму воєнного стану згідно із законами України \"Про правовий режим воєнного стану\" , \"Про передачу, примусове відчуження або вилучення майна в умовах правового режиму воєнного чи надзвичайного стану\" ;\nдокумента, що підтверджує передачу акцій суб’єкта господарювання у межах процедури примусового відчуження або вилучення в умовах правового режиму воєнного стану згідно із законами України \"Про правовий режим воєнного стану\" , \"Про передачу, примусове відчуження або вилучення майна в умовах правового режиму воєнного чи надзвичайного стану\" . Дія цього абзацу поширюється на об’єкти нерухомого майна, які на день передачі акцій суб’єкта господарювання перебували у власності такого суб’єкта господарювання, який мав діючу ліцензію на право роздрібної торгівлі пальним;\nдокумента, що підтверджує приймання суб’єктом господарювання на підставі рішення Кабінету Міністрів України в управління нерухомого майна, стягнутого у дохід держави згідно із Законом України \"Про санкції\";\nдокумента, що підтверджує приймання суб’єктом господарювання на підставі рішення Кабінету Міністрів України у господарське відання та/або в управління об’єктів нерухомого майна, що перебувають у власності Російської Федерації та її резидентів, примусово вилучених відповідно до Закону України \"Про основні засади примусового вилучення в Україні об’єктів права власності Російської Федерації та її резидентів\".\nКопії документів, передбачених пунктами 1 , 2 і 6 цієї частини, суб’єкт господарювання державного сектору економіки або суб’єкт господарювання, власником якого є суб’єкт господарювання державного сектору економіки, має подати до контролюючого органу протягом двох років з дня подання заяви про отримання ліцензії на право роздрібної торгівлі пальним. У разі припинення ліцензії на право роздрібної торгівлі пальним, отриманої у порядку, встановленому цією частиною, при поданні повторної заяви про отримання ліцензії на право роздрібної торгівлі пальним суб’єкт господарювання має подати всі документи, передбачені цією частиною.\n6. Заявники - малі виробництва дистилятів, малі виробництва виноробної продукції, малі виробництва пива разом із заявою про отримання ліцензії на право виробництва алкогольних напоїв подають копію декларації відповідності матеріально-технічної бази вимогам законодавства.\n7. Орган ліцензування зобов’язаний прийняти рішення про надання або про відмову в наданні ліцензії на право провадження відповідного виду господарської діяльності у такі строки:\n1) не пізніше 20 робочих днів з дня одержання від заявника заяви про отримання ліцензії на право виробництва спирту етилового, спиртових дистилятів, біоетанолу, алкогольних напоїв (крім малих виробництв дистилятів, малих виробництв виноробної продукції, малих виробництв пива), тютюнових виробів, рідин, що використовуються в електронних сигаретах, пального, на право вирощування тютюну, на право ферментації тютюнової сировини, на право оптової торгівлі пальним за наявності місць оптової торгівлі, роздрібної торгівлі пальним, зберігання пального;\n2) не пізніше 10 робочих днів з дня одержання від заявника заяви про отримання ліцензії на право виробництва алкогольних напоїв (для малих виробництв дистилятів, малих виробництв виноробної продукції, малих виробництв пива), на право оптової або роздрібної торгівлі алкогольними напоями, тютюновими виробами, рідинами, що використовуються в електронних сигаретах, на право оптової торгівлі пальним за відсутності місць оптової торгівлі пальним, на право зберігання пального виключно для потреб власного споживання та/або промислової переробки.\n8. Орган ліцензування не пізніше наступного робочого дня за днем прийняття рішення про надання або про відмову в наданні ліцензії на право провадження відповідного виду господарської діяльності:\n1) вносить відомості про надання ліцензії на право провадження відповідного виду господарської діяльності до Єдиного реєстру ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, або до Єдиного реєстру ліцензіатів та місць обігу пального та направляє заявнику витяг з відповідного реєстру в електронній формі у порядку, визначеному статтею 42 Податкового кодексу України;\n2) направляє заявнику рішення про відмову у наданні ліцензії на право провадження відповідного виду господарської діяльності в електронній формі у порядку, визначеному статтею 42 Податкового кодексу України, із зазначенням підстави відмови.\nУ разі ненадання органом ліцензування протягом строку, передбаченого цією частиною, заявнику витягу, передбаченого пунктом 1 цієї частини, або рішення, передбаченого пунктом 2 цієї частини, наступного робочого дня після спливу зазначеного строку в органу ліцензування виникає безумовний обов’язок внести відомості про надану ліцензію до відповідного реєстру, без прийняття рішення про надання ліцензії на право провадження відповідного виду господарської діяльності.\nЗаявник набуває право на провадження виду господарської діяльності з дня внесення органом ліцензування відомостей про надану ліцензію на право провадження відповідного виду господарської діяльності до Єдиного реєстру ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, або до Єдиного реєстру ліцензіатів та місць обігу пального, або з дня, наступного за днем виникнення безумовного обов’язку внесення органом ліцензування відомостей про надану ліцензію на право провадження відповідного виду господарської діяльності до зазначених реєстрів.\nЗа порушення строку, передбаченого цією частиною для прийняття рішення про надання або про відмову у наданні ліцензії на право провадження відповідного виду господарської діяльності, посадові особи органів ліцензування несуть відповідальність, встановлену законом за порушення вимог законодавства у сфері надання адміністративних послуг.\nРішення, дії чи бездіяльність органів ліцензування, їх посадових (службових) осіб можуть бути оскаржені в адміністративному порядку, передбаченому Податковим кодексом України , або в судовому порядку.\nШкода, заподіяна фізичним особам, фізичним особам - підприємцям або юридичним особам рішеннями, діями або бездіяльністю органів ліцензування, їх посадовими (службовими) особами, відшкодовується у встановленому законом порядку."
    },
    {
      "provision_ref": "art44",
      "section": "44",
      "title": "Стаття 44. Рішення про надання ліцензії на право провадження відповідного виду господарської діяльності",
      "content": "1. У рішенні про надання ліцензії на право провадження відповідного виду господарської діяльності зазначаються такі відомості:\n1) реквізити (номер і дата) рішення (дата у форматі ДДММРРРР);\n2) найменування та код органу ліцензування, що прийняв рішення про надання ліцензії на право провадження відповідного виду господарської діяльності;\n3) реквізити (номер і дата) заяви про отримання ліцензії на право провадження відповідного виду господарської діяльності (дата у форматі ДДММРРРР);\n4) про заявника:\nдля юридичних осіб - найменування, місцезнаходження, код згідно з ЄДРПОУ;\nдля фізичних осіб - підприємців - прізвище, власне ім’я, по батькові (за наявності), місцезнаходження (адреса зареєстрованого/задекларованого місця проживання (перебування), за якою здійснюється зв’язок з фізичною особою - підприємцем), реєстраційний номер облікової картки платника податків або серія та/або номер паспорта (для фізичних осіб, які мають право здійснювати будь-які платежі за серією та/або номером паспорта), унікальний номер запису в Єдиному державному демографічному реєстрі (за наявності);\nдля осіб, уповноважених на ведення обліку діяльності за договорами про спільну діяльність без утворення юридичної особи, та осіб, які є відповідальними за утримання та внесення податків до бюджету під час виконання договорів, - найменування та код уповноваженої особи згідно з ЄДРПОУ і податковий номер, наданий такій особі під час взяття на облік договору згідно з пунктом 63.6 статті 63 та пунктом 64.6 статті 64 Податкового кодексу України;\nдля іноземних суб’єктів господарської діяльності - найменування та податковий номер постійного представництва;\n5) вид наданої ліцензії на право провадження відповідного виду господарської діяльності, її реєстраційний номер;\n6) перелік кодів товарів (продукції), що вироблятимуться, згідно з УКТЗЕД , наведених заявником у заяві про отримання ліцензії на право провадження відповідного виду господарської діяльності, - для ліцензій на право виробництва спирту етилового, спиртових дистилятів, біоетанолу, алкогольних напоїв, тютюнових виробів, рідин, що використовуються в електронних сигаретах, пального, на право вирощування тютюну, на право ферментації тютюнової сировини;\n7) адреси місць провадження господарської діяльності/зберігання спирту етилового, спиртових дистилятів, біоетанолу/місць зберігання пального у стаціонарних резервуарах, наведених заявником у заяві про отримання ліцензії на право провадження відповідного виду господарської діяльності:\nадреса/адреси місць виробництва - для ліцензій на право виробництва спирту етилового, спиртових дистилятів, біоетанолу, алкогольних напоїв, тютюнових виробів, рідин, що використовуються в електронних сигаретах, пального;\nмісце вирощування тютюну - для ліцензії на право вирощування тютюну;\nадреса/адреси місць зберігання тютюнової сировини - для ліцензій на право вирощування тютюну, на право ферментації тютюнової сировини, на право виробництва тютюнових виробів, якщо місця зберігання тютюнової сировини розташовані за іншою адресою, ніж місцезнаходження виробництва тютюнових виробів;\nадреса місця оптової торгівлі пальним - для ліцензії на право оптової торгівлі пальним за наявності місць оптової торгівлі пальним;\nадреса місця роздрібної торгівлі - для ліцензій на право роздрібної торгівлі алкогольними напоями, тютюновими виробами, рідинами, що використовуються в електронних сигаретах, пальним;\nадреса/адреси місць зберігання спирту етилового, спиртових дистилятів, біоетанолу - для ліцензій на право виробництва спирту етилового, спиртових дистилятів, біоетанолу, алкогольних напоїв;\nадреси місць зберігання пального у стаціонарних резервуарах - для ліцензій на право зберігання пального, на право зберігання пального виключно для потреб власного споживання та/або промислової переробки;\n8) про те, що місця роздрібної торгівлі розташовані за межами населених пунктів - адміністративних центрів областей і м. Києва та м. Севастополя на відстані до 50 кілометрів та мають торговельну залу площею понад 500 метрів квадратних, - для ліцензій на право роздрібної торгівлі алкогольними напоями (крім сидру та перрі (без додавання спирту), тютюновими виробами, рідинами, що використовуються в електронних сигаретах;\n9) перелік державних номерних знаків спеціалізованих транспортних засобів для перевезення балонів із скрапленим вуглеводневим газом, з яких здійснюватиметься роздрібна торгівля скрапленим вуглеводневим газом у балонах для побутових потреб населення та інших споживачів, - для ліцензій на право роздрібної торгівлі пальним (скрапленим вуглеводневим газом у балонах для побутових потреб населення та інших споживачів) із спеціалізованих транспортних засобів для перевезення балонів із скрапленим вуглеводневим газом;\n10) про ознаку малого виробництва - для ліцензії на право виробництва алкогольних напоїв малими виробництвами дистилятів, малими виробництвами виноробної продукції та малими виробництвами пива:\n1 - мале виробництво дистилятів;\n2 - мале виробництво виноробної продукції;\n3 - мале виробництво пива."
    },
    {
      "provision_ref": "art45",
      "section": "45",
      "title": "Стаття 45. Рішення про відмову у наданні ліцензії на право провадження відповідного виду господарської діяльності",
      "content": "1. Підставами для прийняття органом ліцензування рішення про відмову у наданні ліцензії на право провадження відповідного виду господарської діяльності є:\n1) відсутність у Єдиному державному реєстрі юридичних осіб, фізичних осіб - підприємців та громадських формувань відомостей про заявника (крім іноземних суб’єктів господарської діяльності, які діють через свої зареєстровані постійні представництва, та осіб, які ведуть облік результатів діяльності за договорами про спільну діяльність без утворення юридичної особи) або наявність відомостей про державну реєстрацію його припинення;\n2) відсутність обов’язкової реєстрації або взяття на облік суб’єкта господарювання у податкових органах, або відсутність повідомлення суб’єкта господарювання про об’єкти оподаткування і об’єкти, пов’язані з оподаткуванням, через які здійснюватиметься відповідний вид ліцензійної діяльності, відповідно до вимог пункту 63.3 статті 63 Податкового кодексу України;\n3) відсутність відомостей про державну реєстрацію (легалізацію, акредитацію чи засвідчення факту створення в інший спосіб) постійного представництва іноземного суб’єкта господарської діяльності та/або про взяття його на облік у контролюючому органі;\n4) подання заяви про отримання ліцензії на право провадження відповідного виду господарської діяльності не за встановленою формою або з порушенням порядку її подання;\n5) неподання або подання не в повному обсязі разом із заявою про отримання ліцензії на право провадження відповідного виду господарської діяльності копій документів, визначених цим Законом;\n6) підписання заяви про отримання ліцензії на право провадження відповідного виду господарської діяльності особою, яка не має на це повноважень;\n7) виявлення розбіжностей у відомостях, наведених у заяві про отримання ліцензії на право роздрібної торгівлі підакцизними товарами (продукцією), та відомостях інформаційних баз даних органу ліцензування щодо фіскальних номерів реєстраторів розрахункових операцій, програмних реєстраторів розрахункових операцій, книг обліку розрахункових операцій та розрахункових книжок, наявних у місці роздрібної торгівлі;\n8) наявність інформації про здійснення контролю над заявником у значенні, наведеному у статті 1 Закону України \"Про захист економічної конкуренції\", резидентами держави, що здійснює збройну агресію проти України у значенні, наведеному у статті 1 Закону України \"Про оборону України\";\n9) наявність в органу ліцензування інформації про рішення суду, що набрало законної сили, яким заявнику встановлена заборона на провадження окремого виду господарської діяльності, що підлягає ліцензуванню, рішення Ради національної безпеки і оборони України, введеного в дію указом Президента України про застосування до суб’єкта господарювання санкції, передбаченої пунктом 6 частини першої статті 4 Закону України \"Про санкції\";\n10) подання заяви про отримання ліцензії з порушенням строків, визначених частиною дев’ятою статті 46 цього Закону;\n11) невідповідність відомостей, зазначених у заяві про отримання ліцензії на право провадження відповідного виду господарської діяльності, щодо коду класифікації доходів бюджету, суми внесеного платежу, номера і дати платіжної інструкції, що підтверджує внесення річної плати або щоквартальної частини річної плати за відповідну ліцензію, фактичним даним органу ліцензування;\n12) невстановлення цілодобової системи відеоспостереження у випадках, передбачених цим Законом;\n13) наявність інформації, що заявник на дату подання заяви на отримання ліцензії не пройшов електронну ідентифікацію онлайн в електронному кабінеті з дотриманням вимог Закону України \"Про електронну ідентифікацію та електронні довірчі послуги\" або не здійснює листування з контролюючим органом через електронний кабінет або контролюючим органом прийнято заяву про відмову отримувати документи через електронний кабінет.\n2. У рішенні про відмову у наданні ліцензії на право провадження відповідного виду господарської діяльності обов’язково зазначаються такі відомості:\n1) реквізити (номер і дата) рішення (дата у форматі ДДММРРРР);\n2) найменування та код органу ліцензування, що прийняв рішення про відмову у наданні ліцензії на право провадження відповідного виду господарської діяльності;\n3) реквізити (номер і дата) заяви про отримання ліцензії на право провадження відповідного виду господарської діяльності (дата у форматі ДДММРРРР);\n4) про заявника:\nдля юридичних осіб - найменування, місцезнаходження, код згідно з ЄДРПОУ;\nдля фізичних осіб - підприємців - прізвище, власне ім’я, по батькові (за наявності), місцезнаходження (адреса зареєстрованого/задекларованого місця проживання (перебування), за якою здійснюється зв’язок з фізичною особою - підприємцем), реєстраційний номер облікової картки платника податків або серія та/або номер паспорта (для фізичних осіб, які мають право здійснювати будь-які платежі за серією та/або номером паспорта), унікальний номер запису в Єдиному державному демографічному реєстрі (за наявності);\nдля осіб, уповноважених на ведення обліку діяльності за договорами про спільну діяльність без утворення юридичної особи, та осіб, які є відповідальними за утримання та внесення податків до бюджету під час виконання договорів, - найменування та код уповноваженої особи згідно з ЄДРПОУ і податковий номер, наданий такій особі під час взяття на облік договору згідно з пунктом 63.6 статті 63 та пунктом 64.6 статті 64 Податкового кодексу України;\nдля іноземних суб’єктів господарської діяльності - найменування та податковий номер постійного представництва;\n5) вид ліцензії, у наданні якої відмовлено;\n6) підстава/підстави та опис підстав (обґрунтування) для прийняття рішення про відмову у наданні ліцензії на право провадження відповідного виду господарської діяльності із зазначенням пункту частини першої цієї статті;\n7) строк набрання рішенням про відмову у наданні ліцензії на право провадження відповідного виду господарської діяльності чинності;\n8) строки і порядок оскарження прийнятого рішення про відмову у наданні ліцензії на право провадження відповідного виду господарської діяльності (у тому числі найменування та місцезнаходження податкового органу, який є суб’єктом розгляду скарги, та вид суду, до якого особа може подати позов);\n9) кваліфікована електронна печатка податкового органу.\n3. Рішення про відмову у наданні ліцензії на право провадження відповідного виду господарської діяльності набирає чинності:\n1) у разі прийняття такого рішення центральним органом виконавчої влади, що реалізує державну податкову політику, - на наступний робочий день за днем прийняття відповідного рішення;\n2) у разі прийняття такого рішення територіальним органом центрального органу виконавчої влади, що реалізує державну податкову політику:\nна наступний робочий день за останнім днем строку, передбаченого Податковим кодексом України для подання скарги на рішення податкового органу, визначені цим Законом, - у разі якщо скаргу не подано у такий строк;\nна наступний робочий день за днем прийняття податковим органом рішення про результати розгляду скарги на рішення податкового органу, визначені цим Законом, - у разі якщо скаргу подано у строк, передбачений Податковим кодексом України , та рішення про результати розгляду скарги на рішення податкового органу, визначені цим Законом, прийнято на користь податкового органу.\n4. Рішення про відмову у наданні ліцензії на право провадження відповідного виду господарської діяльності, прийняте територіальним органом центрального органу виконавчої влади, що реалізує державну податкову політику, може бути оскаржено в адміністративному порядку, передбаченому Податковим кодексом України , або в судовому порядку.\nРішення про відмову у наданні ліцензії на право провадження відповідного виду господарської діяльності, прийняте центральним органом виконавчої влади, що реалізує державну податкову політику, може бути оскаржено в судовому порядку.\n5. У разі адміністративного оскарження рішення територіального органу центрального органу виконавчої влади, що реалізує державну податкову політику, про відмову у наданні ліцензії на право провадження відповідного виду господарської діяльності відомості про надані ліцензії на право провадження відповідного виду господарської діяльності вносяться посадовою особою центрального органу виконавчої влади, що реалізує державну податкову політику, до Єдиного реєстру ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, або до Єдиного реєстру ліцензіатів та місць обігу пального не пізніше наступного робочого дня за днем скасування рішення територіального органу центрального органу виконавчої влади, що реалізує державну податкову політику, про відмову в наданні ліцензії на право провадження відповідного виду господарської діяльності.\nУ разі судового оскарження рішення центрального органу виконавчої влади, що реалізує державну податкову політику, або територіального органу центрального органу виконавчої влади, що реалізує державну податкову політику, про відмову у наданні ліцензії на право провадження відповідного виду господарської діяльності відомості про надані ліцензії на право провадження відповідного виду господарської діяльності вносяться посадовою особою відповідного територіального органу центрального органу виконавчої влади, що реалізує державну податкову політику, або посадовою особою центрального органу виконавчої влади, що реалізує державну податкову політику, або центральним органом виконавчої влади, що реалізує державну податкову політику (у разі якщо ліцензія видається центральним органом виконавчої влади, що реалізує державну податкову політику), до Єдиного реєстру ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, або до Єдиного реєстру ліцензіатів та місць обігу пального не пізніше наступного робочого дня за днем отримання таким територіальним органом центрального органу виконавчої влади, що реалізує державну податкову політику, або центральним органом виконавчої влади, що реалізує державну податкову політику, рішення суду, що набрало законної сили та прийняте на користь заявника.\nОрган ліцензування у день внесення відомостей про надані ліцензії на право провадження відповідного виду господарської діяльності до Єдиного реєстру ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, або до Єдиного реєстру ліцензіатів та місць обігу пального за результатами адміністративного або судового оскарження направляє ліцензіату витяг з відповідного реєстру в електронній формі у порядку, визначеному статтею 42 Податкового кодексу України.\n6. У разі відмови у наданні ліцензії на право провадження відповідного виду господарської діяльності заявник може подати нову заяву про отримання ліцензії на право провадження відповідного виду господарської діяльності, за умови усунення підстави/підстав для відмови, зазначених у відповідному рішенні, а в разі відмови у наданні ліцензії на підставі пункту 10 частини першої цієї статті - не раніше спливу строків, визначених частиною дев’ятою статті 46 цього Закону.\nУ разі відмови у наданні ліцензії на право провадження відповідного виду господарської діяльності сума внесеного платежу може бути зарахована в рахунок плати за ліцензію при поданні заявником нової заяви про отримання ліцензії на право провадження відповідного виду господарської діяльності або повернута заявнику на розрахунковий рахунок у порядку, визначеному законодавством."
    },
    {
      "provision_ref": "art46",
      "section": "46",
      "title": "Стаття 46. Припинення дії ліцензії на право провадження відповідного виду господарської діяльності",
      "content": "1. Дія ліцензії припиняється шляхом прийняття органом ліцензування, який надав відповідну ліцензію, рішення про припинення дії ліцензії на право провадження відповідного виду господарської діяльності.\n2. Підставами для прийняття органом ліцензування рішення про припинення дії ліцензії на право провадження відповідного виду господарської діяльності є:\n1) заява ліцензіата про припинення дії ліцензії;\n2) наявність у Єдиному державному реєстрі юридичних осіб, фізичних осіб - підприємців та громадських формувань даних про державну реєстрацію припинення юридичної особи або припинення підприємницької діяльності фізичної особи - підприємця (у тому числі припинення юридичної особи/припинення підприємницької діяльності фізичної особи - підприємця, уповноваженої на ведення обліку результатів діяльності за договорами про спільну діяльність без утворення юридичної особи), крім випадків перетворення державного підприємства/акціонерного товариства в інше господарське товариство, - з дати внесення до Єдиного державного реєстру юридичних осіб, фізичних осіб - підприємців та громадських формувань запису про державну реєстрацію припинення юридичної особи або припинення підприємницької діяльності фізичної особи - підприємця;\n3) припинення діяльності представництва іноземного суб’єкта господарської діяльності;\n4) зняття з обліку в податковому органі договору про спільну діяльність без утворення юридичної особи;\n5) невідповідність відомостей Єдиного реєстру ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, та/або відомостей Єдиного реєстру ліцензіатів та місць обігу пального, та/або документів, доданих до заяви про отримання ліцензії на право провадження відповідного виду господарської діяльності, заяви про внесення змін до відомостей, що містяться у таких реєстрах, фактичним даним, виявленим контролюючим органом у ході перевірки та зафіксованим в акті такої перевірки (крім випадків, коли така невідповідність зумовлена зміною назви області, району, населеного пункту, вулиці, іншого об’єкта топоніміки населених пунктів відповідно до законодавства України або зміною кодів адміністративно-територіальних одиниць чи територій територіальних громад згідно з Кодифікатором адміністративно-територіальних одиниць та територій територіальних громад );\n6) отримання від уповноважених органів інформації, що документи, копії яких подані разом із заявою про отримання ліцензії, не видавалися/не погоджувалися такими органами;\n7) несплата чергового платежу за ліцензію;\n8) невідповідність матеріально-технічної бази малих виробництв виноробної продукції, малих виробництв дистилятів, малих виробництв пива вимогам законодавства, встановлена в рішенні суду, що набрало законної сили;\n9) факт зберігання ліцензіатом тютюнової сировини в місці зберігання, не внесеному до Єдиного реєстру місць зберігання, встановлений контролюючим органом у ході перевірки та зафіксований в акті такої перевірки;\n10) факт відсутності ліцензіата за місцезнаходженням та/або за місцем провадження діяльності, що зазначені в Єдиному реєстрі ліцензіатів та місць обігу пального та/або Єдиному реєстрі ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, факт відсутності уповноваженої особи за місцем зберігання, яке внесено до Єдиного реєстру місць зберігання за договорами про надання послуг із складського зберігання, встановлений контролюючим органом у ході перевірки та зафіксований у відповідному акті про відсутність ліцензіата та/або його уповноважених осіб.\nУ разі встановлення факту відсутності уповноваженої особи за місцем зберігання, яке внесено до Єдиного реєстру місць зберігання за договорами про надання послуг із складського зберігання, ця норма застосовується, якщо така уповноважена особа не з’явилася на місце зберігання протягом двох годин після встановлення такого факту посадовими особами податкового органу, що зафіксовано у відповідному акті.\nДо актів, передбачених цим пунктом, обов’язково долучається мультимедійна інформація щодо фіксації зазначених фактів технічними приладами та/або технічними засобами, що здійснюють або мають функції фото- і кінозйомки, відеозапису, та/або засобами фото- і кінозйомки, відеозапису.\nУ разі встановлення факту відсутності ліцензіата за місцезнаходженням дія всіх наявних у ліцензіата ліцензій припиняється;\n11) факт незаконної відмови платника податків та/або посадових (службових) осіб платника податків (його представників або осіб, які фактично проводять розрахункові операції) у допуску посадових (службових) осіб контролюючого органу до проведення документальної виїзної або фактичної перевірки (крім випадків відмови з підстав, визначених Податковим кодексом України як дозволені), у тому числі до територій, приміщень (крім житла громадян) та іншого майна, що використовуються для провадження господарської діяльності та/або є об’єктами оподаткування, або використовуються для отримання доходів (прибутку), або пов’язані з іншими об’єктами оподаткування та/або можуть бути джерелом погашення податкового боргу, зафіксований контролюючим органом в акті, що засвідчує факт відмови у допуску до проведення перевірки, складеному відповідно до вимог пункту 81.2 статті 81 Податкового кодексу України.\nДо такого акта обов’язково долучається мультимедійна інформація щодо фіксації зазначеного факту технічними приладами та/або технічними засобами, що здійснюють або мають функції фото- і кінозйомки, відеозапису, та/або засобами фото- і кінозйомки, відеозапису.\nЯкщо рішенням суду, що набрало законної сили, відмова платника податків у допуску посадових (службових) осіб контролюючого органу до проведення документальної виїзної або фактичної перевірки буде визнана законною, контролюючий орган зобов’язаний відшкодувати платнику податків заподіяну матеріальну шкоду у встановленому законом порядку;\n12) факт відмови платника податків та/або посадових (службових) осіб платника податків (його представників або осіб, які фактично проводять розрахункові операції) у проведенні інвентаризації основних засобів, товарно-матеріальних цінностей, коштів, зняття залишків товарно-матеріальних цінностей, готівки під час проведення документальної виїзної або фактичної перевірки або у залученні повноважних осіб платника податків для спільного з працівниками контролюючого органу зняття показань внутрішніх та зовнішніх лічильників, якими обладнані технічні пристрої, що використовуються у процесі провадження діяльності, що перевіряється, зафіксований контролюючим органом в акті такої перевірки.\nДо такого акта обов’язково долучається мультимедійна інформація щодо фіксації зазначеного факту технічними приладами та/або технічними засобами, що здійснюють або мають функції фото- і кінозйомки, відеозапису, та/або засобами фото- і кінозйомки, відеозапису;\n13) факт необладнання місць відпуску/отримання спирту етилового витратомірами-лічильниками та/або масовими витратомірами, факт відпуску/отримання спирту етилового, необлікованого витратомірами-лічильниками та/або масовими витратомірами, та/або факт відсутності реєстрації розташованих на акцизних складах витратомірів-лічильників спирту етилового та/або масових витратомірів у Єдиному державному реєстрі витратомірів-лічильників обсягу виробленого спирту етилового (крім випадків, якщо витратомір-лічильник обсягу виробленого спирту етилового або масовий витратомір демонтується для проведення його повірки або ремонту, або заміни, про що у встановленому порядку повідомлено податковий орган), встановлений контролюючим органом під час перевірки та зафіксований в акті такої перевірки;\n14) факт необладнання та/або відсутність реєстрації в Єдиному державному реєстрі витратомірів-лічильників та рівнемірів-лічильників рівня пального в резервуарі рівнеміра-лічильника на введеному в експлуатацію резервуарі, розташованому на акцизному складі, та/або витратоміра-лічильника на місці відпуску пального наливом з акцизного складу, розташованому на акцизному складі, відповідно до підпункту 230.1.2 пункту 230.1 статті 230 Податкового кодексу України (крім випадків, встановлених абзацом дванадцятим підпункту 230.1.3 пункту 230.1 статті 230 Податкового кодексу України, про що у встановленому порядку повідомлено податковий орган), встановлений контролюючим органом під час перевірки та зафіксований в акті такої перевірки;\n15) факт повторного протягом року відключення, припинення функціонування та/або відсутності, та/або неповної сукупності обладнання, встановлення якого передбачено в місцях, визначених статтею 6 цього Закону, цілодобової системи відеоспостереження, контрольно-пропускної системи (крім випадків відключення цілодобової системи відеоспостереження, контрольно-пропускної системи, пов’язаних із здійсненням ремонту таких систем на підставі розпорядження керівника, про що повідомляється представник податкового органу або податковий орган за місцезнаходженням такого акцизного складу, та/або з відключенням електропостачання оператором системи розподілу чи електропостачальником) та/або неповідомлення розпорядником акцизного складу у визначений цим Законом строк про такий факт, встановлений контролюючим органом під час перевірки та зафіксований в акті такої перевірки;\n16) факт в’їзду/виїзду транспортного засобу на/з території акцизного складу поза пунктом, обладнаним контрольно-пропускною системою, та/або під час виходу з ладу цілодобової системи відеоспостереження, контрольно-пропускної системи без присутності уповноваженого представника податкового органу, встановлений контролюючим органом під час перевірки та зафіксований в акті такої перевірки;\n17) факт переробки, виробництва та/або реалізації малим виробництвом виноробної продукції вин виноградних, вин плодово-ягідних, напоїв медових з використанням спирту та/або перевищення обсягу виробництва продукції, передбаченого пунктом 41 частини першої статті 1 цього Закону, встановлений контролюючим органом під час перевірки та зафіксований в акті такої перевірки;\n18) факт виробництва ліцензіатом - малим виробництвом дистилятів спиртних напоїв з використанням придбаних спиртових дистилятів та/або розливу таким ліцензіатом у споживчу тару чи реалізацію таким ліцензіатом придбаних спиртних напоїв, встановлений контролюючим органом під час перевірки та зафіксований в акті такої перевірки;\n19) факт реалізації малим виробництвом дистилятів спиртних напоїв в обсягах, що перевищують обсяг реалізації товарів (продукції), передбачений пунктом 42 частини першої статті 1 цього Закону, встановлений контролюючим органом під час перевірки та зафіксований в акті такої перевірки;\n20) факт реалізації малим виробництвом пива алкогольного напою - пива в обсягах, що перевищують обсяг реалізації товарів (продукції), передбачений пунктом 43 частини першої статті 1 цього Закону, встановлений контролюючим органом під час перевірки та зафіксований в акті такої перевірки;\n21) факт незаконного використання виробником/імпортером підакцизної продукції марок акцизного податку, зокрема марок, які не отримував такий виробник/імпортер, марок, виведених з обігу, встановлений контролюючим органом під час перевірки та зафіксований в акті такої перевірки;\n22) факт реалізації ліцензіатом алкогольних напоїв, тютюнових виробів або рідин, що використовуються в електронних сигаретах, без наклеєних марок акцизного податку (крім випадків, передбачених законодавством, та випадків, коли маркування марками акцизного податку таких товарів (продукції) не передбачено зовнішньоекономічним договором (контрактом), встановлений контролюючим органом під час перевірки та зафіксований в акті такої перевірки;\n23) факт реалізації ліцензіатом алкогольних напоїв, тютюнових виробів або рідин, що використовуються в електронних сигаретах, без наклеєних марок акцизного податку або без нанесених графічних елементів електронних марок акцизного податку, встановлений контролюючим органом під час перевірки та зафіксований в акті такої перевірки;\n24) факт виробництва, зберігання, транспортування, реалізації фальсифікованих спирту етилового, спиртових дистилятів, біоетанолу, алкогольних напоїв, тютюнових виробів, рідин, що використовуються в електронних сигаретах, пального, фальсифікація яких засвідчена висновком експертизи або рішенням суду, що набрало законної сили, - застосовується до суб’єктів господарювання, які отримали ліцензію на право виробництва спирту етилового, спиртових дистилятів, біоетанолу, алкогольних напоїв, тютюнових виробів, рідин, що використовуються в електронних сигаретах, пального;\n25) факт виробництва/ввезення алкогольних напоїв, тютюнових виробів або рідин, що використовуються в електронних сигаретах, з подальшою або без подальшої реалізації таких товарів (продукції), з підробленими електронними марками акцизного податку, засвідчений висновком експертизи, - застосовується до суб’єктів господарювання, які отримали ліцензію на право виробництва алкогольних напоїв, тютюнових виробів, рідин, що використовуються в електронних сигаретах;\n26) факт здійснення ліцензіатом - суб’єктом господарювання, який отримав ліцензію на право виробництва спирту етилового, спиртових дистилятів, біоетанолу, алкогольних напоїв, тютюнових виробів, рідин, що використовуються в електронних сигаретах, пального, суб’єктом господарювання, який отримав ліцензію на право вирощування тютюну або на право ферментації тютюнової сировини, - виробництва, зберігання, транспортування, торгівлі необлікованими у такого ліцензіата спиртом етиловим, спиртовими дистилятами, біоетанолом, алкогольними напоями, тютюновою сировиною, тютюновими виробами, рідинами, що використовуються в електронних сигаретах, пальним, встановлений контролюючим органом під час перевірки та зафіксований в акті такої перевірки або в рішенні суду, що набрало законної сили;\n27) факт здійснення ліцензіатом - суб’єктом господарювання, який отримав ліцензію на право оптової торгівлі спиртом етиловим, спиртовими дистилятами, алкогольними напоями, тютюновими виробами, рідинами, що використовуються в електронних сигаретах, пальним, - зберігання, транспортування, реалізації необлікованих у такого ліцензіата спирту етилового, спиртових дистилятів, алкогольних напоїв, тютюнових виробів, рідин, що використовуються в електронних сигаретах, пального, встановлений контролюючим органом під час перевірки та зафіксований в акті такої перевірки або в рішенні суду, яке набрало законної сили, якщо обсяг/об’єм необлікованого:\nспирту етилового або спиртових дистилятів, або алкогольних напоїв, або тютюнових виробів, або рідин, що використовуються в електронних сигаретах, перевищує 0,015 відсотка обсягу/об’єму реалізації, визначеного за попередній звітний (податковий) період з акцизного податку за правилами бухгалтерського обліку, спирту етилового або спиртових дистилятів, або алкогольних напоїв, або тютюнових виробів, або рідин, що використовуються в електронних сигаретах, відповідно;\nпального в місці оптової торгівлі перевищує 5 відсотків об’єму пального (для скрапленого газу (пропану або суміші пропану з бутаном), інших газів, бутану, ізобутану - 15 відсотків об’єму пального), реалізованого у попередньому звітному (податковому) періоді з акцизного податку, за даними системи електронного адміністрування реалізації пального та спирту етилового, або перевищує 2 відсотки об’єму стаціонарних резервуарів, розташованих у місці оптової торгівлі пальним.\nОбсяг/об’єм необлікованих товарів (продукції) визначається в штуках або літрах, або кілограмах;\n28) факт здійснення ліцензіатом - суб’єктом господарювання, який отримав ліцензію на право роздрібної торгівлі пальним або на право зберігання пального, крім ліцензії на право зберігання пального виключно для потреб власного споживання та/або промислової переробки, - зберігання та/або реалізації необлікованого пального, встановлений контролюючим органом під час перевірки та зафіксований в акті такої перевірки або в рішенні суду, яке набрало законної сили, якщо об’єм необлікованого пального перевищує 5 відсотків обсягу обігу або залишків пального (для скрапленого газу (пропану або суміші пропану з бутаном), інших газів, бутану, ізобутану, на які встановлено однакові ставки акцизного податку, - перевищує 15 відсотків) чи 2 відсотки об’єму відповідного резервуара;\nфакт здійснення ліцензіатом - суб’єктом господарювання, який отримав ліцензію на право зберігання пального виключно для потреб власного споживання та/або промислової переробки, зберігання необлікованого пального, встановлений контролюючим органом в ході перевірки та зафіксований в акті такої перевірки або у рішенні суду, яке набрало законної сили, якщо об’єм необлікованого пального перевищує 10 відсотків обсягу залишків пального.\nОб’єм необлікованого пального визначається в літрах та/або кілограмах.\nМетодика визначення об’єму необлікованого пального встановлюється Кабінетом Міністрів України;\n29) факт здійснення ліцензіатом - суб’єктом господарювання, який отримав ліцензію на право роздрібної торгівлі алкогольними напоями, тютюновими виробами, рідинами, що використовуються в електронних сигаретах, - зберігання, реалізації необлікованих у такого ліцензіата алкогольних напоїв, тютюнових виробів, рідин, що використовуються в електронних сигаретах, встановлений контролюючим органом під час перевірки та зафіксований в акті такої перевірки або у рішенні суду, яке набрало законної сили, якщо обсяг/об’єм необлікованих:\nалкогольних напоїв або тютюнових виробів, або рідин, що використовуються в електронних сигаретах, перевищує 0,5 відсотка обсягу/об’єму проданих за попередню добу, за даними усіх реєстраторів розрахункових операцій/програмних реєстраторів розрахункових операцій, наявних у такому місці роздрібної торгівлі, алкогольних напоїв або тютюнових виробів, або рідин, що використовуються в електронних сигаретах, відповідно.\nОбсяг/об’єм необлікованих товарів (продукції) визначається у штуках або літрах;\n30) факт переміщення ліцензіатом алкогольних напоїв, тютюнових виробів, тютюнової сировини, рідин, що використовуються в електронних сигаретах, або пального поза митним контролем, крім випадку, якщо на дату переміщення поза митним контролем такі товари (продукція) були непридатними до споживання (з причин спливу строку придатності до споживання, невідповідності законодавству України про безпечність та якість таких товарів), встановлений у рішенні суду, яке набрало законної сили;\n31) факт необладнання спеціалізованих транспортних засобів для перевезення балонів із скрапленим вуглеводневим газом, з яких здійснюється роздрібна торгівля скрапленим вуглеводневим газом у балонах для побутових потреб населення та інших споживачів, реєстраторами розрахункових операцій або факт відсутності в Єдиному реєстрі ліцензіатів та місць обігу пального відомостей про державні номерні знаки спеціалізованих транспортних засобів для перевезення балонів із скрапленим вуглеводневим газом, з яких здійснюється роздрібна торгівля скрапленим вуглеводневим газом у балонах для побутових потреб населення та інших споживачів, встановлений контролюючим органом під час перевірки та зафіксований в акті такої перевірки;\n32) факт повторного протягом 365 календарних днів здійснення роздрібної торгівлі алкогольними напоями, тютюновими виробами, рідинами, що використовуються в електронних сигаретах, пальним через реєстратори розрахункових операцій, програмні реєстратори розрахункових операцій, відомості про які не зазначені в Єдиному реєстрі ліцензіатів та місць обігу пального та/або в Єдиному реєстрі ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, або без застосування реєстраторів розрахункових операцій, програмних реєстраторів розрахункових операцій, встановлений контролюючим органом під час перевірки та зафіксований в акті такої перевірки;\n33) факт відсутності трьох і більше розрахункових документів у вигляді фіскальних касових чеків, що підтверджують продаж підакцизних товарів (продукції), які були видані покупцям протягом періоду, що перевіряється, у фіскальній пам’яті реєстратора розрахункових операцій чи в пам’яті модемів, які до них приєднані, або факт відсутності даних про такі розрахункові документи на фіскальному сервері центрального органу виконавчої влади, що реалізує державну податкову політику, для програмних реєстраторів розрахункових операцій, встановлений контролюючим органом під час фактичної перевірки з питань дотримання порядку проведення розрахунків та зафіксований в акті такої перевірки;\n34) факт проведення розрахунків в іншій формі, ніж безготівкова, при здійсненні оптової торгівлі спиртом етиловим, спиртовими дистилятами, біоетанолом, алкогольними напоями, тютюновою сировиною, тютюновими виробами, рідинами, що використовуються в електронних сигаретах, пальним, встановлений контролюючим органом під час перевірки та зафіксований в акті такої перевірки;\n35) рішення Ради національної безпеки і оборони України, введене в дію Указом Президента України про застосування до суб’єкта господарювання санкції, передбаченої пунктом 6 частини першої статті 4 Закону України \"Про санкції\";\n36) наявність інформації про здійснення контролю над суб’єктом господарювання у значенні, наведеному у статті 1 Закону України \"Про захист економічної конкуренції\", резидентами держави, що здійснює збройну агресію проти України, у значенні, наведеному у статті 1 Закону України \"Про оборону України\";\n37) факт відмови у наданні посадовим особам контролюючого органу, які проводять перевірку, інформації про адресу або кадастрові номери земельних ділянок, на яких розміщені всі ємності для зберігання пального, про кількість та місткість таких ємностей та/або у можливості огляду таких ємностей посадовими особами контролюючого органу під час проведення перевірки з питань дотримання вимог цього Закону суб’єктами господарювання, які отримали ліцензію на зберігання пального виключно для потреб власного споживання та/або промислової переробки, зафіксований у відповідному акті, складеному посадовими (службовими) особами податкового органу.\nДо такого акта обов’язково долучається мультимедійна інформація щодо фіксації зазначеного факту технічними приладами та/або технічними засобами, що здійснюють або мають функції фото- і кінозйомки, відеозапису, та/або засобами фото- і кінозйомки, відеозапису;\n38) неподання копій документів, передбачених пунктами 1 , 2 і 6 частини п’ятої статті 43 цього Закону, протягом строку, встановленого частиною п’ятою статті 43 цього Закону;\n39) наявність інформації про:\nприпинення дії договору про управління активами відповідно до статті 21 Закону України \"Про Національне агентство України з питань виявлення, розшуку та управління активами, одержаними від корупційних та інших злочинів\";\nповернення та/або продаж чи інше відчуження об’єктів нерухомого майна, отриманого у господарське відання та/або в управління згідно із законами України \"Про правовий режим воєнного стану\" , \"Про передачу, примусове відчуження або вилучення майна в умовах правового режиму воєнного чи надзвичайного стану\" , \"Про санкції\" , \"Про основні засади примусового вилучення в Україні об’єктів права власності Російської Федерації та її резидентів\" ;\n40) факт повторного протягом року відключення, припинення функціонування та/або відсутності, та/або неповної сукупності обладнання, встановлення якого передбачено в місцях, визначених частиною дванадцятою статті 20 та частиною десятою статті 21 цього Закону, цілодобової системи відеоспостереження (крім випадків відключення цілодобової системи відеоспостереження, пов’язаного із здійсненням ремонту такої системи на підставі розпорядження керівника, про що повідомлено виробником представника податкового органу на контрольному посту та податковий орган за місцезнаходженням підприємства, а суб’єктом господарювання - зберігачем - податковий орган за місцезнаходженням місця зберігання, та/або з відключенням електропостачання оператором системи розподілу чи електропостачальником) та/або неповідомлення суб’єктом господарювання у визначений цим Законом строк про такий факт, встановлений контролюючим органом під час перевірки та зафіксований в акті такої перевірки;\n41) факт повторного протягом року незабезпечення керівником підприємства, що здійснює виробництво тютюнових виробів та/або ферментацію тютюнової сировини, та/або суб’єктом господарювання - зберігачем тютюнової сировини, тютюнових виробів, рідин, що використовуються в електронних сигаретах, доступу податкового органу до мультимедійної інформації з цілодобової системи відеоспостереження, у тому числі з архівів відеозаписів;\n42) наявність інформації, що ліцензіат не пройшов електронну ідентифікацію онлайн в електронному кабінеті з дотриманням вимог Закону України \"Про електронну ідентифікацію та електронні довірчі послуги\" або не здійснює листування з контролюючим органом через електронний кабінет або контролюючим органом прийнято заяву про відмову отримувати документи через електронний кабінет;\n43) факт ввезення/вивезення на/з території підприємства, що здійснює виробництво тютюнових виробів та/або ферментацію тютюнової сировини, тютюнової сировини, тютюнових виробів, факт відновлення в’їзду/виїзду транспорту на/з території підприємства у разі виходу з ладу, припинення функціонування цілодобової системи відеоспостереження без присутності представника податкового органу, факт ввезення/вивезення на/з території місця зберігання тютюнової сировини, тютюнових виробів, яке розташовано поза місцем провадження діяльності з виробництва тютюнових виробів та/або ферментації тютюнової сировини, у разі виходу з ладу, припинення функціонування цілодобової системи відеоспостереження, факт ввезення/вивезення на/з території місця зберігання тютюнової сировини, тютюнових виробів, рідин, що використовуються в електронних сигаретах, у разі виходу з ладу, припинення функціонування цілодобової системи відеоспостереження, встановлений контролюючим органом під час перевірки та зафіксований в акті такої перевірки;\n44) факт наявності документа, що засвідчує передачу іншому суб’єкту господарювання у власність, володіння та/або користування приміщень та обладнання, що забезпечують повний технологічний цикл виробництва спирту етилового, спиртових дистилятів, біоетанолу, алкогольних напоїв, тютюнових виробів, рідин, що використовуються в електронних сигаретах, ферментації тютюнової сировини, встановлений контролюючим органом під час перевірки та зафіксований в акті такої перевірки;\n45) факт використання суб’єктом господарювання, що отримав ліцензію на право ферментації тютюнової сировини або на право виробництва тютюнових виробів, обладнання, не зареєстрованого у Єдиному реєстрі обладнання для підготовки або обробки тютюну, тютюнової сировини, промислового виробництва тютюнових виробів, встановлений контролюючим органом під час перевірки та зафіксований в акті такої перевірки;\n46) несплата суб’єктом господарювання, що отримав ліцензію на право роздрібної торгівлі пальним, авансового внеску з податку на прибуток підприємств, визначеного пунктом 141.14 статті 141 Податкового кодексу України за податковий (звітний) період, або авансового внеску з податку на доходи фізичних осіб, визначеного підпунктом 177.5.11 пункту 177.5 статті 177 Податкового кодексу України за податковий (звітний) період;\n47) ненадання/несвоєчасне надання центральному органу виконавчої влади, що реалізує державну податкову політику, розрахунку максимальної продуктивності обладнання для виробництва спирту етилового, біоетанолу, в тому числі у разі зміни максимальної продуктивності такого обладнання;\n48) ненарахування та/або несплата суб’єктом господарювання, який отримав ліцензію на право виробництва спирту етилового або ліцензію на право виробництва біоетанолу, податкового зобов’язання з акцизного податку за податковий (звітний) період, визначеного з урахуванням гарантованого податкового зобов’язання з акцизного податку, у визначений Податковим кодексом України строк;\n49) факт невідповідності розміру середньої щомісячної заробітної плати, нарахованої суб’єктом господарювання, розміру, визначеному частиною тринадцятою статті 42 цього Закону, протягом трьох повних календарних місяців поспіль у період дії ліцензії, встановлений контролюючим органом під час проведення перевірки з питань дотримання вимог цього Закону та зафіксований в акті такої перевірки;\n50) факт невідповідності розміру загального місячного оподатковуваного доходу суб’єкта господарювання, зареєстрованого як фізична особа - підприємець, що не має найманих працівників, розміру, визначеному частиною чотирнадцятою статті 42 цього Закону, протягом трьох повних календарних місяців поспіль у період дії ліцензії, встановлений контролюючим органом під час проведення перевірки з питань дотримання вимог цього Закону та зафіксований в акті такої перевірки.\n3. У рішенні про припинення дії ліцензії на право провадження відповідного виду господарської діяльності зазначаються:\n1) реквізити (номер і дата) рішення про припинення дії ліцензії на право провадження відповідного виду господарської діяльності (дата у форматі ДДММРРРР);\n2) найменування та код органу ліцензування, що прийняв рішення про припинення дії ліцензії на право провадження відповідного виду господарської діяльності;\n3) реєстраційний номер ліцензії на право провадження відповідного виду господарської діяльності, дія якої припинена;\n4) вид ліцензії на право провадження відповідного виду господарської діяльності, дія якої припинена;\n5) реквізити суб’єкта господарювання:\nдля юридичних осіб - найменування, місцезнаходження, код згідно з ЄДРПОУ;\nдля фізичних осіб - підприємців - прізвище, власне ім’я, по батькові (за наявності), місцезнаходження (адреса зареєстрованого/задекларованого місця проживання (перебування), за якою здійснюється зв’язок з фізичною особою - підприємцем), реєстраційний номер облікової картки платника податків або серія та/або номер паспорта (для фізичних осіб, які мають право здійснювати будь-які платежі за серією та/або номером паспорта), унікальний номер запису в Єдиному державному демографічному реєстрі (за наявності);\nдля осіб, уповноважених на ведення обліку діяльності за договорами про спільну діяльність без утворення юридичної особи, та осіб, які є відповідальними за утримання та внесення податків до бюджету під час виконання договорів, - найменування та код уповноваженої особи згідно з ЄДРПОУ і податковий номер, наданий такій особі під час взяття на облік договору згідно з пунктом 63.6 статті 63 та пунктом 64.6 статті 64 Податкового кодексу України;\nдля іноземних суб’єктів господарської діяльності - найменування та податковий номер постійного представництва;\n6) підстава/підстави та опис підстав (обґрунтування) для прийняття рішення про припинення дії ліцензії на право провадження відповідного виду господарської діяльності із зазначенням відповідного пункту частини другої цієї статті;\n7) строк набрання чинності рішенням про припинення дії ліцензії на право провадження відповідного виду господарської діяльності;\n8) строк і порядок оскарження рішення про припинення дії ліцензії на право провадження відповідного виду господарської діяльності (у тому числі найменування та місцезнаходження податкового органу, який є суб’єктом розгляду скарги, та вид суду, до якого особа може подати позов).\nНа рішення про припинення дії ліцензії на право провадження відповідного виду господарської діяльності накладається кваліфікована електронна печатка податкового органу.\n4. Рішення про припинення дії ліцензії на право провадження відповідного виду господарської діяльності приймається:\n1) протягом 10 робочих днів з дня, наступного за днем отримання податковим органом відповідних документів (у тому числі рішення суду) та/або виявлення даних/відомостей, що є підставою для припинення дії ліцензії на право провадження відповідного виду господарської діяльності згідно з частиною другою цієї статті;\n2) у разі припинення дії ліцензії за результатами перевірки податкового органу - не раніше одинадцятого робочого дня за днем направлення суб’єкту господарювання акта такої перевірки;\n3) у разі припинення дії ліцензії за заявою суб’єкта господарювання - не пізніше 20 робочих днів з дня, наступного за днем отримання такої заяви органом ліцензування.\n5. Рішення про припинення дії ліцензії на право провадження відповідного виду господарської діяльності набирає чинності на другий робочий день за днем направлення відповідного рішення платнику податків.\nУ разі якщо за результатами адміністративного або судового оскарження рішення органу ліцензування про припинення дії ліцензії на право провадження відповідного виду господарської діяльності рішення прийнято на користь платника податку, то ліцензія, що була припинена таким рішенням органу ліцензування, вважається діючою з дати її припинення.\n6. Орган ліцензування не пізніше наступного робочого дня за днем прийняття рішення про припинення дії ліцензії на право провадження відповідного виду господарської діяльності:\n1) вносить відомості про припинення дії ліцензії на право провадження відповідного виду господарської діяльності до Єдиного реєстру ліцензіатів та місць обігу пального або Єдиного реєстру ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах;\n2) оприлюднює рішення про припинення дії ліцензії на право провадження відповідного виду господарської діяльності на своєму офіційному веб-порталі/субсайтах веб-порталу центрального органу виконавчої влади, що реалізує державну податкову політику;\n3) направляє суб’єкту господарювання рішення про припинення дії ліцензії на право провадження відповідного виду господарської діяльності в електронній формі у порядку, встановленому статтею 42 Податкового кодексу України.\n7. Рішення про припинення дії ліцензії на право провадження відповідного виду господарської діяльності, прийняте територіальним органом центрального органу виконавчої влади, що реалізує державну податкову політику, може бути оскаржено в адміністративному порядку, передбаченому Податковим кодексом України , або в судовому порядку, а рішення про припинення дії ліцензії на право провадження відповідного виду господарської діяльності, прийняте центральним органом виконавчої влади, що реалізує державну податкову політику, - в судовому порядку.\n8. У разі адміністративного оскарження рішення територіального органу центрального органу виконавчої влади, що реалізує державну податкову політику, про припинення дії ліцензії на право провадження відповідного виду господарської діяльності відомості про те, що ліцензія вважається діючою з дати її припинення, вносяться посадовою особою центрального органу виконавчої влади, що реалізує державну податкову політику, до Єдиного реєстру ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, або до Єдиного реєстру ліцензіатів та місць обігу пального не пізніше наступного робочого дня за днем скасування рішення територіального органу центрального органу виконавчої влади, що реалізує державну податкову політику.\nУ разі судового оскарження рішення територіального органу центрального органу виконавчої влади, що реалізує державну податкову політику, або центрального органу виконавчої влади, що реалізує державну податкову політику, про припинення дії ліцензії на право провадження відповідного виду господарської діяльності відомості про те, що ліцензія вважається діючою з дати її припинення, вносяться посадовою особою відповідного територіального органу центрального органу виконавчої влади, що реалізує державну податкову політику, або центральним органом виконавчої влади, що реалізує державну податкову політику (у разі якщо ліцензія видається центральним органом виконавчої влади, що реалізує державну податкову політику), до Єдиного реєстру ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, або до Єдиного реєстру ліцензіатів та місць обігу пального не пізніше наступного робочого дня за днем отримання таким територіальним органом центрального органу виконавчої влади, що реалізує державну податкову політику, або центральним органом виконавчої влади, що реалізує державну податкову політику, рішення суду, яке набрало законної сили та прийняте на користь ліцензіата.\nОрган ліцензування у день внесення до Єдиного реєстру ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, або до Єдиного реєстру ліцензіатів та місць обігу пального відомостей про те, що ліцензія вважається діючою з дати її припинення за результатом адміністративного або судового оскарження, направляє ліцензіату витяг із зазначеного реєстру в електронній формі у порядку, встановленому статтею 42 Податкового кодексу України.\n9. У разі припинення дії ліцензії на право провадження відповідного виду господарської діяльності суб’єкт господарювання може подати нову заяву про отримання ліцензії на право провадження відповідного виду господарської діяльності після усунення порушень, що були підставами для припинення дії ліцензії, крім випадків припинення дії ліцензії на право виробництва та/або оптової торгівлі спиртом етиловим, спиртовими дистилятами, алкогольними напоями, тютюновими виробами, рідинами, що використовуються в електронних сигаретах, та пальним, у яких суб’єкт господарювання може подати нову заяву про отримання ліцензії на право провадження відповідного виду господарської діяльності після усунення порушень, що були підставами для припинення дії ліцензії, але не раніше ніж через шість місяців з дати прийняття органом ліцензування відповідного рішення про припинення дії ліцензії на право провадження такого виду господарської діяльності (крім припинення дії ліцензії з підстав, визначених пунктами 1 , 7 , 35 і 36 частини другої цієї статті).\nУ разі припинення дії ліцензії на право виробництва спирту етилового або ліцензії на право виробництва біоетанолу з підстав, визначених пунктами 47 і 48 частини другої цієї статті, суб’єкт господарювання може подати заяву про отримання нової ліцензії на право провадження таких видів діяльності не раніше ніж через 365 днів з дати прийняття органом ліцензування такого рішення про припинення дії ліцензії.\n10. Датою припинення дії ліцензії є день набрання чинності рішенням про припинення дії ліцензії на право провадження відповідного виду господарської діяльності."
    },
    {
      "provision_ref": "art47",
      "section": "47",
      "title": "Стаття 47. Порядок надання ліцензій на право провадження відповідного виду господарської діяльності в автоматичному режимі",
      "content": "1. Ліцензії на право роздрібної торгівлі алкогольними напоями, тютюновими виробами, рідинами, що використовуються в електронних сигаретах, а також на право зберігання пального виключно для потреб власного споживання та/або промислової переробки можуть надаватися в автоматичному режимі у разі дотримання суб’єктом господарювання всіх таких умов:\n1) обов’язкова реєстрація або взяття на облік суб’єкта господарювання у податкових органах та повідомлення таким суб’єктом господарювання про об’єкти оподаткування і об’єкти, пов’язані з оподаткуванням, через які буде здійснюватися відповідний вид господарської діяльності, згідно з пунктом 63.6 статті 63 і пунктом 64.6 статті 64 Податкового кодексу України;\n2) відсутність на дату подання заяви про отримання в автоматичному режимі ліцензії на право провадження відповідного виду господарської діяльності рішення Ради національної безпеки і оборони України, введеного в дію указом Президента України про застосування до суб’єкта господарювання санкції, передбаченої пунктом 6 частини першої статті 4 Закону України \"Про санкції\";\n3) відсутність на дату подання заяви про отримання в автоматичному режимі ліцензії на право провадження відповідного виду господарської діяльності інформації про здійснення контролю над суб’єктом господарювання у значенні, наведеному у статті 1 Закону України \"Про захист економічної конкуренції\", резидентами держави, що здійснює збройну агресію проти України, у значенні, наведеному у статті 1 Закону України \"Про оборону України\";\n4) відсутність на дату подання заяви про отримання в автоматичному режимі ліцензії на право провадження відповідного виду господарської діяльності факту припинення дії ліцензії, наданої заявнику на право провадження того самого виду господарської діяльності за рішенням податкового органу, протягом останніх 12 місяців;\n5) відсутність податкового боргу із сплати акцизного податку та заборгованості із сплати штрафних санкцій, застосованих податковими органами відповідно до цього Закону;\n6) електронна ідентифікація суб’єкта господарювання онлайн в електронному кабінеті з дотриманням вимог Закону України \"Про електронну ідентифікацію та електронні довірчі послуги\";\n7) відсутність на дату подання заяви в автоматичному режимі про отримання ліцензії на право роздрібної торгівлі алкогольними напоями, тютюновими виробами, рідинами, що використовуються в електронних сигаретах, факту припинення протягом останніх 12 місяців за рішенням податкового органу дії ліцензії на право провадження того самого виду господарської діяльності за тим самим місцем провадження діяльності, яка надавалася такому заявнику (крім припинення дії ліцензії за заявою такого суб’єкта господарювання) або іншому суб’єкту господарювання (крім припинення дії ліцензії з підстав, визначених пунктами 1-4 і 7 частини другої статті 46 цього Закону).\n2. Для отримання в автоматичному режимі ліцензії на право провадження відповідного виду господарської діяльності суб’єкт господарювання подає заяву про отримання ліцензії на право провадження відповідного виду господарської діяльності до центрального органу виконавчої влади, що реалізує державну податкову політику, через Єдиний державний вебпортал електронних послуг або в електронній формі у порядку, встановленому статтею 42 Податкового кодексу України.\n3. У заяві про отримання в автоматичному режимі ліцензії на право провадження відповідного виду господарської діяльності повинні міститися відомості про:\n1) заявника:\nдля юридичних осіб - найменування, місцезнаходження, код згідно з ЄДРПОУ;\nдля фізичних осіб - підприємців - прізвище, власне ім’я, по батькові (за наявності), місцезнаходження (адреса зареєстрованого/задекларованого місця проживання (перебування), за якою здійснюється зв’язок з фізичною особою - підприємцем), реєстраційний номер облікової картки платника податків або серія та/або номер паспорта (для фізичних осіб, які мають право здійснювати будь-які платежі за серією та/або номером паспорта), унікальний номер запису в Єдиному державному демографічному реєстрі (за наявності);\nдля осіб, уповноважених на ведення обліку діяльності за договорами про спільну діяльність без утворення юридичної особи, та осіб, які є відповідальними за утримання та внесення податків до бюджету під час виконання договорів, - найменування та код уповноваженої особи згідно з ЄДРПОУ і податковий номер, наданий такій особі під час взяття на облік договору згідно з пунктом 63.6 статті 63 та пунктом 64.6 статті 64 Податкового кодексу України;\nдля іноземних суб’єктів господарської діяльності - найменування та податковий номер постійного представництва;\n2) вид ліцензії на право провадження відповідного виду господарської діяльності, для отримання якої подається заява:\n1 - ліцензія на право роздрібної торгівлі алкогольними напоями;\n2 - ліцензія на право роздрібної торгівлі сидром та перрі (без додавання спирту);\n3 - ліцензія на право роздрібної торгівлі тютюновими виробами;\n4 - ліцензія на право роздрібної торгівлі рідинами, що використовуються в електронних сигаретах;\n5 - ліцензія на право зберігання пального виключно для потреб власного споживання та/або промислової переробки;\n3) адреси місць провадження господарської діяльності/місць зберігання пального у стаціонарних резервуарах:\nадресу місця роздрібної торгівлі та ідентифікатор об’єкта оподаткування - для ліцензій на право роздрібної торгівлі алкогольними напоями, тютюновими виробами, рідинами, що використовуються в електронних сигаретах;\nадресу місця зберігання пального у стаціонарних резервуарах та ідентифікатор об’єкта оподаткування - для ліцензії на право зберігання пального виключно для потреб власного споживання та/або промислової переробки.\nУ разі якщо зберігання пального здійснюється на території єдиного (цілісного) майнового комплексу, розташованого більше ніж за однією адресою, у заяві про отримання ліцензії на право зберігання пального виключно для потреб власного споживання та/або промислової переробки зазначаються всі адреси, за якими розташований такий єдиний (цілісний) майновий комплекс.\nАдреса зазначається у форматі - область (крім Автономної Республіки Крим, м. Києва та м. Севастополя), район (крім м. Києва та м. Севастополя), населений пункт, вулиця, номер будинку/офісу; кадастровий номер земельної ділянки, на якій зберігається пальне (у разі відсутності поштової адреси місця зберігання пального) (для ліцензій на право зберігання пального виключно для потреб власного споживання та/або промислової переробки);\n4) код/коди адміністративно-територіальної одиниці та території територіальної громади згідно з Кодифікатором адміністративно-територіальних одиниць та територій територіальних громад : місць роздрібної торгівлі - для ліцензій на право роздрібної торгівлі алкогольними напоями, тютюновими виробами, рідинами, що використовуються в електронних сигаретах, пальним; місць зберігання пального у стаціонарних резервуарах - для ліцензії на право зберігання пального виключно для потреб власного споживання та/або промислової переробки;\n5) розташування місця роздрібної торгівлі за межами населених пунктів - адміністративних центрів областей, м. Києва та м. Севастополя на відстані до 50 кілометрів та наявність торговельного залу площею понад 500 метрів квадратних - для ліцензій на право роздрібної торгівлі алкогольними напоями (крім сидру та перрі (без додавання спирту), тютюновими виробами, рідинами, що використовуються в електронних сигаретах;\n6) код класифікації доходів бюджету, суму внесеного платежу, номер і дату платіжної інструкції, що підтверджує внесення річної плати або щоквартальної частини річної плати за відповідну ліцензію;\n7) перелік фіскальних номерів реєстраторів розрахункових операцій, програмних реєстраторів розрахункових операцій, книг обліку розрахункових операцій та розрахункових книжок, наявних у місці роздрібної торгівлі, - для ліцензій на право роздрібної торгівлі алкогольними напоями, тютюновими виробами, рідинами, що використовуються в електронних сигаретах;\n8) загальну місткість стаціонарних резервуарів, що використовуються для зберігання пального виключно для потреб власного споживання та/або промислової переробки, - для ліцензії на право зберігання пального виключно для потреб власного споживання та/або промислової переробки;\n9) загальну місткість ємностей (для ємностей місткістю понад 250 літрів кожна), що використовуються для зберігання пального виключно для потреб власного споживання та/або промислової переробки, - для ліцензії на право зберігання пального виключно для потреб власного споживання та/або промислової переробки;\n10) відомості про наявність ємностей та/або споживчої тари (крім споживчої тари, тари споживача та поворотної тари (газові балони) кожна об’ємом до 60 літрів включно) (для ємностей місткістю до 250 літрів кожна та загальною місткістю ємностей та/або споживчої тари до 500 літрів включно), що використовуються для зберігання пального виключно для потреб власного споживання та/або промислової переробки, - для ліцензії на право зберігання пального виключно для потреб власного споживання та/або промислової переробки.\n4. Обробка інформації, зазначеної в заяві про отримання ліцензії на право провадження відповідного виду господарської діяльності, а також перевірка відповідності суб’єкта господарювання умовам, визначеним частиною першою цієї статті, здійснюються програмним забезпеченням центрального органу виконавчої влади, що реалізує державну податкову політику, а також з використанням інформації державних електронних інформаційних ресурсів (реєстрів) в автоматичному режимі не пізніше наступного робочого дня за днем отримання заяви про отримання в автоматичному режимі ліцензії на право провадження відповідного виду господарської діяльності.\n5. За результатом проведення обробки (перевірки) інформації, зазначеної в заяві про отримання в автоматичному режимі ліцензії на право провадження відповідного виду господарської діяльності:\n1) надається в автоматичному режимі ліцензія на право провадження відповідного виду господарської діяльності;\n2) надається відмова у наданні в автоматичному режимі ліцензії на право провадження відповідного виду господарської діяльності за наявності підстав, визначених частиною сьомою цієї статті;\n3) надається відмова у наданні в автоматичному режимі ліцензії на право провадження відповідного виду господарської діяльності та застосовується процедура надання відповідної ліцензії у загальному порядку, визначеному цим Законом.\n6. У разі якщо за результатами проведення обробки (перевірки) інформації, зазначеної в заяві про отримання в автоматичному режимі ліцензії на право провадження відповідного виду господарської діяльності, програмним забезпеченням центрального органу виконавчої влади, що реалізує державну податкову політику, не виявлено підстав для відмови у наданні такої ліцензії, програмним забезпеченням центрального органу виконавчої влади, що реалізує державну податкову політику, автоматично:\n1) вносяться відповідні відомості до Єдиного реєстру ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, або до Єдиного реєстру ліцензіатів та місць обігу пального; та\n2) формується і безоплатно направляється в електронній формі відповідному суб’єкту господарювання в порядку, встановленому статтею 42 Податкового кодексу України, витяг з Єдиного реєстру ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, або з Єдиного реєстру ліцензіатів та місць обігу пального про надану ліцензію на право провадження відповідного виду господарської діяльності.\nЗаявник має право провадити відповідні види господарської діяльності з дати внесення відомостей про надану йому ліцензію до Єдиного реєстру ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, або до Єдиного реєстру ліцензіатів та місць обігу пального.\n7. Підставами для відмови у наданні в автоматичному режимі ліцензії на право провадження відповідного виду господарської діяльності є:\n1) відсутність у Єдиному державному реєстрі юридичних осіб, фізичних осіб - підприємців та громадських формувань відомостей про заявника (крім іноземних суб’єктів господарської діяльності, які діють через свої зареєстровані постійні представництва, та осіб, які ведуть облік результатів діяльності за договорами про спільну діяльність без утворення юридичної особи) або наявність відомостей про державну реєстрацію його припинення;\n2) відсутність відомостей про державну реєстрацію (легалізацію, акредитацію чи засвідчення факту створення в інший спосіб) постійного представництва іноземного суб’єкта господарської діяльності та/або про взяття його на облік у контролюючому органі;\n3) невідповідність суб’єкта господарювання умовам, визначеним частиною першою цієї статті;\n4) наявність у заявника, станом на дату отримання від нього заяви про отримання в автоматичному режимі ліцензії на право провадження відповідного виду господарської діяльності, діючої ліцензії на право провадження того самого (за ідентифікатором об’єкта оподаткування) виду господарської діяльності;\n5) подання заяви про отримання ліцензії на право провадження відповідного виду господарської діяльності не за встановленою формою або з порушенням порядку її подання;\n6) підписання заяви про отримання ліцензії на право провадження відповідного виду господарської діяльності особою, яка не має на це повноважень;\n7) виявлення розбіжності у відомостях, наведених у заяві про отримання ліцензії на право провадження відповідного виду господарської діяльності, та відомостях інформаційних баз даних органу ліцензування щодо фіскальних номерів реєстраторів розрахункових операцій, програмних реєстраторів розрахункових операцій, книг обліку розрахункових операцій та розрахункових книжок, наявних у місці торгівлі;\n8) наявність інформації про здійснення контролю над суб’єктом господарювання у значенні, наведеному у статті 1 Закону України \"Про захист економічної конкуренції\", резидентами держави, що здійснює збройну агресію проти України, у значенні, наведеному у статті 1 Закону України \"Про оборону України\";\n9) наявність в органу ліцензування інформації про рішення суду, яким заявнику забороняється провадити відповідний вид господарської діяльності, що підлягає ліцензуванню, яке набрало законної сили, рішення Ради національної безпеки і оборони України, введене в дію указом Президента України про застосування до суб’єкта господарювання санкції, передбаченої пунктом 6 частини першої статті 4 Закону України \"Про санкції\";\n10) невідповідність даних, зазначених у заяві про отримання ліцензії на право провадження відповідного виду господарської діяльності, щодо коду класифікації доходів бюджету, суми внесеного платежу, номера і дати платіжної інструкції, що підтверджує внесення річної плати або щоквартальної частини річної плати за відповідну ліцензію, фактичним даним органу ліцензування;\n11) наявність в органу ліцензування, станом на дату подання заяви про отримання ліцензії на право провадження відповідного виду господарської діяльності, інформації, що заявник на дату подання такої заяви не пройшов електронну ідентифікацію онлайн в електронному кабінеті з дотриманням вимог Закону України \"Про електронну ідентифікацію та електронні довірчі послуги\", або не здійснює листування з контролюючим органом через електронний кабінет, або контролюючим органом прийнято заяву про відмову отримувати документи через електронний кабінет;\n12) відсутність обов’язкової реєстрації або взяття на облік суб’єкта господарювання у податкових органах, або відсутність повідомлення суб’єкта господарювання про об’єкти оподаткування і об’єкти, пов’язані з оподаткуванням, через які буде здійснюватися відповідний вид господарської діяльності, згідно з вимогами пункту 63.3 статті 63 Податкового кодексу України.\n8. У разі відмови у наданні в автоматичному режимі ліцензії на право провадження відповідного виду господарської діяльності програмним забезпеченням центрального органу виконавчої влади, що реалізує державну податкову політику, автоматично формується та направляється в електронній формі суб’єкту господарювання відповідне повідомлення із зазначенням підстави/підстав для такої відмови, у порядку, встановленому статтею 42 Податкового кодексу України.\n9. У повідомленні про відмову у наданні в автоматичному режимі ліцензії на право провадження відповідного виду господарської діяльності зазначаються:\n1) реквізити (номер і дата) заяви про отримання в автоматичному режимі ліцензії на право провадження відповідного виду господарської діяльності (дата у форматі ДДММРРРР);\n2) реквізити заявника:\nдля юридичних осіб - найменування, місцезнаходження, код згідно з ЄДРПОУ;\nдля фізичних осіб - підприємців - прізвище, власне ім’я, по батькові (за наявності), місцезнаходження (адреса зареєстрованого/задекларованого місця проживання (перебування), за якою здійснюється зв’язок з фізичною особою - підприємцем), реєстраційний номер облікової картки платника податків або серія та/або номер паспорта (для фізичних осіб, які мають право здійснювати будь-які платежі за серією та/або номером паспорта), унікальний номер запису в Єдиному державному демографічному реєстрі (за наявності);\nдля осіб, уповноважених на ведення обліку діяльності за договорами про спільну діяльність без утворення юридичної особи, та осіб, які є відповідальними за утримання та внесення податків до бюджету під час виконання договорів, - найменування та код уповноваженої особи згідно з ЄДРПОУ і податковий номер, наданий такій особі під час взяття на облік договору згідно з пунктом 63.6 статті 63 та пунктом 64.6 статті 64 Податкового кодексу України;\nдля іноземних суб’єктів господарської діяльності - найменування та податковий номер постійного представництва;\n3) вид ліцензії на право провадження відповідного виду господарської діяльності в автоматичному режимі, у наданні якої відмовлено;\n4) підстава/підстави та опис підстав (обґрунтування) для прийняття рішення про відмову у наданні в автоматичному режимі ліцензії на право провадження відповідного виду господарської діяльності із зазначенням відповідного пункту частини сьомої цієї статті.\n10. Повідомлення про відмову у наданні в автоматичному режимі ліцензії на право провадження відповідного виду господарської діяльності може бути оскаржено в судовому порядку.\n11. У разі відмови у наданні ліцензії в автоматичному режимі на право провадження відповідного виду господарської діяльності заявник може подати до органу ліцензування нову заяву про отримання в автоматичному режимі ліцензії на право провадження відповідного виду господарської діяльності, за умови усунення підстави/підстав для відмови, зазначених у відповідному повідомленні.\n12. У разі відмови у наданні в автоматичному режимі ліцензії на право провадження відповідного виду господарської діяльності з підстави встановлення факту припинення протягом останніх 12 місяців за рішенням податкового органу дії ліцензії на право провадження того самого виду господарської діяльності заява про отримання ліцензії на право провадження відповідного виду господарської діяльності суб’єкта господарювання, якому відмовлено у наданні ліцензії в автоматичному режимі, розглядається органом ліцензування в загальному порядку, визначеному цим Законом, про що зазначається у повідомленні про відмову у наданні в автоматичному режимі ліцензії на право провадження відповідного виду господарської діяльності."
    },
    {
      "provision_ref": "art48",
      "section": "48",
      "title": "Стаття 48. Передача даних до електронної системи репортингу",
      "content": "1. Передача між центральним органом виконавчої влади, що реалізує державну податкову політику, та центральним органом виконавчої влади, що забезпечує формування та реалізує державну політику в паливно-енергетичному комплексі, відомостей із Єдиного реєстру ліцензіатів та місць обігу пального, необхідних для функціонування електронної системи репортингу, яка ведеться відповідно до Закону України \"Про мінімальні запаси нафти та нафтопродуктів\", здійснюється в порядку міжвідомчої інформаційної взаємодії."
    },
    {
      "provision_ref": "art49",
      "section": "49",
      "title": "Стаття 49. Порядок інформування суб’єктів господарювання про вартість ліцензій на право провадження відповідних видів господарської діяльності",
      "content": "1. Центральний орган виконавчої влади, що реалізує державну податкову політику, щороку, до 1 січня звітного (податкового) року, розміщує на своєму офіційному веб-сайті інформацію про вартість ліцензій на право провадження відповідних видів господарської діяльності на звітний (податковий) рік/квартал, розраховану з урахуванням мінімальної заробітної плати, встановленої законом на 1 січня звітного (податкового) року."
    },
    {
      "provision_ref": "art50",
      "section": "50",
      "title": "Стаття 50. Вартість та строк дії ліцензій на право виробництва спирту етилового, спиртових дистилятів, біоетанолу, алкогольних напоїв, тютюнових виробів, рідин, що використовуються в електронних сигаретах, пального, на право вирощування тютюну та на право ферментації тютюнової сировини",
      "content": "1. Встановити річну плату за ліцензії на право виробництва спирту етилового, спиртових дистилятів, біоетанолу, алкогольних напоїв, тютюнових виробів, рідин, що використовуються в електронних сигаретах, пального, на право вирощування тютюну та на право ферментації тютюнової сировини (за кожне місце провадження відповідного виду господарської діяльності) в сумі 0,15 розміру мінімальної заробітної плати, встановленої законом на 1 січня звітного (податкового) року, в якому здійснюється платіж.\n2. Ліцензії на право виробництва спирту етилового, спиртових дистилятів, біоетанолу, алкогольних напоїв, тютюнових виробів, рідин, що використовуються в електронних сигаретах, пального, на право вирощування тютюну та на право ферментації тютюнової сировини надаються безстроково, а плата за них справляється щорічно.\n3. Плата за ліцензії на право виробництва спирту етилового, спиртових дистилятів, біоетанолу, алкогольних напоїв, тютюнових виробів, рідин, що використовуються в електронних сигаретах, пального, на право вирощування тютюну та на право ферментації тютюнової сировини зараховується до місцевого бюджету за місцем провадження діяльності ліцензіата.\n4. Перший платіж за ліцензії на право виробництва спирту етилового, спиртових дистилятів, біоетанолу, алкогольних напоїв, тютюнових виробів, рідин, що використовуються в електронних сигаретах, пального, на право вирощування тютюну та на право ферментації тютюнової сировини здійснюється до отримання ліцензії на право провадження відповідного виду господарської діяльності у розмірі, визначеному цим Законом."
    },
    {
      "provision_ref": "art51",
      "section": "51",
      "title": "Стаття 51. Вартість та строк дії ліцензій на право оптової торгівлі спиртом етиловим, спиртовими дистилятами, алкогольними напоями, тютюновими виробами, рідинами, що використовуються в електронних сигаретах, пальним",
      "content": "1. Встановити річну плату за ліцензії на право оптової торгівлі спиртом етиловим, спиртовими дистилятами, алкогольними напоями, тютюновими виробами, рідинами, що використовуються в електронних сигаретах, пальним у розмірі:\n1) спиртом етиловим, спиртовими дистилятами - в сумі 85 розмірів мінімальної заробітної плати, встановленої законом на 1 січня звітного (податкового) року, в якому здійснюється платіж;\n2) алкогольними напоями, крім сидру та перрі (без додавання спирту), - в сумі 85 розмірів мінімальної заробітної плати, встановленої законом на 1 січня звітного (податкового) року, в якому здійснюється платіж;\n3) алкогольними напоями власного виробництва, для малих виробництв дистилятів, малих виробництв виноробної продукції, малих виробництв пива - в сумі 4,5 розміру мінімальної заробітної плати, встановленої законом на 1 січня звітного (податкового) року, в якому здійснюється платіж;\n4) алкогольними напоями без додавання спирту (винами виноградними, винами плодово-ягідними, напоями медовими), виробленими з виноматеріалів власного виробництва, отриманих шляхом переробки придбаних плодів, ягід, винограду, меду, за умови що придбані плоди, ягоди, виноград, мед мають виключно українське походження, в сумі 5 розмірів мінімальної заробітної плати, встановленої законом на 1 січня звітного (податкового) року, в якому здійснюється платіж;\n5) сидром та перрі (без додавання спирту) - в сумі 0,15 розміру мінімальної заробітної плати, встановленої законом на 1 січня звітного (податкового) року, в якому здійснюється платіж;\n6) тютюновими виробами - в сумі 85 розмірів мінімальної заробітної плати, встановленої законом на 1 січня звітного (податкового) року, в якому здійснюється платіж;\n7) рідинами, що використовуються в електронних сигаретах, - в сумі 0,15 розміру мінімальної заробітної плати, встановленої законом на 1 січня звітного (податкового) року, в якому здійснюється платіж;\n8) пальним, за наявності у ліцензіата місць оптової торгівлі пальним, - в сумі 0,8 розміру мінімальної заробітної плати, встановленої законом на 1 січня звітного (податкового) року, в якому здійснюється платіж;\n9) пальним, за відсутності у ліцензіата місць оптової торгівлі пальним, - в сумі 2 розміри мінімальної заробітної плати, встановленої законом на 1 січня звітного (податкового) року, в якому здійснюється платіж.\n2. Ліцензії на право оптової торгівлі спиртом етиловим, спиртовими дистилятами, алкогольними напоями, тютюновими виробами, рідинами, що використовуються в електронних сигаретах, надаються органами ліцензування за місцезнаходженням заявника.\n3. Ліцензії на право оптової торгівлі пальним надаються органами ліцензування за кожним місцем оптової торгівлі, а за відсутності місць оптової торгівлі - за місцезнаходженням заявника.\n4. Ліцензії на право оптової торгівлі спиртом етиловим, спиртовими дистилятами, алкогольними напоями, тютюновими виробами, рідинами, що використовуються в електронних сигаретах, пальним надаються безстроково, а плата за них справляється щорічно.\n5. Плата за ліцензії на право оптової торгівлі спиртом етиловим, спиртовими дистилятами, алкогольними напоями, тютюновими виробами, рідинами, що використовуються в електронних сигаретах, пальним за відсутності місць оптової торгівлі пальним зараховується до місцевого бюджету за місцезнаходженням ліцензіата, а за ліцензії на право оптової торгівлі пальним за наявності місць оптової торгівлі пальним - до місцевих бюджетів за місцезнаходженням місць оптової торгівлі пальним.\n6. Перший платіж за ліцензії на право оптової торгівлі спиртом етиловим, спиртовими дистилятами, алкогольними напоями, тютюновими виробами, рідинами, що використовуються в електронних сигаретах, пальним здійснюється до отримання ліцензії на право провадження відповідного виду господарської діяльності у розмірі, визначеному цим Законом."
    },
    {
      "provision_ref": "art52",
      "section": "52",
      "title": "Стаття 52. Вартість та строк дії ліцензій на право роздрібної торгівлі алкогольними напоями, тютюновими виробами, рідинами, що використовуються в електронних сигаретах",
      "content": "1. Встановити річну плату за ліцензії на право роздрібної торгівлі алкогольними напоями, тютюновими виробами, рідинами, що використовуються в електронних сигаретах, у розмірі:\n1) алкогольними напоями, крім сидру та перрі (без додавання спирту), у тому числі для малих виробництв дистилятів та малих виробництв пива, -\nв сумі 1,5 розміру мінімальної заробітної плати, встановленої законом на 1 січня звітного (податкового) року, в якому здійснюється платіж, за кожний окремий реєстратор розрахункових операцій, програмний реєстратор розрахункових операцій, що зареєстровані за адресою місця торгівлі, - для місць роздрібної торгівлі, крім території сіл і селищ, за винятком тих, що знаходяться у межах території міст або які розташовані за межами населених пунктів - адміністративних центрів областей і м. Києва та м. Севастополя на відстані до 50 кілометрів та які мають торговельні зали площею понад 500 метрів квадратних;\nв сумі 0,08 розміру мінімальної заробітної плати, встановленої законом на 1 січня звітного (податкового) року, в якому здійснюється платіж, на кожний окремий реєстратор розрахункових операцій, програмний реєстратор розрахункових операцій, що зареєстровані за адресою місця торгівлі, на території сіл і селищ, крім території сіл і селищ, що знаходяться у межах території міст або які розташовані за межами населених пунктів - адміністративних центрів областей і м. Києва та м. Севастополя на відстані до 50 кілометрів та які мають торговельні зали площею понад 500 метрів квадратних;\n2) сидром та перрі (без додавання спирту) - в сумі 0,15 розміру мінімальної заробітної плати, встановленої законом на 1 січня звітного (податкового) року, в якому здійснюється платіж, за кожне місце торгівлі незалежно від його територіального розташування;\n3) тютюновими виробами та/або рідинами, що використовуються в електронних сигаретах, -\nв сумі 0,35 розміру мінімальної заробітної плати, встановленої законом на 1 січня звітного (податкового) року, в якому здійснюється платіж, - за кожне місце роздрібної торгівлі, крім території сіл і селищ, за винятком тих, що знаходяться у межах території міст або які розташовані за межами населених пунктів - адміністративних центрів областей і м. Києва та м. Севастополя на відстані до 50 кілометрів та які мають торговельні зали площею понад 500 метрів квадратних;\nв сумі 0,05 розміру мінімальної заробітної плати, встановленої законом на 1 січня звітного (податкового) року, в якому здійснюється платіж, за кожне місце роздрібної торгівлі на території сіл і селищ, крім території сіл і селищ, що знаходяться у межах території міст або які розташовані за межами населених пунктів - адміністративних центрів областей і м. Києва та м. Севастополя на відстані до 50 кілометрів та які мають торговельні зали площею понад 500 метрів квадратних.\n2. Ліцензії на право роздрібної торгівлі алкогольними напоями, тютюновими виробами, рідинами, що використовуються в електронних сигаретах, надаються органами ліцензування за кожним місцем роздрібної торгівлі заявника або центральним органом виконавчої влади, що реалізує державну податкову політику, - у разі надання в автоматичному режимі ліцензії на право роздрібної торгівлі алкогольними напоями, тютюновими виробами, рідинами, що використовуються в електронних сигаретах.\n3. Ліцензії на право роздрібної торгівлі алкогольними напоями, тютюновими виробами, рідинами, що використовуються в електронних сигаретах, у поїздах, на морських або річкових суднах надаються органами ліцензування за місцем формування поїзда (приписки судна) або центральним органом виконавчої влади, що реалізує державну податкову політику, - у разі надання в автоматичному режимі ліцензії на право роздрібної торгівлі алкогольними напоями, тютюновими виробами, рідинами, що використовуються в електронних сигаретах.\n4. Ліцензії на право роздрібної торгівлі алкогольними напоями, тютюновими виробами, рідинами, що використовуються в електронних сигаретах, надаються безстроково, а плата за них справляється щоквартально рівними частинами.\n5. Плата за ліцензії на право роздрібної торгівлі алкогольними напоями, тютюновими виробами, рідинами, що використовуються в електронних сигаретах, у тому числі у разі надання ліцензії в автоматичному режимі, зараховується до місцевого бюджету за місцем роздрібної торгівлі ліцензіата, за місцем формування поїзда (приписки судна).\n6. Перший платіж за ліцензію на право роздрібної торгівлі алкогольними напоями, тютюновими виробами, рідинами, що використовуються в електронних сигаретах, здійснюється до отримання ліцензії на право провадження відповідного виду господарської діяльності у розмірі, визначеному цим Законом."
    },
    {
      "provision_ref": "art53",
      "section": "53",
      "title": "Стаття 53. Вартість та строк дії ліцензій на право роздрібної торгівлі пальним та на право зберігання пального, на право зберігання пального виключно для потреб власного споживання та/або промислової переробки",
      "content": "1. Встановити річну плату за ліцензії на право:\n1) роздрібної торгівлі пальним - в сумі 0,35 розміру мінімальної заробітної плати, встановленої законом на 1 січня звітного (податкового) року, в якому здійснюється платіж, на кожне місце роздрібної торгівлі пальним;\n2) зберігання пального - в сумі 0,15 розміру мінімальної заробітної плати, встановленої законом на 1 січня звітного (податкового) року, в якому здійснюється платіж;\n3) зберігання пального виключно для потреб власного споживання та/або промислової переробки - в сумі 0,1 розміру мінімальної заробітної плати, встановленої законом на 1 січня звітного (податкового) року, в якому здійснюється платіж.\n2. Ліцензія на право зберігання пального виключно для потреб власного споживання та/або промислової переробки в ємностях та/або споживчій тарі (крім споживчої тари, тари споживача та поворотної тари (газові балони) кожна об’ємом до 60 літрів включно), за умови що місткість кожної такої ємності не перевищує 250 літрів та загальна місткість таких ємностей та/або споживчої тари не перевищує 500 літрів включно, є безоплатною.\n3. Ліцензія на право роздрібної торгівлі пальним надається органом ліцензування за кожним місцем роздрібної торгівлі пальним заявника.\n4. Ліцензія на право зберігання пального надається органом ліцензування за кожним місцем зберігання пального або центральним органом виконавчої влади, що реалізує державну податкову політику, - у разі надання в автоматичному режимі ліцензії на право зберігання пального виключно для потреб власного споживання та/або промислової переробки.\n5. Ліцензії на право роздрібної торгівлі пальним, на право зберігання пального, на право зберігання пального виключно для потреб власного споживання та/або промислової переробки надаються безстроково, а плата за них (крім ліцензії, передбаченої частиною другою цієї статті) справляється щорічно.\n6. Плата за ліцензії на право роздрібної торгівлі пальним, на право зберігання пального, на право зберігання пального виключно для потреб власного споживання та/або промислової переробки зараховується до місцевих бюджетів за місцем зберігання пального.\n7. Перший платіж за ліцензії на право роздрібної торгівлі пальним та на право зберігання пального або зберігання пального виключно для потреб власного споживання та/або промислової переробки здійснюється до отримання ліцензії на право провадження відповідного виду господарської діяльності у розмірі, визначеному цим Законом."
    },
    {
      "provision_ref": "art54",
      "section": "54",
      "title": "Стаття 54. Чергові платежі за ліцензії",
      "content": "1. Суб’єкт господарювання зобов’язаний забезпечити сплату чергової річної плати або щоквартальної частини річної плати за надану ліцензію на право провадження відповідного виду господарської діяльності до початку кожного наступного річного (квартального) періоду та повідомити відповідний орган ліцензування про внесення чергового платежу за ліцензію в паперовій або в електронній формі у порядку, встановленому статтею 42 Податкового кодексу України, із зазначенням коду класифікації доходів бюджету, суми внесеного платежу, номера і дати платіжної інструкції, що підтверджує внесення річної плати або щоквартальної частини річної плати за відповідну ліцензію.\n2. За період оскарження рішення органу ліцензування про припинення дії ліцензії на право провадження відповідного виду господарської діяльності, яке набрало чинності, плата за таку ліцензію не справляється і чергові платежі не вносяться.\n3. Орган ліцензування автоматично формує та направляє суб’єкту господарювання в електронній формі у порядку, встановленому статтею 42 Податкового кодексу України, повідомлення про:\nнеобхідність внесення чергового платежу за ліцензію на право провадження відповідного виду господарської діяльності - за 90, 75, 60, 45, 30 та 15 днів до настання терміну сплати чергового платежу за відповідну ліцензію;\nдату, з якої буде припинена дія ліцензії на право провадження відповідного виду господарської діяльності у разі невнесення чергового платежу за таку ліцензію, - за дев’ять днів до настання терміну сплати чергового платежу за відповідну ліцензію."
    },
    {
      "provision_ref": "art55",
      "section": "55",
      "title": "Стаття 55. Ліцензійні справи",
      "content": "1. Орган ліцензування формує ліцензійні справи у розрізі наданих ліцензій на право провадження відповідного виду господарської діяльності.\n2. При веденні ліцензійних справ орган ліцензування забезпечує дотримання вимог законодавства України щодо захисту інформації з обмеженим доступом.\n3. Зберігання ліцензійних справ в електронній формі на електронних носіях інформації та передання їх до архівних установ здійснюються відповідно до Закону України \"Про електронні документи та електронний документообіг\".\n4. У ліцензійній справі зберігаються:\n1) документи, що надходять до органу ліцензування від заявників для отримання ліцензії;\n2) рішення та документи (або їх копії), що складені або отримані органом ліцензування в результаті реалізації своїх повноважень щодо виконання норм цього Закону стосовно такої ліцензії;\n3) інші документи, встановлені цим Законом.\n5. Ліцензійна справа зберігається протягом строку, визначеного законодавством України, але не менше п’яти років з дня закінчення строку дії або припинення дії ліцензії.\n6. Вилучення документів з ліцензійних справ здійснюється в порядку, передбаченому законом.\nОрган ліцензування зобов’язаний зробити копії (фотокопії) документів, що вилучаються з ліцензійної справи, пронумерувати, прошити та завірити їх печаткою.\nДо ліцензійної справи долучаються документи, визначені законом, на підставі яких було вилучено документи з ліцензійної справи.\nВилучення документів з ліцензійної справи не є підставою для відмови органом ліцензування у здійсненні передбачених цим Законом дій, крім випадку одержання органом ліцензування судового рішення про заборону їх вчинення.\n7. Витребування документів з ліцензійних справ здійснюється на підставі судового рішення.\nОрган ліцензування зобов’язаний зробити копії (фотокопії) документів, що витребовуються з ліцензійної справи, пронумерувати, прошити та завірити їх печаткою.\nДо ліцензійної справи долучаються судове рішення про витребування документів, супровідний лист або документ, яким суд уповноважив особу на їх одержання, та копія (фотокопія) опису витребуваних документів.\nОригінали витребуваних документів надсилаються поштовим відправленням з описом вкладення до суду або передаються безпосередньо особі, уповноваженій судом на їх одержання."
    },
    {
      "provision_ref": "art56",
      "section": "56",
      "title": "Стаття 56. Електронна система",
      "content": "1. Електронна система створюється з метою відображення обігу та зберігання інформації щодо товарів (продукції), що підлягають маркуванню графічними елементами електронних марок акцизного податку, а також для забезпечення міжвідомчої електронної взаємодії.\n2. Порядок створення та функціонування Електронної системи визначається Кабінетом Міністрів України.\n3. Обмін інформацією між Електронною системою та іншими інформаційно-комунікаційними системами здійснюється шляхом електронної інформаційної взаємодії відповідно до порядку електронної (технічної та інформаційної) взаємодії, затвердженого Кабінетом Міністрів України.\n4. Власником (держателем) Електронної системи є держава в особі центрального органу виконавчої влади, що забезпечує формування та реалізацію державної політики у сферах цифровізації, цифрового розвитку, інформатизації, у сфері надання електронних та адміністративних послуг. Майнові права інтелектуальної власності на комп’ютерну програму, що забезпечує діяльність Електронної системи, та компіляції даних Електронної системи належать державі.\nФінансування створення, ведення та функціонування Електронної системи здійснюється за рахунок коштів державного бюджету, міжнародної технічної та/або поворотної чи безповоротної фінансової допомоги міжнародних організацій та інших джерел, не заборонених законом.\nФінансове забезпечення власника (держателя) та технічного адміністратора Електронної системи здійснюється за рахунок коштів державного бюджету та/або інших джерел, не заборонених законом.\nВласник (держатель) Електронної системи безоплатно забезпечує користувачів Електронної системи програмними рішеннями, що гарантують розширену функціональність Електронної системи незалежно від роботи її центрального сервера та захищене зберігання даних, створених у режимі офлайн.\n5. Технічним адміністратором Електронної системи (далі - технічний адміністратор) є визначене Кабінетом Міністрів України державне підприємство, яке належить до сфери управління центрального органу виконавчої влади, що забезпечує формування та реалізацію державної політики у сферах цифровізації, цифрового розвитку, інформатизації, у сфері надання електронних та адміністративних послуг.\nЗаходи із створення, впровадження та супроводження програмного забезпечення Електронної системи, технічного і технологічного забезпечення, збереження та захисту даних Електронної системи, технічні та технологічні заходи з надання, призупинення та анулювання доступу до Електронної системи здійснюються технічним адміністратором відповідно до законів України \"Про захист інформації в інформаційно-комунікаційних системах\" , \"Про захист персональних даних\" у порядку, встановленому Кабінетом Міністрів України.\n6. Доступ користувачів до Електронної системи здійснюється через електронний кабінет користувача Електронної системи та/або електронний кабінет платника податків у порядку, встановленому Кабінетом Міністрів України. При цьому створення, обробка, збереження і передача інформації Електронною системою здійснюються безоплатно.\n7. Електронна система за запитом податкових органів та економічних операторів забезпечує формування витягів про:\n1) економічних операторів, об’єкти економічних операторів, у тому числі місця зберігання алкогольних напоїв, тютюнових виробів та рідин, що використовуються в електронних сигаретах;\n2) сформовані унікальні ідентифікатори електронних марок акцизного податку, в тому числі із зазначенням дати та часу такого формування;\n3) сформовані електронні марки акцизного податку та/або унікальні групові ідентифікатори, зокрема про їх статус із зазначенням дати та часу його набуття або зміни, у тому числі з початку їх формування;\n4) суми сплаченого/несплаченого акцизного податку, в тому числі податкового боргу, за сформовані унікальні ідентифікатори електронних марок акцизного податку;\n5) акцизні електронні документи;\n6) залишки товарів (продукції) в розрізі штрихових кодів таких товарів (продукції) на об’єктах економічних операторів;\n7) інші дані, що містяться в Електронній системі.\nНа запит економічного оператора Електронна система забезпечує формування витягів, які містять інформацію виключно щодо об’єктів, товарів (продукції) та операцій, у яких брав участь такий економічний оператор.\nПовідомлення та витяги, зазначені в цій частині, формуються в Електронній системі із накладенням кваліфікованої електронної печатки технічного адміністратора Електронної системи. Такі повідомлення та витяги формуються та надаються користувачам безоплатно.\nВитяги, зазначені в цій частині, мають статус електронного документа та можуть використовуватися як підтвердження фактів і даних Електронної системи під час проведення перевірок економічного оператора, в тому числі його об’єктів, прийняття рішень контролюючим органом у разі встановлення порушень законодавства, а також адміністративного оскарження таких рішень та під час розгляду справи у суді.\nФорма витягу та порядок його формування визначаються Кабінетом Міністрів України.\nІнші органи державної влади у зв’язку із здійсненням ними повноважень, визначених законом, отримують інформацію з Електронної системи шляхом електронної інформаційної взаємодії.\nФізичні особи, які досягли 18-річного віку, що не є економічними операторами, без реєстрації в Електронній системі та створення електронного кабінету в порядку, встановленому Кабінетом Міністрів України, мають право загального доступу для ознайомлення з відкритою інформацією Електронної системи щодо маркованих товарів (продукції) та подання повідомлень про можливі порушення в обігу товарів (продукції), що підлягають маркуванню.\n8. У разі будь-яких порушень у роботі Електронної системи, в тому числі її повного зупинення, технічний адміністратор розміщує на офіційному веб-сайті власника (держателя) Електронної системи повідомлення про виявлення технічних/методологічних помилок чи технічного збою в роботі із зазначенням дати та часу їх початку, а також вживає усіх необхідних заходів для їх усунення, за результатами яких розміщує повідомлення про їх усунення із зазначенням дати та часу їх завершення.\nУ разі будь-яких порушень у роботі економічного оператора або відсутності зв’язку з Електронною системою економічний оператор має право працювати з Електронною системою в режимі офлайн, використовуючи програмні рішення, надані власником (держателем) Електронної системи, але не більше 72 годин.\nУ разі якщо в роботі Електронної системи виявлено технічну/методологічну помилку чи технічний збій і таку помилку/збій визнано технічним адміністратором у формі повідомлення або її існування підтверджено рішенням суду, вважається, що підстави для притягнення економічного оператора до адміністративної, фінансової та/або кримінальної відповідальності чи застосування до такого економічного оператора штрафних санкцій, передбачених цим Законом, за порушення законодавства, зумовлені виключно технічною помилкою чи технічним збоєм у роботі Електронної системи, відсутні.\nНа період відсутності зв’язку між програмними рішеннями, які використовує економічний оператор, та сервером Електронної системи:\n1) економічний оператор - виробник/імпортер, використовуючи програмні рішення, надані власником (держателем) Електронної системи, має право:\nскладати АЕД у паперовій формі на товар (продукцію), маркований графічними елементами електронних марок акцизного податку, із статусом \"електронна марка активована\", присвоєним до початку роботи в режимі офлайн;\nформувати унікальні групові ідентифікатори, відвантажувати такий товар (продукцію);\n2) економічний оператор - суб’єкт господарювання, що здійснює оптову торгівлю товарами (продукцією), використовуючи програмні рішення, надані власником (держателем) Електронної системи, має право:\nскладати АЕД у паперовій формі на товар (продукцію), маркований графічними елементами електронних марок акцизного податку, із статусом \"електронна марка активована\", присвоєним до початку роботи в режимі офлайн;\nприймати товар (продукцію), маркований графічними елементами електронних марок акцизного податку, відповідно до АЕД, у тому числі АЕД, складеного в паперовій формі;\nреалізовувати/відвантажувати товар (продукцію), маркований графічними елементами електронних марок акцизного податку, отриманий відповідно до АЕД, у тому числі АЕД, складеного у паперовій формі;\n3) економічний оператор - суб’єкт господарювання, що здійснює роздрібну торгівлю товарами (продукцією), використовуючи програмні рішення, надані власником (держателем) Електронної системи, має право:\nприймати товар (продукцію), маркований графічними елементами електронних марок акцизного податку, відповідно до АЕД, складеного в паперовій формі;\nреалізовувати товар (продукцію), маркований графічними елементами електронних марок акцизного податку, отриманий відповідно до АЕД, у тому числі АЕД, складеного в паперовій формі.\nУ період відсутності зв’язку між програмними рішеннями, що використовує економічний оператор, та сервером Електронної системи економічний оператор використовує програмні рішення, надані власником (держателем) Електронної системи, що забезпечують захищене зберігання даних, створених у режимі офлайн, складання АЕД, накладення кваліфікованого електронного підпису, надсилання повідомлення про формування АЕД до Електронної системи, створення паперової копії АЕД тощо.\nФункції захисту інформації в режимі офлайн щодо контролю факту спотворення або знищення створених даних та ідентифікації створювача таких даних реалізуються з використанням засобів захисту інформації з підтвердженою відповідністю.\nПідтвердження відповідності та проведення державної експертизи засобів захисту інформації здійснюються в порядку, встановленому законодавством.\nПісля відновлення роботи Електронної системи та відновлення зв’язку відбувається автоматична синхронізація даних, створених економічним оператором у період відсутності зв’язку між програмними рішеннями, наданими власником (держателем) Електронної системи, та сервером Електронної системи. Програмними засобами Електронної системи забезпечуються хронологічна обробка поданих даних та їх збереження."
    },
    {
      "provision_ref": "art57",
      "section": "57",
      "title": "Стаття 57. Реєстрація економічного оператора",
      "content": "1. Суб’єкт господарювання, що здійснює виробництво та/або ввезення на митну територію України, та/або оптову, та/або роздрібну торгівлю товарами (продукцією), що підлягають маркуванню графічними елементами електронних марок акцизного податку, підлягає реєстрації в Електронній системі економічним оператором.\nРеєстрація в Електронній системі економічним оператором здійснюється шляхом подання суб’єктом господарювання заяви про реєстрацію економічним оператором.\n2. Заява про реєстрацію економічним оператором подається виключно в електронній формі за допомогою інформаційно-комунікаційних систем та/або засобами Єдиного державного вебпорталу електронних послуг. Заява про реєстрацію економічним оператором повинна містити такі відомості:\n1) для юридичних осіб - найменування, код згідно з ЄДРПОУ, місцезнаходження;\nдля фізичних осіб - підприємців - прізвище, власне ім’я, по батькові (за наявності), місцезнаходження (адреса зареєстрованого/задекларованого місця проживання (перебування), за якою здійснюється зв’язок з фізичною особою - підприємцем), реєстраційний номер облікової картки платника податків або серія та/або номер паспорта (для фізичних осіб, які мають право здійснювати будь-які платежі за серією та/або номером паспорта), унікальний номер запису в Єдиному державному демографічному реєстрі (за наявності);\nдля осіб, уповноважених на ведення обліку діяльності за договорами про спільну діяльність без утворення юридичної особи, та осіб, які є відповідальними за утримання та внесення податків до бюджету під час виконання договорів, - найменування та код уповноваженої особи згідно з ЄДРПОУ і податковий номер, наданий такій особі під час взяття на облік договору згідно з пунктом 63.6 статті 63 та пунктом 64.6 статті 64 Податкового кодексу України;\nдля іноземних суб’єктів господарської діяльності - найменування та податковий номер постійного представництва;\n2) адреса для листування, адреса електронної пошти та номери засобів зв’язку.\nЗаява про реєстрацію економічним оператором перевіряється суб’єктом господарювання та за умови відповідності внесеної інформації підписується заявником шляхом накладення кваліфікованого електронного підпису.\nСуб’єкт господарювання не пізніше наступного календарного дня за днем подання заяви реєструється в Електронній системі, за умови відсутності підстав для відмови в такій реєстрації.\nПідставою для відмови в реєстрації суб’єкта господарювання економічним оператором є відсутність в інформаційно-комунікаційних системах відомостей про діючу ліцензію суб’єкта господарювання згідно з даними Єдиного реєстру ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах.\nВідмова в реєстрації економічним оператором формується та надсилається суб’єкту господарювання за допомогою програмних засобів Електронної системи не пізніше наступного календарного дня за днем подання заяви таким суб’єктом господарювання.\nУ разі відмови в реєстрації економічним оператором суб’єкт господарювання має право повторно подати заяву про реєстрацію економічним оператором.\n3. При реєстрації Електронна система присвоює кожному економічному оператору код ідентифікатора економічного оператора.\nЕлектронна система протягом однієї години після реєстрації суб’єкта господарювання економічним оператором забезпечує наповнення кабінету економічного оператора такими даними:\n1) види господарської діяльності суб’єкта господарювання згідно з даними Єдиного державного реєстру юридичних осіб, фізичних осіб - підприємців та громадських формувань;\n2) відомості про діючі ліцензії з обов’язковим зазначенням реєстраційних номерів ліцензій та строку їх дії;\n3) об’єкти економічного оператора та відомості про їхні місця (адреси) виробництва, зберігання, оптової та/або роздрібної торгівлі;\n4) відомості про обладнання (для виробників тютюнових виробів) згідно з даними Єдиного реєстру обладнання.\nПри наповненні кабінету економічного оператора Електронна система присвоює об’єкту економічного оператора код об’єкта економічного оператора.\nЕлектронна система протягом однієї години після реєстрації суб’єкта господарювання економічним оператором забезпечує відображення в електронному кабінеті економічного оператора - користувача Електронної системи відомостей, зазначених у цій частині.\nУ разі невідповідності інформації, відображеної в кабінеті економічного оператора Електронної системи, або у разі необхідності внесення змін до такої інформації економічний оператор звертається до технічного адміністратора Електронної системи із заявою про внесення відповідних змін.\nУ разі необхідності внесення змін до відомостей, що містяться в інших державних інформаційних ресурсах, економічний оператор звертається до відповідного органу державної влади - власника (держателя) державних інформаційних ресурсів із заявою про внесення відповідних змін.\nНе пізніше наступного календарного дня за днем внесення відповідних змін до державних інформаційних ресурсів власник (держатель) державних інформаційних ресурсів забезпечує передачу таких даних до Електронної системи.\nПісля внесення відповідних змін до Електронної системи власник (держатель) державних інформаційних ресурсів не пізніше наступного календарного дня повідомляє економічного оператора про такі зміни.\n4. Після реєстрації в Електронній системі економічний оператор забезпечує внесення до Електронної системи інших відомостей, визначених Податковим кодексом України , необхідних для формування електронних марок акцизного податку, зокрема:\n1) власна назва товару (продукції);\n2) опис товару (продукції):\nдля тютюнових виробів та рідин, що використовуються в електронних сигаретах, - код товару (продукції) та опис товару (продукції) згідно з УКТЗЕД відповідно до підпункту 215.3.2 пункту 215.3 статті 215 Податкового кодексу України, кількість одиниць у пачці, вага товару (продукції);\nдля рідин, що використовуються в електронних сигаретах, - об’єм картриджа, заправного контейнера та інших ємностей, вміст нікотину;\nдля алкогольних напоїв - код товару (продукції) та опис товару (продукції) згідно з УКТЗЕД відповідно до підпункту 215.3.1 пункту 215.3 статті 215 Податкового кодексу України, місткість тари та вміст спирту етилового;\n3) індивідуальний штриховий код товару (продукції)."
    },
    {
      "provision_ref": "art58",
      "section": "58",
      "title": "Стаття 58. Електронна простежуваність",
      "content": "1. Електронна простежуваність обігу алкогольних напоїв, тютюнових виробів та рідин, що використовуються в електронних сигаретах, вироблених в Україні або ввезених (імпортованих) на митну територію України відповідно до цього Закону, крім товарів (продукції), що не підлягають маркуванню графічними елементами електронних марок акцизного податку відповідно до Податкового кодексу України , здійснюється шляхом відображення обігу товарів (продукції), маркованих графічними елементами електронних марок акцизного податку, та операцій, пов’язаних з обігом таких товарів (продукції), в Електронній системі.\n2. Для забезпечення можливості визначення фактичного переміщення вироблених в Україні або ввезених на митну територію України товарів (продукції), що підлягають маркуванню графічними елементами електронних марок акцизного податку відповідно до цього Закону, економічні оператори після реєстрації в Електронній системі повинні внести до Електронної системи відомості про:\n1) нанесення на одиничну упаковку товару (продукції) графічного елемента електронної марки акцизного податку;\n2) нанесення унікального групового ідентифікатора на групову (транспортну) упаковку товару (продукції) (у разі створення унікального групового ідентифікатора);\n3) переміщення виробником/імпортером товару/товарів (продукції), маркованих графічними елементами електронних марок акцизного податку, згрупованих у групову (транспортну) упаковку, на склад;\n4) відвантаження виробником/імпортером товару/товарів (продукції), маркованих графічними елементами електронних марок акцизного податку, згрупованих у групову (транспортну) упаковку, перевізнику або покупцю/отримувачу;\n5) отримання суб’єктом господарювання оптової торгівлі товару/товарів (продукції), маркованих графічними елементами електронних марок акцизного податку, згрупованих у групову (транспортну) упаковку;\n6) відвантаження суб’єктом господарювання оптової торгівлі товару/товарів (продукції), маркованих графічними елементами електронних марок акцизного податку, згрупованих у групову (транспортну) упаковку, перевізнику або покупцю/отримувачу;\n7) отримання суб’єктом господарювання роздрібної торгівлі товару/товарів (продукції), маркованих графічними елементами електронних марок акцизного податку, згрупованих у групову (транспортну) упаковку;\n8) деактивацію електронної марки акцизного податку;\n9) погашення електронної марки акцизного податку (у випадках, визначених абзацами п’ятим і шостим пункту 234.8 статті 234 Податкового кодексу України ).\n3. Економічні оператори для забезпечення електронної простежуваності обігу алкогольних напоїв, тютюнових виробів та рідин, що використовуються в електронних сигаретах, вироблених в Україні або ввезених (імпортованих) на митну територію України, програмними засобами Електронної системи формують повідомлення про:\n1) формування унікальних ідентифікаторів та/або унікальних групових ідентифікаторів;\n2) деактивацію унікальних ідентифікаторів або електронних марок акцизного податку;\n3) погашення електронних марок акцизного податку (у випадках, визначених абзацами п’ятим і шостим пункту 234.8 статті 234 Податкового кодексу України )."
    },
    {
      "provision_ref": "art59",
      "section": "59",
      "title": "Стаття 59. Ідентифікація тютюнових виробів та рідин, що використовуються в електронних сигаретах, походженням з Європейського Союзу",
      "content": "1. Унікальні ідентифікатори, нанесені на тютюнові вироби, вироблені в державі - члені Європейського Союзу, відповідно до нормативних актів Європейського Союзу з питань, що стосуються створення та забезпечення функціонування системи відстеження тютюнових виробів, у якості унікальних ідентифікаторів продукції для експорту, для цілей забезпечення електронної простежуваності обігу алкогольних напоїв, тютюнових виробів та рідин, що використовуються в електронних сигаретах, визнаються унікальними ідентифікаторами та графічними елементами електронних марок акцизного податку в розумінні Податкового кодексу України та цього Закону, за умови що імпортером забезпечено:\n1) внесення до Електронної системи інформації про унікальні ідентифікатори, нанесені на тютюнові вироби, та додаткових даних, визначених Податковим кодексом України ;\n2) сплату акцизного податку при ввезенні таких товарів (продукції) на митну територію України відповідно до законодавства України."
    },
    {
      "provision_ref": "art60",
      "section": "60",
      "title": "Стаття 60. Акцизний електронний документ",
      "content": "1. Акцизний електронний документ (АЕД) складається економічним оператором за допомогою програмних засобів Електронної системи на кожному етапі переміщення товарів (продукції), маркованих графічними елементами електронних марок акцизного податку, від виробника/імпортера/суб’єкта господарювання оптової або роздрібної торгівлі до іншого суб’єкта господарювання - економічного оператора, в тому числі у разі переміщення для зберігання на об’єкті іншого економічного оператора або повернення із зберігання з об’єкта іншого економічного оператора, або реалізації товару (продукції) з фактичним переміщенням з місця зберігання іншого економічного оператора, або у разі повернення покупцем/отримувачем - економічним оператором товарів (продукції), маркованих графічними елементами електронних марок акцизного податку, продавцю таких товарів (продукції), у тому числі для усунення виявлених недоліків товарів (продукції).\nДатою складення АЕД є дата відвантаження таких товарів (продукції), у тому числі між об’єктами одного економічного оператора.\nАЕД не складається економічним оператором при переміщенні товарів (продукції), що підлягають маркуванню графічними елементами електронних марок акцизного податку, між власними об’єктами зберігання/реалізації, за умови що такі об’єкти розміщені за однією адресою.\nЕкономічний оператор на дату, визначену цією статтею, за допомогою програмних засобів Електронної системи ініціює складання АЕД шляхом внесення до Електронної системи інформації про унікальні ідентифікатори електронних марок акцизного податку та/або унікальні групові ідентифікатори, про власника/відвантажувача та покупця/отримувача таких товарів (продукції).\nІнші дані, визначені цією статтею, вносяться до АЕД автоматично на підставі даних Електронної системи про сформовані електронні марки акцизного податку та/або унікальні групові ідентифікатори.\nБудь-яке переміщення товарів (продукції), що підлягають маркуванню графічними елементами електронних марок акцизного податку, без складення АЕД забороняється, крім випадків, визначених абзацом третім цієї частини, випадків продажу товарів (продукції), що підлягають маркуванню графічними елементами електронних марок акцизного податку, кінцевому споживачу (у тому числі суб’єкту господарювання, який не є економічним оператором), використання економічним оператором товарів (продукції), що підлягають маркуванню графічними елементами електронних марок акцизного податку, для власних потреб або втрати (знищення, крадіжки) таких товарів (продукції), у тому числі внаслідок дії обставин непереборної сили.\nАЕД складається за формою та в порядку , затвердженими Кабінетом Міністрів України.\nАЕД вважається складеним після накладення на нього кваліфікованого електронного підпису економічного оператора - продавця/постачальника товарів (продукції) або його уповноваженого представника.\nАЕД також вважається складеним у випадках, передбачених частиною восьмою статті 56 цього Закону.\nАЕД може бути складений економічним оператором виключно на активовані електронні марки акцизного податку.\nСкладений та підписаний у порядку, визначеному цією статтею, АЕД автоматично за допомогою програмних засобів Електронної системи надсилається економічному оператору - покупцю/отримувачу товарів (продукції), маркованих графічними елементами електронних марок акцизного податку, а в разі повернення покупцем/отримувачем таких товарів (продукції), маркованих графічними елементами електронних марок акцизного податку, продавцю, у тому числі для усунення виявлених недоліків товарів (продукції), - продавцю/постачальнику таких товарів (продукції).\nНа дату отримання товарів (продукції), маркованих графічними елементами електронних марок акцизного податку, економічним оператором - покупцем/отримувачем дані АЕД перевіряються таким економічним оператором шляхом зчитування (сканування) графічних елементів електронних марок акцизного податку або унікальних групових ідентифікаторів, нанесених на такі товари (продукцію), та підтверджуються ним шляхом накладення на такий АЕД кваліфікованого електронного підпису економічного оператора - покупця/отримувача або його уповноваженого представника.\nУ разі виявлення економічним оператором - покупцем/отримувачем розбіжностей між даними АЕД та фактично отриманими товарами (продукцією), маркованими графічними елементами електронних марок акцизного податку, такий економічний оператор не пізніше наступного робочого дня за днем виявлення такого факту зобов’язаний поінформувати про це економічного оператора - продавця/постачальника за допомогою програмних засобів Електронної системи шляхом складення одного з таких повідомлень:\nпро невідповідність даних АЕД для внесення економічним оператором - продавцем/постачальником відповідних змін до АЕД;\nпро невідповідність отриманих товарів (продукції) для подальшого повернення таких товарів (продукції), щодо яких виявлено розбіжності з АЕД, продавцю/постачальнику.\nДо дати внесення відповідних змін продавцем/постачальником до АЕД отриманий товар (продукція) не може бути переданий/реалізований іншим суб’єктам господарювання або реалізований кінцевим споживачам (крім випадків отримання товарів (продукції), маркованих графічними елементами електронних марок акцизного податку, унікальні ідентифікатори яких зазначені в АЕД, та у кількості не більше ніж зазначено в АЕД).\nУ разі виявлення економічним оператором - покупцем/отримувачем невідповідності отриманих товарів (продукції) або недоліків в отриманих товарах (продукції), маркованих графічними елементами електронних марок акцизного податку, такий економічний оператор не пізніше наступного робочого дня за днем виявлення таких фактів за допомогою програмних засобів Електронної системи складає повідомлення про виявлені невідповідності/недоліки. У такому разі економічний оператор - покупець/отримувач зобов’язаний повернути такі товари (продукцію) продавцю/постачальнику та на дату такого повернення за допомогою програмних засобів Електронної системи скласти АЕД з ознакою \"повернення товару (продукції)\" або \"повернення товару (продукції) для усунення недоліків\", до якого в обов’язковому порядку додаються сканкопії документів, що підтверджують виявлені невідповідності/недоліки товарів (продукції).\nУ разі неможливості внесення продавцем/постачальником змін до АЕД такий АЕД анулюється економічним оператором - постачальником/продавцем.\nУ разі переміщення товарів (продукції) за договором зберігання на місце зберігання, яке належить до об’єктів іншого економічного оператора, економічний оператор - поклажодавець на дату відвантаження (відпуску) товарів (продукції), маркованих графічними елементами електронних марок акцизного податку, за допомогою програмних засобів Електронної системи складає АЕД з ознакою \"товари (продукція) на зберігання\".\nУ разі повернення економічним оператором - покупцем/отримувачем товарів (продукції) продавцю/постачальнику з будь-яких інших причин, ніж для усунення виявлених недоліків, такий економічний оператор - покупець/отримувач на дату повернення товарів (продукції) за допомогою програмних засобів Електронної системи складає АЕД з ознакою \"повернення товару (продукції)\", а в разі повернення товарів (продукції) економічним оператором - зберігачем за договором зберігання економічному оператору - поклажодавцю - з ознакою \"повернення товару (продукції) із зберігання\".\n2. В АЕД в окремих рядках обов’язково зазначаються такі реквізити:\n1) порядковий номер АЕД;\n2) дата складення АЕД;\n3) повне або скорочене найменування юридичної особи, найменування постійного представництва або прізвище, власне ім’я, по батькові (за наявності) фізичної особи - підприємця - економічного оператора - продавця/постачальника товарів (продукції), що підлягають маркуванню графічними елементами електронних марок акцизного податку;\n4) повне або скорочене найменування юридичної особи, найменування постійного представництва або прізвище, власне ім’я, по батькові (за наявності) фізичної особи - підприємця - економічного оператора - покупця/отримувача товарів (продукції), що підлягають маркуванню графічними елементами електронних марок акцизного податку;\n5) податковий номер платника податку (продавця/постачальника та покупця/отримувача): для юридичної особи - код згідно з ЄДРПОУ, для постійного представництва - податковий номер, для фізичної особи - підприємця - реєстраційний номер облікової картки платника податків або серія та/або номер паспорта (для фізичної особи, яка має право здійснювати будь-які платежі за серією та/або номером паспорта);\n6) місцезнаходження товарів (продукції) на дату відвантаження економічним оператором.\nУ разі переміщення товарів (продукції) на місце зберігання, яке належить до об’єктів іншого економічного оператора, графа \"місцезнаходження товару (продукції)\" заповнюється економічним оператором - поклажодавцем за допомогою програмних засобів Електронної системи з ознакою \"товар (продукція) на зберігання\".\nУ разі переміщення товарів (продукції) з місця зберігання, що не належить до об’єктів економічного оператора - поклажодавця, графа \"місцезнаходження товару (продукції)\" заповнюється економічним оператором-зберігачем за допомогою програмних засобів Електронної системи з ознакою \"повернення товару (продукції) із зберігання\";\n7) номенклатура товарів (продукції) із зазначенням їх кількості, перелік електронних марок акцизного податку (у разі необхідності - з ознакою щодо реалізації товарів (продукції), маркованих графічними елементами електронних марок акцизного податку, через реєстратори розрахункових операцій/програмні реєстратори розрахункових операцій суб’єкту господарювання - економічному оператору) та/або перелік унікальних групових ідентифікаторів (у разі створення унікального групового ідентифікатора), що входять у групову (транспортну) упаковку.\nУ разі переміщення товарів (продукції), маркованих графічними елементами електронних марок акцизного податку, між об’єктами одного економічного оператора - суб’єкта господарювання роздрібної торгівлі складається АЕД, в якому можуть не зазначатися перелік електронних марок акцизного податку та перелік унікальних групових ідентифікаторів. У такому разі номенклатура товарів (продукції) із зазначенням їх кількості заповнюється економічним оператором - суб’єктом господарювання роздрібної торгівлі за допомогою програмних засобів Електронної системи з обов’язковим зазначенням штрихових кодів одиничних упаковок товарів (продукції) та їх кількості. У такому разі облік товарів (продукції) в Електронній системі здійснюється на таких об’єктах економічного оператора на підставі штрихових кодів товарів (продукції). Для економічних операторів, які мають право здійснювати оптову і роздрібну торгівлю підакцизними товарами (продукцією), таке право поширюється лише на операції з переміщення товарів (продукції), маркованих графічними елементами електронних марок акцизного податку, між власними об’єктами такого економічного оператора;\n8) відомості про дату отримання/повернення товарів (продукції), маркованих графічними елементами електронних марок акцизного податку, економічним оператором - покупцем/отримувачем."
    },
    {
      "provision_ref": "art61",
      "section": "61",
      "title": "Стаття 61. Загальні вимоги до категорій та офіційних назв спиртних напоїв",
      "content": "1. Спиртні напої класифікуються відповідно до загальних вимог, визначених цією статтею, та вимог, визначених частиною другою статті 1 Закону України \"Про географічні зазначення спиртних напоїв\".\n2. Вимоги до спирту етилового, що використовується для виробництва спиртних напоїв всіх категорій, встановлені пунктом 24 частини першої статті 1 Закону України \"Про географічні зазначення спиртних напоїв\".\n3. З урахуванням вимог, встановлених для кожної категорії спиртних напоїв, визначених пунктами 1-14 частини другої статті 1 Закону України \"Про географічні зазначення спиртних напоїв\", спиртні напої цих категорій повинні відповідати таким вимогам:\n1) отримані шляхом спиртового бродіння та дистиляції (перегонки) виключно сільськогосподарської продукції;\n2) не містять доданого спирту (розбавленого чи нерозбавленого);\n3) не ароматизовані;\n4) не забарвлені (крім використання простої карамелі для коригування кольору);\n5) допускається підсолодження для заокруглення фінального смаку, при цьому максимальний вміст підсолоджувачів у перерахунку на інвертний цукор не може перевищувати рівень, встановлений для відповідної категорії;\n6) не містять допоміжних речовин (крім цілих неперероблених частин сировини, з якої отримують спирт, які переважно використовуються для декорування).\n4. З урахуванням вимог, встановлених для кожної категорії спиртних напоїв, визначених пунктами 15-44 частини другої статті 1 Закону України \"Про географічні зазначення спиртних напоїв\", для спиртних напоїв цих категорій допускаються додавання спирту, ароматизація, забарвлення, підсолодження.\n5. Спиртні напої, що не відповідають вимогам жодної з категорій спиртних напоїв, визначених частиною другою статті 1 Закону України \"Про географічні зазначення спиртних напоїв\", повинні одержуватися із сільськогосподарської продукції та/або харчових продуктів, при їх виробництві допускаються додавання спирту, ароматизація, забарвлення, підсолодження.\n6. Для спиртного напою, що відповідає вимогам певної категорії спиртних напоїв, визначених частиною другою статті 1 Закону України \"Про географічні зазначення спиртних напоїв\", офіційною назвою є назва відповідної категорії.\nДля спиртного напою, що не відповідає вимогам жодної з категорій спиртних напоїв, визначених частиною другою статті 1 Закону України \"Про географічні зазначення спиртних напоїв\", офіційною назвою є назва \"спиртний напій\" або назва, встановлена нормативно-правовим актом, а в разі його відсутності - нормативним документом, за умови наявності в маркуванні спиртного напою терміна \"спиртний напій\".\nДля спиртного напою, що відповідає вимогам більш як однієї категорії спиртних напоїв, допускається використання декількох офіційних назв згідно з вимогами відповідних категорій.\n7. Забороняється використання офіційних назв спиртних напоїв при описі, представленні або маркуванні будь-яких напоїв, що не відповідають вимогам відповідної категорії. Ця заборона поширюється на випадки поєднання офіційної назви спиртного напою із словами \"стиль\", \"тип\", \"спосіб\", \"який вироблений у\", \"імітація\", \"смак\", \"подібний\" тощо та похідними від них.\n8. Офіційна назва спиртного напою може доповнюватися або замінюватися зареєстрованим для спиртного напою географічним зазначенням у порядку, встановленому Законом України \"Про географічні зазначення спиртних напоїв\", а також замінюватися складеним терміном, який включає термін \"лікер\" або \"крем\", за умови що готовий продукт відповідає вимогам категорії \"лікер\", визначеної пунктом 33 частини другої статті 1 Закону України \"Про географічні зазначення спиртних напоїв\".\n9. Допускається доповнення офіційної назви спиртного напою:\n1) складеним терміном або алюзією відповідно до частини дванадцятої цієї статті та вимог, встановлених для категорій спиртних напоїв;\n2) назвою чи посиланням на місце походження, за умови що це не вводить споживачів в оману;\n3) звичною назвою, визначеною пунктом 6 частини першої статті 1 Закону України \"Про інформацію для споживачів щодо харчових продуктів\", за умови що це не вводить споживачів в оману;\n4) терміном \"купаж\" та похідними від нього, за умови що спиртний напій був купажований;\n5) терміном \"змішаний\" або \"суміш\", за умови що спиртний напій був змішаний;\n6) терміном \"сухий\" або \"dry\" (крім спиртних напоїв, що відповідають вимогам категорії \"віскі\", визначеної пунктом 2 частини другої статті 1 Закону України \"Про географічні зазначення спиртних напоїв\", та з урахуванням вимог, встановлених для категорій, визначених пунктами 20-22 частини другої статті 1 Закону України \"Про географічні зазначення спиртних напоїв\", за умови що підсолодження спиртного напою не застосовується навіть для заокруглення фінального смаку).\nОфіційна назва спиртних напоїв, що відповідають вимогам категорії \"лікер\", визначеної пунктом 33 частини другої статті 1 Закону України \"Про географічні зазначення спиртних напоїв\", може доповнюватися терміном \"сухий\" або \"dry\".\n10. Ароматизатори, що імітують спиртний напій або їх використання у виробництві харчових продуктів (крім напоїв), при їх представленні та маркуванні можуть містити посилання на офіційні назви спиртних напоїв, за умови що такі офіційні назви доповнюються терміном \"аромат\" або іншими подібними термінами.\n11. Алюзія на офіційну назву спиртного напою при представленні та маркуванні алкогольного напою (крім спиртного напою) допускається, якщо спирт, доданий до алкогольного напою, походить виключно із спиртного напою або спиртних напоїв, про які йдеться в алюзії, та відсоткова частка кожного спиртового інгредієнта зазначається принаймні один раз в одному полі видимості з алюзією у порядку їх зменшення. Така частка дорівнює відсотковій частці спирту у загальному вмісті спирту в готовому продукті.\n12. При описі, представленні та маркуванні спиртного напою, що відповідає вимогам категорій спиртних напоїв, визначених пунктами 33-40 частини другої статті 1 Закону України \"Про географічні зазначення спиртних напоїв\", алюзія на офіційні назви, передбачені для однієї або декількох категорій спиртних напоїв, допускається за таких умов:\n1) спирт, доданий до спиртного напою, походить виключно із спиртного напою або спиртних напоїв, про які йдеться в алюзії;\n2) частка кожного спиртового інгредієнта (у відсотках) наводиться принаймні один раз в одному полі видимості з алюзією у порядку зменшення часток. Така частка дорівнює частці спирту (у відсотках), яку він становить у загальному вмісті спирту в готовому продукті;\n3) термін \"крем\" не використовується в офіційній назві спиртного напою, що належить до категорій, визначених пунктами 33-40 частини другої статті 1 Закону України \"Про географічні зазначення спиртних напоїв\", або в офіційній назві спиртного напою або спиртних напоїв, про які йдеться в алюзії.\nАлюзії на офіційні назви спиртних напоїв наводяться в іншому рядку, ніж назва алкогольного напою, розміром шрифту, що не перевищує 50 відсотків розміру шрифту, яким наведено назву алкогольного напою, а якщо використовуються складені терміни - 50 відсотків розміру шрифту, яким наведено складений термін.\nАлюзії на офіційні назви спиртних напоїв при описі, представленні та маркуванні спиртних напоїв повинні супроводжуватися офіційною назвою спиртних напоїв, яка наводиться в одному полі видимості з алюзією.\n13. Алюзії на офіційні назви спиртних напоїв допускаються при описі, представленні та маркуванні харчових продуктів (крім алкогольних напоїв), за умови що спирт, який використовується у виробництві харчових продуктів, походить виключно із спиртного напою або спиртних напоїв, про які йдеться в алюзії, крім спирту, що входить до складу ароматизаторів, барвників або інших інгредієнтів, використання яких дозволено законодавством України у виробництві харчових продуктів."
    },
    {
      "provision_ref": "art62",
      "section": "62",
      "title": "Стаття 62. Маркування алкогольних напоїв",
      "content": "1. Маркування алкогольних напоїв (крім товарів (продукції), зазначених у статті 63 цього Закону), які реалізуються в Україні, здійснюється відповідно до Закону України \"Про інформацію для споживачів щодо харчових продуктів\" з урахуванням особливостей, встановлених цим Законом, та має містити таку інформацію:\n1) загальна назва алкогольного напою або офіційна назва спиртного напою, власна назва товару (продукції);\n2) найменування та місцезнаходження оператора ринку харчових продуктів, відповідального за надання інформації про алкогольний напій, а для алкогольних напоїв, ввезених на митну територію України, - найменування та місцезнаходження імпортера.\nУ разі зміни найменування оператора ринку харчових продуктів (виробника) (у тому числі у зв’язку із зміною типу акціонерного товариства або у зв’язку з перетворенням державного підприємства/акціонерного товариства в інше господарське товариство, або приватизацією державного чи комунального майна) або у зв’язку із зміною прізвища, власного імені, по батькові (за наявності) фізичної особи - підприємця оператор ринку харчових продуктів (виробник), відповідальний за надання інформації про алкогольний напій, має право зазначати на етикетці своє попереднє найменування протягом 18 місяців з дня зміни його найменування, у тому числі у зв’язку із зміною типу акціонерного товариства або у зв’язку з перетворенням державного підприємства/акціонерного товариства в інше господарське товариство, або приватизацією державного чи комунального майна.\nУ разі зміни назви області, району, населеного пункту, вулиці, інших об’єктів топоніміки населених пунктів відповідно до законодавства України виробник алкогольного напою має право зазначати на етикетці своє попереднє місцезнаходження протягом 18 місяців з дня такої зміни;\n3) торговельна марка (за рішенням оператора ринку харчових продуктів (виробника);\n4) країна походження або місце походження - у випадках, передбачених Законом України \"Про інформацію для споживачів щодо харчових продуктів\";\n5) вміст спирту (% об. спирту етилового);\n6) місткість посуду;\n7) вміст цукру (для алкогольних напоїв, вироблених в Україні для внутрішнього споживання, вимога щодо зазначення вмісту цукру в яких передбачена спеціальною нормативною та технологічною документацією виробника);\n8) наявність ароматизаторів, барвників (у разі їх використання);\n9) рік врожаю винограду, з якого вироблено марочне вино (крім алкогольних напоїв, ввезених на митну територію України).\n2. Штриховий код повинен бути нанесений на етикетку або контретикетку, або пляшку (інший посуд).\n3. Штриховий код товару (продукції), графічний елемент електронної марки акцизного податку наносяться на етикетку або контретикетку, або корок, або пляшку (інший посуд) алкогольного напою. Економічний оператор має право самостійно визначити місце нанесення графічного елемента електронної марки акцизного податку, враховуючи особливості обладнання та виробничі можливості.\n4. На етикетці або контретикетці, або корку, або пляшці (іншому посуді) товару (продукції) повинні бути зазначені дата виробництва товару (продукції) та податковий номер платника податку (для алкогольних напоїв, вироблених в Україні для внутрішнього споживання).\nПодатковий номер платника податку зазначається у форматі:\n1) для юридичних осіб - код згідно з ЄДРПОУ;\n2) для фізичних осіб - підприємців - реєстраційний номер облікової картки платника податків або серія та/або номер паспорта (для фізичних осіб, які мають право здійснювати будь-які платежі за серією та/або номером паспорта);\n3) для осіб, уповноважених на ведення обліку діяльності за договорами про спільну діяльність без утворення юридичної особи, та осіб, які є відповідальними за утримання та внесення податків до бюджету під час виконання договорів, - найменування та код уповноваженої особи згідно з ЄДРПОУ і податковий номер, наданий такій особі під час взяття на облік договору згідно з пунктом 63.6 статті 63 та пунктом 64.6 статті 64 Податкового кодексу України;\n4) для іноземних суб’єктів господарської діяльності - податковий номер постійного представництва.\n5. На ящику, коробі, груповій транспортній упаковці алкогольних напоїв зазначається унікальний груповий ідентифікатор електронної марки акцизного податку (за умови, що продукція підлягає маркуванню графічними елементами електронних марок акцизного податку).\n7. На етикетці пляшок з витриманими та марочними винами надається інформація про період витримки \"Витримано __ років\".\n9. При маркуванні спиртних напоїв використовуються офіційні назви спиртних напоїв згідно з вимогами, встановленими цією статтею та Законом України \"Про географічні зазначення спиртних напоїв\", які розбірливо відображаються на етикетці і не повинні замінюватися або змінюватися.\n10. Маркування спиртних напоїв із зареєстрованими географічними зазначеннями здійснюється відповідно до цього Закону з урахуванням особливостей, встановлених Законом України \"Про географічні зазначення спиртних напоїв\".\n11. При маркуванні алкогольних напоїв дозволяється використання у складеному терміні офіційної назви спиртного напою, якщо:\n1) використаний для виробництва алкогольного напою спирт походить виключно із спиртного напою, про який ідеться у складеному терміні, крім спирту, що входить до складу ароматизаторів, барвників або інших інгредієнтів, використання яких дозволено законодавством України у виробництві харчових продуктів;\n2) спиртний напій не був розбавлений водою настільки, що його міцність стала меншою за мінімальну, встановлену Законом України \"Про географічні зазначення спиртних напоїв\" для відповідної категорії спиртних напоїв.\n12. Терміни \"алкоголь\", \"спирт\", \"напій\", \"спиртний напій\" і \"вода\" не повинні міститися у складеному терміні, що описує алкогольний напій.\n13. Складений термін, що описує алкогольний напій, наводиться літерами одного шрифту, розміру та кольору, що не відрізняється за розміром від розміру шрифту, яким наводиться назва алкогольного напою, і не переривається будь-яким текстовим або графічним елементом, що не є його частиною.\n14. Складені терміни з використанням офіційних назв спиртних напоїв, що описують спиртний напій, повинні супроводжуватися офіційною назвою спиртного напою, яка відображається в одному полі видимості із складеним терміном, крім випадків заміни офіційної назви спиртного напою складеним терміном відповідно до частини восьмої та пункту 1 частини дев’ятої статті 61 цього Закону.\n15. Забороняється зберігання спиртних напоїв для продажу або введення в обіг у ємностях із закупорювальними пристроями, вкритими оболонкою або фольгою на основі свинцю.\n16. Алкогольні напої, що виробляються в Україні, та алкогольні напої, що ввозяться на митну територію України, позначаються марками акцизного податку в порядку, визначеному законом.\n17. Алкогольні напої, що виробляються в Україні, та алкогольні напої, що ввозяться на митну територію України, позначаються графічними елементами електронних марок акцизного податку в порядку, визначеному законом.\n18. У разі зміни зразка марки акцизного податку вже закуплені марки попереднього зразка застосовуються у виробництві алкогольних напоїв до їх повного використання, а маркована такими марками алкогольна продукція перебуває в обігу до її повної реалізації в межах строку придатності для споживання.\n19. Алкогольні напої, вироблені в Україні або ввезені на митну територію України до набрання чинності змінами щодо маркування, внесеними законом, перебувають в обігу до їх повної реалізації в межах строку придатності для споживання.\n20. Виробник може наносити на тару, етикетки чи контретикетки додаткову інформацію про характеристики алкогольного напою."
    },
    {
      "provision_ref": "art63",
      "section": "63",
      "title": "Стаття 63. Маркування пива, сидру і перрі (без додавання спирту), зброджених напоїв, одержаних виключно в результаті природного (натурального) бродіння фруктових, ягідних та фруктово-ягідних соків, з вмістом спирту не більше 8,5 % об. (без додавання спирту)",
      "content": "1. Маркування пива, що реалізується в Україні, здійснюється відповідно до Закону України \"Про інформацію для споживачів щодо харчових продуктів\" з урахуванням особливостей, встановлених цим Законом, та має містити таку інформацію:\n1) загальна назва алкогольного напою, власна назва товару (продукції);\n2) країна походження або місце походження - у випадках, передбачених Законом України \"Про інформацію для споживачів щодо харчових продуктів\";\n3) найменування та місцезнаходження оператора ринку харчових продуктів, відповідального за надання інформації про алкогольний напій, а для алкогольних напоїв, ввезених на митну територію України, - найменування та місцезнаходження імпортера.\nУ разі зміни найменування оператора ринку харчових продуктів (виробника, імпортера) (у тому числі у зв’язку із зміною типу акціонерного товариства або у зв’язку з перетворенням державного підприємства/акціонерного товариства в інше господарське товариство, або приватизацією державного чи комунального майна) або прізвища, власного імені, по батькові (за наявності) фізичної особи - підприємця оператор ринку харчових продуктів (виробник), відповідальний за надання інформації про алкогольний напій, має право зазначати на етикетці своє попереднє найменування протягом 18 місяців з дня зміни його найменування, у тому числі у зв’язку із зміною типу акціонерного товариства або у зв’язку з перетворенням державного підприємства/акціонерного товариства в інше господарське товариство, або приватизацією державного чи комунального майна.\nУ разі зміни назви області, району, населеного пункту, вулиці, інших об’єктів топоніміки населених пунктів відповідно до законодавства України виробник або імпортер алкогольного напою має право зазначати на етикетці своє попереднє місцезнаходження протягом 18 місяців з дня такої зміни;\n4) торговельна марка (за рішенням оператора ринку харчових продуктів (виробника);\n5) вміст спирту (% об. спирту етилового);\n6) місткість посуду;\n7) дата виробництва алкогольного напою (крім алкогольних напоїв, ввезених на митну територію України);\n8) мінімальний термін придатності або дата \"вжити до…\";\n9) штриховий код.\n2. Маркування сидру і перрі (без додавання спирту), зброджених напоїв, одержаних виключно в результаті природного (натурального) бродіння фруктових, ягідних та фруктово-ягідних соків, з вмістом спирту не більше 8,5 % об. (без додавання спирту), що реалізуються в Україні, здійснюється відповідно до Закону України \"Про інформацію для споживачів щодо харчових продуктів\" з урахуванням особливостей, встановлених цим Законом, та має містити таку інформацію:\n1) загальна назва алкогольного напою, власна назва товару (продукції);\n2) країна походження або місце походження - у випадках, передбачених Законом України \"Про інформацію для споживачів щодо харчових продуктів\";\n3) найменування та місцезнаходження оператора ринку харчових продуктів, відповідального за надання інформації про алкогольний напій, а для алкогольних напоїв, ввезених на митну територію України, - найменування та місцезнаходження імпортера.\nУ разі зміни найменування оператора ринку харчових продуктів (виробника, імпортера) (у тому числі у зв’язку із зміною типу акціонерного товариства або у зв’язку з перетворенням державного підприємства/акціонерного товариства в інше господарське товариство, або приватизацією державного чи комунального майна) або прізвища, власного імені, по батькові (за наявності) фізичної особи - підприємця оператор ринку харчових продуктів (виробник), відповідальний за надання інформації про алкогольний напій, має право зазначати на етикетці своє попереднє найменування протягом 18 місяців з дня зміни його найменування, у тому числі у зв’язку із зміною типу акціонерного товариства або у зв’язку з перетворенням державного підприємства/акціонерного товариства в інше господарське товариство, або приватизацією державного чи комунального майна.\nУ разі зміни назви області, району, населеного пункту, вулиці, інших об’єктів топоніміки населених пунктів відповідно до законодавства України виробник або імпортер алкогольного напою має право зазначати на етикетці своє попереднє місцезнаходження протягом 18 місяців з дня такої зміни;\n4) торговельна марка (за рішенням оператора ринку харчових продуктів (виробника);\n5) вміст спирту (% об. спирту етилового);\n6) місткість посуду;\n7) вміст цукру (для алкогольних напоїв, вироблених в Україні для внутрішнього споживання, вимога щодо зазначення вмісту цукру в яких передбачена спеціальною нормативною та технологічною документацією виробника);\n8) наявність ароматизаторів, барвників (у разі їх використання);\n9) дата виробництва алкогольного напою (крім алкогольних напоїв, ввезених на митну територію України);\n10) мінімальний термін придатності або дата \"вжити до…\";\n11) штриховий код.\n3. Виробник може наносити на етикетки додаткову інформацію про характеристики алкогольного напою."
    },
    {
      "provision_ref": "art64",
      "section": "64",
      "title": "Стаття 64. Маркування алкогольних напоїв, призначених для вивезення за межі митної території України",
      "content": "1. Алкогольні напої, призначені для вивезення за межі митної території України, розливаються у тару, включаючи бочки, цистерни тощо, та маркуються відповідно до угод про вивезення за межі митної території України."
    },
    {
      "provision_ref": "art65",
      "section": "65",
      "title": "Стаття 65. Маркування тютюнових виробів та рідин, що використовуються в електронних сигаретах",
      "content": "1. На кожній одиниці тютюнового виробу (сигареті, цигарці) зазначається власна назва товару (продукції).\n2. На кожній одиничній пачці (одиничній упаковці), коробці або сувенірній коробці зазначаються:\n1) найменування суб’єкта господарювання - виробника;\n2) загальна та власна назви товару (продукції);\n3) наявність фільтруючого мундштука (лише для тютюнових виробів з мундштуком);\n4) кількість одиниць тютюнових виробів в одиничній пачці (одиничній упаковці), коробці чи сувенірній коробці;\n5) об’єм заправного контейнера, одноразової електронної сигарети, одноразового картриджа або іншої ємності, вміст нікотину (для рідин, що використовуються в електронних сигаретах);\n6) медичні попередження, які наносяться відповідно до вимог, встановлених Законом України \"Про заходи щодо попередження та зменшення вживання тютюнових виробів і їх шкідливого впливу на здоров’я населення\";\n7) штриховий код товару (продукції).\n3. На зовнішньому упакуванні (крім прозорих обгорток), в якому тютюнові вироби, рідини, що використовуються в електронних сигаретах, знаходяться в пачках або коробках, зазначаються:\n1) загальна та власна назви товару (продукції);\n2) кількість одиниць товару (продукції) в упакуванні;\n3) медичні попередження, які наносяться відповідно до вимог, встановлених Законом України \"Про заходи щодо попередження та зменшення вживання тютюнових виробів і їх шкідливого впливу на здоров’я населення\";\n4) штриховий код товару (продукції).\n4. На коробі тютюнових виробів та/або груповій транспортній упаковці тютюнових виробів зазначаються:\n1) загальна та власна назви товару (продукції);\n2) найменування суб’єкта господарювання - виробника та його місцезнаходження;\n3) кількість одиниць товару (продукції) в коробі/груповій транспортній упаковці;\n4) дата виробництва;\n5) дата виробництва та, за необхідності, унікальний груповий ідентифікатор.\n5. На коробі, груповій транспортній упаковці тютюнових виробів та рідин, що використовуються в електронних сигаретах, зазначається унікальний груповий ідентифікатор електронної марки акцизного податку.\n6. Торговельні марки на тютюнових виробах та рідинах, що використовуються в електронних сигаретах, та їх упаковках виконуються мовою та у вигляді зареєстрованого оригіналу або зображення, наведеного в прийнятій на розгляд заявці на реєстрацію торговельної марки.\nВимоги до маркування тютюнових виробів, рідин, що використовуються в електронних сигаретах, вимоги до інформації на одиничних пачках (упаковках)/зовнішньому упакуванні, в яких знаходяться ці товари (продукція), встановлюються Податковим кодексом України , цим Законом, Законом України \"Про заходи щодо попередження та зменшення вживання тютюнових виробів і їх шкідливого впливу на здоров’я населення\" та є вичерпними.\n7. Тютюнові вироби та рідини, що використовуються в електронних сигаретах, призначені для вивезення за межі митної території України, маркуються відповідно до угоди про вивезення за межі митної території України.\n8. Виробник може наносити на етикетки додаткову інформацію про характеристики тютюнового виробу, рідини, що використовується в електронних сигаретах. При цьому виробникам тютюнових виробів та рідин, що використовуються в електронних сигаретах, забороняється наносити на етикетки інформацію, заборонену Законом України \"Про заходи щодо попередження та зменшення вживання тютюнових виробів і їх шкідливого впливу на здоров’я населення\".\n9. Тютюнові вироби та рідини, що використовуються в електронних сигаретах, які виробляються в Україні, а також ті, що ввозяться на митну територію України, позначаються марками акцизного податку в порядку, визначеному законами України.\n10. Тютюнові вироби та рідини, що використовуються в електронних сигаретах, які виробляються в Україні, а також які ввозяться на митну територію України, позначаються графічними елементами електронних марок акцизного податку в порядку, визначеному законом.\n11. У разі зміни зразка марки акцизного податку вже закуплені марки попереднього зразка застосовуються у виробництві тютюнових виробів та рідин, що використовуються в електронних сигаретах, до їх повного використання, а марковані такими марками тютюнові вироби та рідини, що використовуються в електронних сигаретах, перебувають в обігу до їх повної реалізації в межах строку придатності для споживання.\n12. У разі будь-яких змін вимог до маркування/упакування тютюнових виробів та рідин, що використовуються в електронних сигаретах, передбачених цим Законом або Законом України \"Про заходи щодо попередження та зменшення вживання тютюнових виробів і їх шкідливого впливу на здоров’я населення\" тютюнові вироби та рідини, що використовуються в електронних сигаретах, вироблені в Україні або ввезені на митну територію України до набрання чинності змінами щодо маркування, внесеними законом, перебувають в обігу до їх повної реалізації в межах строку придатності для споживання.\n13. Зміни щодо маркування тютюнових виробів та рідин, що використовуються в електронних сигаретах, набирають чинності не раніше ніж через 24 місяці з дня опублікування нормативно-правового акта про внесення відповідних змін."
    },
    {
      "provision_ref": "art66",
      "section": "66",
      "title": "Стаття 66. Етикеточна продукція",
      "content": "1. Етикеточна продукція розробляється виробником алкогольних напоїв, тютюнових виробів, рідин, що використовуються в електронних сигаретах. Власні назви алкогольних напоїв, тютюнових виробів та рідин, що використовуються в електронних сигаретах, визначаються їх виробниками і можуть відтворювати торговельну марку та/або її частину. Етикеточна продукція та власні назви алкогольних напоїв, тютюнових виробів та рідин, що використовуються в електронних сигаретах, підлягають захисту в порядку, встановленому законодавством про авторське право і суміжні права."
    },
    {
      "provision_ref": "art67",
      "section": "67",
      "title": "Стаття 67. Максимальна роздрібна ціна на тютюнові вироби, тютюн, промислові замінники тютюну та рідини, що використовуються в електронних сигаретах",
      "content": "1. Встановлена виробником або імпортером максимальна роздрібна ціна на тютюнові вироби, тютюн, промислові замінники тютюну та рідини, що використовуються в електронних сигаретах, наноситься на пачку, коробку або сувенірну коробку тютюнових виробів, тютюну, промислових замінників тютюну, на ємність або упаковку з рідиною, що використовується в електронних сигаретах, поряд з датою виробництва.\n2. Максимальна роздрібна ціна за пачку, коробку, сувенірну коробку тютюнових виробів, ємність або упаковку рідини, що використовується в електронних сигаретах, наноситься у визначений виробником спосіб та у визначеному ним місці і складається з її цифрового виразу та скороченого найменування грошової одиниці України.\n3. Дата виробництва наноситься у визначений виробником спосіб та у визначеному ним місці у форматі ДДММРР.\n4. Нанесення максимальної роздрібної ціни і дати виробництва на упаковку тютюнових виробів, тютюну, промислових замінників тютюну або ємність (упаковку) з рідиною, що використовується в електронних сигаретах, призначених для вивезення за межі митної території України, здійснюється згідно з умовами відповідної угоди на вивезення за межі митної території України.\n5. За наявності у місці торгівлі тютюновими виробами таких виробів однієї власної назви, на пачках, коробках, сувенірних коробках яких зазначені різні максимальні роздрібні ціни, продаж таких тютюнових виробів здійснюється за ціною не вище ціни, що зазначена на відповідній пачці, коробці, сувенірній коробці, збільшеної на суму акцизного податку з роздрібної торгівлі підакцизними товарами (продукцією)."
    },
    {
      "provision_ref": "art68",
      "section": "68",
      "title": "Стаття 68. Мінімальні оптово-відпускні та роздрібні ціни на алкогольні напої",
      "content": "1. Мінімальні оптово-відпускні та роздрібні ціни на алкогольні напої встановлюються Кабінетом Міністрів України.\n2. Мінімальні оптово-відпускні та роздрібні ціни на алкогольні напої переглядаються Кабінетом Міністрів України щороку, до 25 грудня поточного календарного року, з урахуванням індексу цін виробників на готову алкогольну продукцію за поточний календарний рік.\n3. Мінімальні оптово-відпускні та роздрібні ціни на алкогольні напої переглядаються Кабінетом Міністрів України також у разі зміни ставок акцизного податку."
    },
    {
      "provision_ref": "art69",
      "section": "69",
      "title": "Стаття 69. Основні засади обмеження шкідливого впливу споживання алкогольних напоїв та тютюнових виробів, використання електронних сигарет та пристроїв для споживання тютюнових виробів без їх згоряння",
      "content": "1. Обмеження шкідливого впливу споживання алкогольних напоїв та тютюнових виробів, використання електронних сигарет та пристроїв для споживання тютюнових виробів без їх згоряння здійснюються шляхом реалізації правових (законодавчих), економічних, медичних та адміністративних заходів, а саме:\n1) пропаганди здорового способу життя, вільного від споживання алкогольних напоїв та тютюнових виробів, використання електронних сигарет та пристроїв для споживання тютюнових виробів без їх згоряння;\n2) включення до загальноосвітніх програм та професійних освітніх програм усіх закладів освіти України положень про шкідливий вплив споживання алкогольних напоїв та тютюнових виробів, використання електронних сигарет та пристроїв для споживання тютюнових виробів без їх згоряння на організм людини, а також про переваги здорового способу життя;\n3) створення економічних та правових умов, що сприяють зменшенню споживання алкогольних напоїв та тютюнових виробів, використання електронних сигарет та пристроїв для споживання тютюнових виробів без їх згоряння;\n4) охорони права осіб, які не курять, на життя в середовищі, вільному від тютюнового диму;\n5) інформування про шкоду від споживання алкогольних напоїв та про шкідливість вживання тютюнових виробів, використання електронних сигарет та пристроїв для споживання тютюнових виробів без їх згоряння;\n6) лікування алкогольної та тютюнової залежності;\n7) протидії незаконному ввезенню та обігу алкогольних напоїв, тютюнових виробів, рідин, що використовуються в електронних сигаретах, пристроїв для споживання тютюнових виробів без їх згоряння;\n8) охорони фізичного здоров’я людини;\n9) пропаганди родинно-сімейних традицій та виховання здорової дитини."
    },
    {
      "provision_ref": "art70",
      "section": "70",
      "title": "Стаття 70. Обмеження щодо споживання пива (крім безалкогольного), алкогольних, слабоалкогольних напоїв, вживання тютюнових виробів, використання електронних сигарет та пристроїв для споживання тютюнових виробів без їх згоряння",
      "content": "1. Забороняється споживання пива (крім безалкогольного), алкогольних та слабоалкогольних напоїв:\n1) у закладах охорони здоров’я (крім споживання вин столових на території санаторіїв у спеціально відведених місцях);\n2) у закладах освіти;\n3) у громадському транспорті (включаючи транспорт міжнародного сполучення), на зупинках транспорту, у підземних переходах;\n4) у закладах культури;\n5) у закритих спортивних спорудах (крім пива у пластиковій тарі);\n6) у ліфтах і таксофонах;\n7) на дитячих майданчиках;\n8) на спортивних майданчиках;\n9) у приміщеннях органів державної влади, інших державних установ, органів місцевого самоврядування;\n10) у місцях проведення спортивних змагань за участю дітей.\n2. Обмеження щодо вживання тютюнових виробів, використання електронних сигарет та пристроїв для споживання тютюнових виробів без їх згоряння та відповідальність за їх порушення встановлюються Законом України \"Про заходи щодо попередження та зменшення вживання тютюнових виробів і їх шкідливого впливу на здоров’я населення\" та Кодексом України про адміністративні правопорушення.\n3. На час проведення масових заходів сільські, селищні, міські ради в межах відповідної адміністративно-територіальної одиниці можуть заборонити або обмежити споживання пива (крім пива у пластиковій тарі), алкогольних, слабоалкогольних напоїв, куріння тютюнових виробів, використання електронних сигарет та пристроїв для споживання тютюнових виробів без їх згоряння."
    },
    {
      "provision_ref": "art71",
      "section": "71",
      "title": "Стаття 71. Обмеження щодо продажу пива (крім безалкогольного), алкогольних, слабоалкогольних напоїв, тютюнових виробів, електронних сигарет, рідин, що використовуються в електронних сигаретах, та пристроїв для споживання тютюнових виробів без їх згоряння",
      "content": "1. Забороняється продаж пива (крім безалкогольного), алкогольних, слабоалкогольних напоїв, тютюнових виробів, електронних сигарет, рідин, що використовуються в електронних сигаретах, пристроїв для споживання тютюнових виробів без їх згоряння:\n1) особами, які не досягли 18-річного віку;\n2) особам, які не досягли 18-річного віку.\n2. Забороняється продаж пива (крім безалкогольного), алкогольних, слабоалкогольних напоїв, тютюнових виробів, електронних сигарет та рідин, що використовуються в електронних сигаретах, пристроїв для споживання тютюнових виробів без їх згоряння:\n1) у приміщеннях та на територіях закладів освіти, закладів охорони здоров’я (крім ресторанів, розміщених на території санаторіїв);\n2) у приміщеннях спеціалізованих торговельних організацій, що здійснюють торгівлю товарами (продукцією) дитячого асортименту або спортивними товарами (продукцією), а також у відповідних відділах (секціях) універсальних торговельних організацій;\n3) у закритих спортивних спорудах (крім пива у пластиковій тарі);\n4) з торгових автоматів;\n5) на полицях самообслуговування (крім тютюнових виробів у блоках та алкогольних, слабоалкогольних напоїв, вин столових, пива);\n6) поштучно (для тютюнових виробів, крім сигар);\n7) з рук, лотків;\n8) у споживчих упаковках, що містять менше/більше 20 сигарет, сигарил чи цигарок;\n9) у місцях торгівлі, не визначених для торгівлі такими товарами (продукцією);\n10) шляхом електронної торгівлі (з використанням засобів дистанційного зв’язку), крім випадків, передбачених частиною дев’ятою цієї статті.\n3. Забороняється продаж будь-яких товарів (продукції) дитячого асортименту, що імітують тютюнові вироби, електронні сигарети, пристрої для споживання тютюнових виробів без їх згоряння.\n4. На час проведення масових заходів сільські, селищні, міські ради в межах відповідної адміністративно-територіальної одиниці можуть заборонити або обмежити продаж пива (крім пива у пластиковій тарі), алкогольних, слабоалкогольних напоїв, куріння тютюнових виробів, використання електронних сигарет, пристроїв для споживання тютюнових виробів без їх згоряння.\n5. Якщо у продавця пива (крім безалкогольного), алкогольних, слабоалкогольних напоїв, тютюнових виробів, електронних сигарет, рідин, що використовуються в електронних сигаретах, пристроїв для споживання тютюнових виробів без їх згоряння або в особи, яка здійснює доставку таких товарів, виникли сумніви щодо досягнення 18-річного віку покупцем, який купує пиво (крім безалкогольного), алкогольні, слабоалкогольні напої, тютюнові вироби, електронні сигарети, рідини, що використовуються в електронних сигаретах, пристрої для споживання тютюнових виробів без їх згоряння, такий продавець чи особа, яка здійснює доставку, зобов’язані звернутися до покупця з вимогою пред’явити паспорт громадянина України або паспорт громадянина України для виїзду за кордон, або посвідчення водія, або інший документ, що підтверджує його вік, або їх електронні копії, зокрема з використанням мобільного додатка Порталу Дія (Дія).\n6. У разі відмови покупця надати один із документів, передбачених частиною п’ятою цієї статті, продаж чи передання такій особі пива (крім безалкогольного), алкогольних, слабоалкогольних напоїв, тютюнових виробів, електронних сигарет, рідин, що використовуються в електронних сигаретах, пристроїв для споживання тютюнових виробів без їх згоряння забороняється.\n7. Продаж алкогольних напоїв на розлив для споживання на місці дозволяється виключно ліцензіатам, що мають статус суб’єкта господарювання громадського харчування, за наявності у них ліцензій на право роздрібної торгівлі алкогольними напоями.\n8. Продаж вин з додаванням спирту (виноматеріалів оброблених) виноградних власного виробництва ординарних та марочних на розлив з тари місткістю від 50 літрів до 600 літрів дозволяється суб’єктам господарювання первинного та змішаного виноробства виключно за місцем виробництва, яке внесено до Єдиного реєстру ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах. Річний обсяг продажу вин (виноматеріалів оброблених) на розлив такими суб’єктами господарювання не може перевищувати 20 відсотків річного обсягу вироблених виноматеріалів.\n9. Суб’єктам господарювання дозволяється продаж алкогольних напоїв, тютюнових виробів, електронних сигарет, заправних контейнерів, рідин, що використовуються в електронних сигаретах, пристроїв для споживання тютюнових виробів без їх згоряння шляхом електронної торгівлі (з використанням засобів дистанційного зв’язку/через інтернет-магазини) при одночасному виконанні таких умов:\n1) попередня ідентифікація віку кінцевого споживача (на етапі замовлення продукції) шляхом отримання інформації (відомостей, даних) про досягнення кінцевим споживачем 18-річного віку, що міститься в е-паспорті або е-паспорті для виїзду за кордон, або електронному посвідченні водія, або в іншому електронному відображенні інформації, що міститься у документах, сформованих засобами Єдиного державного вебпорталу електронних послуг, а також із застосуванням інших засобів ідентифікації, які дають змогу однозначно встановити досягнення особою 18-річного віку, або з використанням технології розпізнавання, або із залученням суб’єктом господарювання оператора, який у режимі реального часу проводить віддалену ідентифікацію кінцевого споживача та перевіряє його вік;\n2) відвантаження алкогольних напоїв, тютюнових виробів, електронних сигарет, заправних контейнерів, рідин, що використовуються в електронних сигаретах, пристроїв для споживання тютюнових виробів без їх згоряння для доставки кінцевому споживачу здійснюється з місця торгівлі (у випадках, якщо отримання товару кінцевим споживачем відбувається не в місці торгівлі);\n3) безпосередня передача алкогольних напоїв, тютюнових виробів, електронних сигарет, заправних контейнерів, рідин, що використовуються в електронних сигаретах, пристроїв для споживання тютюнових виробів без їх згоряння кінцевому споживачу з дотриманням вимог щодо перевірки віку кінцевого споживача, встановлених частинами п’ятою і шостою цієї статті.\nДопускається здійснення доставки товарів (продукції), визначених цією частиною, поза межі місця торгівлі на замовлення кінцевого споживача виключно у разі дотримання вимог пункту 3 цієї частини.\n10. З метою запобігання та протидії нелегальному продажу у мережі Інтернет алкогольних напоїв, тютюнових виробів, електронних сигарет, заправних контейнерів, рідин, що використовуються в електронних сигаретах, пристроїв для споживання тютюнових виробів без їх згоряння центральний орган виконавчої влади, що реалізує державну податкову політику:\nведе Реєстр адрес веб-сайтів ліцензіатів, що здійснюють продаж пива (крім безалкогольного), алкогольних, слабоалкогольних напоїв, тютюнових виробів, електронних сигарет, рідин, що використовуються в електронних сигаретах, пристроїв для споживання тютюнових виробів без їх згоряння шляхом електронної торгівлі (з використанням засобів дистанційного зв’язку або через інтернет-магазини);\nздійснює моніторинг мережі Інтернет для виявлення веб-сайтів, URL-адрес, доменних імен, IP-адрес, мобільних додатків та мережевих адрес, які надають можливість продажу таких товарів (продукції) з порушенням вимог цього Закону.\nАдміністратором та держателем Реєстру адрес веб-сайтів ліцензіатів, що здійснюють продаж пива (крім безалкогольного), алкогольних, слабоалкогольних напоїв, тютюнових виробів, електронних сигарет, рідин, що використовуються в електронних сигаретах, пристроїв для споживання тютюнових виробів без їх згоряння шляхом електронної торгівлі (з використанням засобів дистанційного зв’язку або через інтернет-магазини), є центральний орган виконавчої влади, що реалізує державну податкову політику.\nСтворення та функціонування Реєстру адрес веб-сайтів ліцензіатів, що здійснюють продаж пива (крім безалкогольного), алкогольних, слабоалкогольних напоїв, тютюнових виробів, електронних сигарет, рідин, що використовуються в електронних сигаретах, пристроїв для споживання тютюнових виробів без їх згоряння шляхом електронної торгівлі (з використанням засобів дистанційного зв’язку або через інтернет-магазини), у тому числі його програмно-технічних засобів, здійснюються за рахунок коштів державного бюджету, міжнародної технічної допомоги та з інших джерел, не заборонених законом.\nВласником Реєстру адрес веб-сайтів ліцензіатів, що здійснюють продаж пива (крім безалкогольного), алкогольних, слабоалкогольних напоїв, тютюнових виробів, електронних сигарет, рідин, що використовуються в електронних сигаретах, пристроїв для споживання тютюнових виробів без їх згоряння шляхом електронної торгівлі (з використанням засобів дистанційного зв’язку або через інтернет-магазини), у тому числі його програмно-технічних засобів та виключних майнових прав на його програмне забезпечення, є держава в особі держателя зазначеного реєстру.\nПорядок створення та ведення Реєстру адрес веб-сайтів ліцензіатів, що здійснюють продаж пива (крім безалкогольного), алкогольних, слабоалкогольних напоїв, тютюнових виробів, електронних сигарет, рідин, що використовуються в електронних сигаретах, пристроїв для споживання тютюнових виробів без їх згоряння шляхом електронної торгівлі (з використанням засобів дистанційного зв’язку або через інтернет-магазини) , затверджується Кабінетом Міністрів України.\nПорядок подання ліцензіатами, що здійснюють продаж пива (крім безалкогольного), алкогольних, слабоалкогольних напоїв, тютюнових виробів, електронних сигарет, рідин, що використовуються в електронних сигаретах, пристроїв для споживання тютюнових виробів без їх згоряння шляхом електронної торгівлі (з використанням засобів дистанційного зв’язку або через інтернет-магазини), інформації про адреси веб-сайтів, на яких здійснюється пропонування до продажу відповідних товарів (продукції), затверджується центральним органом виконавчої влади, що забезпечує формування та реалізує державну фінансову політику.\nСуб’єкт господарювання, який через веб-сайт, URL-адресу, доменне ім’я, IP-адресу, мобільний додаток та будь-яку іншу мережеву адресу здійснює продаж алкогольних напоїв, тютюнових виробів, електронних сигарет, заправних контейнерів, рідин, що використовуються в електронних сигаретах, пристроїв для споживання тютюнових виробів без їх згоряння з порушенням вимог цього Закону, зобов’язаний на вимогу центрального органу виконавчої влади, що реалізує державну податкову політику, протягом трьох робочих днів обмежити доступ на/з території України до таких веб-сайту, URL-адреси, доменного імені, IP-адреси, мобільного додатка та/або будь-якої іншої мережевої адреси.\nПостачальник послуг хостингу (зберігання інформації) та/або платформа цифрової дистрибуції, на технічних засобах якої розміщено веб-сайт, URL-адресу, доменне ім’я, IP-адресу, мобільний додаток або будь-яку іншу мережеву адресу, з використанням яких здійснюється продаж алкогольних напоїв, тютюнових виробів, електронних сигарет, заправних контейнерів, рідин, що використовуються в електронних сигаретах, пристроїв для споживання тютюнових виробів без їх згоряння з порушенням вимог цього Закону, зобов’язаний на вимогу центрального органу виконавчої влади, що реалізує державну податкову політику, обмежити доступ на/з території України до таких веб-сайту, URL-адреси, доменного імені, IP-адреси, мобільного додатка та/або будь-якої іншої мережевої адреси протягом трьох робочих днів з дня надходження такої вимоги.\nЦентральний орган виконавчої влади, що реалізує державну податкову політику, направляє вимогу про обмеження доступу до веб-сайту, URL-адреси, доменного імені, IP-адреси, мобільного додатка та/або будь-якої іншої мережевої адреси, з використанням яких здійснюється продаж алкогольних напоїв, тютюнових виробів, електронних сигарет, заправних контейнерів, рідин, що використовуються в електронних сигаретах, пристроїв для споживання тютюнових виробів без їх згоряння з порушенням вимог цього Закону, до національного центру оперативно-технічного управління електронними комунікаційними мережами України для видання розпорядження про блокування доменних імен, що є обов’язковим до виконання постачальниками електронних комунікаційних мереж та/або послуг.\nНевиконання вимог центрального органу виконавчої влади, що реалізує державну податкову політику, передбачених абзацами дев’ятим - одинадцятим цієї частини, є підставою для звернення до відповідних органів.\nПорядок направлення та виконання вимог, визначених абзацами дев’ятим - одинадцятим цієї частини, встановлюється центральним органом виконавчої влади, що забезпечує формування та реалізує державну фінансову політику."
    },
    {
      "provision_ref": "art72",
      "section": "72",
      "title": "Стаття 72. Контроль за виробництвом і торгівлею спиртом етиловим, спиртовими дистилятами, біоетанолом, алкогольними напоями, тютюновими виробами, рідинами, що використовуються в електронних сигаретах, та пальним",
      "content": "1. Контроль за дотриманням цього Закону здійснюють органи ліцензування та інші органи в межах компетенції, визначеної законом. Контроль за дотриманням вимог щодо відповідності матеріально-технічної бази вимогам законодавства до малих виробництв виноробної продукції, малих виробництв дистилятів, малих виробництв пива здійснює центральний орган виконавчої влади, що реалізує державну політику у сфері безпечності та окремих показників якості харчових продуктів.\n2. Суб’єкт господарювання самостійно визначає засоби та форми захисту від фальсифікації (підроблення) товарів (продукції), які він виробляє або ввозить на митну територію України, і має право ініціювати перевірку щодо фальсифікації власних товарів (продукції) іншими суб’єктами господарювання чи фізичними особами. Орган державного контролю, до якого звернувся суб’єкт господарювання з такою ініціативою, зобов’язаний невідкладно провести перевірку відповідності товарів (продукції) оригіналу в присутності представника суб’єкта господарювання - ініціатора перевірки. За наявності документів, що підтверджують факт фальсифікації, суб’єкт господарювання має право звернутися у встановленому законом порядку до суду за захистом своїх прав.\n3. Ліцензіати, які отримали ліцензії на право виробництва спирту етилового, спиртових дистилятів, біоетанолу, алкогольних напоїв, тютюнових виробів, рідин, що використовуються в електронних сигаретах, на право ферментації тютюнової сировини, на право оптової торгівлі спиртом етиловим, спиртовими дистилятами, алкогольними напоями, тютюновими виробами, рідинами, що використовуються в електронних сигаретах, щомісяця, не пізніше 10 числа місяця, наступного за звітним, подають до центрального органу виконавчої влади, що реалізує державну податкову політику, за формою та в порядку, встановленими центральним органом виконавчої влади, що забезпечує формування та реалізує державну фінансову політику, такі звіти:\nвиробники спирту етилового, спиртових дистилятів, біоетанолу, алкогольних напоїв, тютюнових виробів, рідин, що використовуються в електронних сигаретах, які здійснюють виробництво та/або ввезення на митну територію України, вивезення за межі митної території України зазначених товарів (продукції), - звіт про залишки та обсяги виробництва і обігу (в тому числі ввезення на митну територію України, вивезення за межі митної території України) спирту етилового, біоетанолу, спиртового дистиляту, алкогольних напоїв, тютюнових виробів, рідин, що використовуються в електронних сигаретах, звіт про залишки та обсяги придбання і використання тютюнової сировини;\nсуб’єкти господарювання, які здійснюють оптову торгівлю спиртом етиловим, спиртовими дистилятами, біоетанолом, алкогольними напоями, тютюновими виробами, тютюновою сировиною, тютюном, промисловими замінниками тютюну, рідинами, що використовуються в електронних сигаретах, та/або ввезення на митну територію України, вивезення за межі митної території України зазначених товарів (продукції), - звіт про залишки та обсяги обігу (в тому числі ввезення на митну територію України, вивезення за межі митної території України) спирту етилового, спиртових дистилятів, біоетанолу, алкогольних напоїв, тютюнових виробів, тютюнової сировини, рідин, що використовуються в електронних сигаретах;\nсуб’єкти господарювання, які здійснюють ферментацію тютюнової сировини, - звіт про обсяг (вагу) придбаної неферментованої тютюнової сировини, обсяг (вагу) виробленої ферментованої тютюнової сировини, обсяг (вагу) реалізованої ферментованої сировини, обсяг (вагу) залишків неферментованої та ферментованої тютюнової сировини на кінець звітного періоду.\nСуб’єкти господарювання, які отримали ліцензію на право вирощування тютюну, щороку, не пізніше 1 лютого року, наступного за звітним, подають до центрального органу виконавчої влади, що реалізує державну податкову політику, звіт про залишки та обсяги вирощування тютюну і реалізації тютюнової сировини, посівну площу за формою та в порядку, встановленими центральним органом виконавчої влади, що забезпечує формування та реалізує державну фінансову політику.\nЛіцензіати, які мають одночасно ліцензії на право виробництва та на право оптової торгівлі спиртом етиловим, спиртовими дистилятами, алкогольними напоями, тютюновими виробами, рідинами, що використовуються в електронних сигаретах, подають лише звіти, передбачені для виробників таких товарів (продукції).\nЛіцензіат, який самостійно виявив помилки у поданому ним звіті, зобов’язаний подати уточнений звіт. Якщо уточнений звіт подано до кінця місяця, наступного за звітним місяцем, за який допущена помилка, штраф, встановлений пунктом 30 частини другої статті 73 цього Закону, не застосовується.\nВимоги цієї частини не поширюються на малі виробництва виноробної продукції, малі виробництва дистилятів та малі виробництва пива.\n4. Малі виробництва дистилятів подають до органу ліцензування не пізніше 20 числа місяця, наступного за звітним роком, щорічний звіт про обсяги виробництва спиртових дистилятів, виробництва та/або обігу (у тому числі за операціями з вивезення за межі митної території України) алкогольних напоїв за формою, затвердженою центральним органом виконавчої влади, що забезпечує формування та реалізує державну фінансову політику. Якщо у кварталі, наступному за звітним роком, суб’єкт господарювання - мале виробництво дистилятів самостійно виявив помилки у поданому ним щорічному звіті, він зобов’язаний подати уточнений звіт до кінця такого кварталу. У такому разі штраф, встановлений пунктом 31 частини другої статті 73 цього Закону, не застосовується.\n5. Малі виробництва виноробної продукції подають до органу ліцензування не пізніше 20 числа місяця, наступного за звітним роком, щорічний звіт про обсяги виробництва та/або обігу (у тому числі за операціями з вивезення за межі митної території України) алкогольних напоїв за формою, затвердженою центральним органом виконавчої влади, що забезпечує формування та реалізує державну фінансову політику. Якщо у кварталі, наступному за звітним роком, суб’єкт господарювання - мале виробництво виноробної продукції самостійно виявив помилки у поданому ним щорічному звіті, він зобов’язаний подати уточнений звіт до кінця такого кварталу. У такому разі штраф, встановлений пунктом 32 частини другої статті 73 цього Закону, не застосовується.\n6. Малі виробництва пива подають до органу ліцензування не пізніше 20 числа місяця, наступного за звітним роком, щорічний звіт про обсяги виробництва та/або обігу (у тому числі за операціями з вивезення за межі митної території України) алкогольних напоїв за формою, затвердженою центральним органом виконавчої влади, що забезпечує формування та реалізує державну фінансову політику. Якщо у кварталі, наступному за звітним роком, суб’єкт господарювання - мале виробництво пива самостійно виявив помилки у поданому ним щорічному звіті, він зобов’язаний подати уточнений звіт до кінця такого кварталу. У такому разі штраф, встановлений пунктом 33 частини другої статті 73 цього Закону, не застосовується.\n7. Контроль за сплатою річної плати або щоквартальної частини річної плати за ліцензію здійснюється органом ліцензування. Для здійснення контролю ліцензіат подає до відповідного органу ліцензування заяву про внесення чергового платежу за ліцензію в паперовій або електронній формі у порядку, встановленому статтею 42 Податкового кодексу України, в якій зазначає код класифікації доходів бюджету, суму внесеного платежу, номер і дату платіжної інструкції, що підтверджує внесення річної плати або щоквартальної частини річної плати за відповідну ліцензію."
    },
    {
      "provision_ref": "art72-1",
      "section": "72-1",
      "title": "Стаття 72-1. Право на здійснення операцій з ввезення на митну територію України та вивезення за межі митної території України товарів (продукції) та інші особливості застосування деяких статей цього Закону",
      "content": "1. Для цілей застосування статей 15 , 18 , 24 , 30 цього Закону поміщення товарів (продукції) у відповідні митні режими здійснюється за наявності у суб’єкта господарювання - резидента, який уклав зовнішньоекономічний договір (контракт) або інший документ, що використовується в міжнародній практиці замість договору (контракту), діючої ліцензії або у визначених цим Законом випадках - відомостей про місця зберігання, внесених до Єдиного реєстру місць зберігання, крім випадку, визначеного абзацом другим цієї частини.\nУ разі якщо зовнішньоекономічний договір (контракт) укладено на підставі пов’язаного з ним посередницького договору, укладеного між резидентами, поміщення товарів (продукції) у відповідні митні режими здійснюється за наявності такої ліцензії або таких відомостей у суб’єкта господарювання - особи, яка не є стороною цього зовнішньоекономічного договору (контракту) та є стороною такого посередницького договору, та за умови внесення відомостей про таку особу до графи 9 митної декларації у порядку, визначеному законодавством України з питань митної справи.\n2. Для цілей застосування частини четвертої статті 15 цього Закону перевірка відомостей про наявність у суб’єкта господарювання ознаки малого виробництва дистилятів в Єдиному реєстрі ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, здійснюється митним органом під час виконання митних формальностей, необхідних для випуску товарів (продукції) у відповідні митні режими імпорту, реімпорту, переробки на митній території, на підставі відомостей, внесених до митної декларації про одержувача, суб’єкта господарювання - резидента, який уклав зовнішньоекономічний договір (контракт), або іншого документа, що використовується в міжнародній практиці замість договору (контракту), а в разі якщо зовнішньоекономічний договір (контракт) укладено на підставі посередницького договору - також відомостей про іншу, крім сторони зовнішньоекономічного договору (контракту), сторону такого посередницького договору.\n3. Для цілей застосування статей 15 , 18 , 24 цього Закону відомості про мету використання товарів (продукції), що ввозяться на митну територію України, та інші особливості, визначені цими статтями, підлягають внесенню до митної декларації у вигляді кодів відповідно до законодавства України з питань митної справи.\n4. Для цілей цього Закону поверненням раніше ввезених (вивезенням раніше ввезених) товарів (продукції) вважається повернення таких товарів (продукції) нерезиденту - стороні зовнішньоекономічного договору або іншого документа, що використовується в міжнародній практиці замість договору (контракту), згідно з якими ці товари (продукція) були ввезені на митну територію України."
    },
    {
      "provision_ref": "art73",
      "section": "73",
      "title": "Стаття 73. Відповідальність за порушення цього Закону",
      "content": "1. За порушення цього Закону щодо виробництва, обігу та зберігання спирту етилового, спиртових дистилятів, біоетанолу, алкогольних напоїв, тютюнових виробів, тютюнової сировини, рідин, що використовуються в електронних сигаретах, та пального суб’єкти господарювання притягаються до відповідальності згідно із законом.\nДля обрахунку штрафних санкцій, передбачених цією статтею, використовується розмір мінімальної заробітної плати, встановлений законом на 1 січня звітного (податкового) року, в якому виявлено порушення.\n2. До суб’єктів господарювання за вчинені правопорушення застосовуються фінансові санкції у вигляді штрафу в таких розмірах:\n1) виробництво спирту етилового, спиртових дистилятів, біоетанолу, алкогольних напоїв, тютюнових виробів, вирощування тютюну, ферментація тютюнової сировини без наявності ліцензії - 200 відсотків вартості вироблених товарів (продукції) або вирощеного тютюну, або ферментованої тютюнової сировини, але не менше 15 розмірів мінімальної заробітної плати, встановленої законом на 1 січня звітного (податкового) року;\n2) використання спирту-сирцю плодового у спосіб, не передбачений цим Законом, - 200 відсотків вартості дистиляту, але не менше 3 розмірів мінімальної заробітної плати, встановленої законом на 1 січня звітного (податкового) року;\n3) виробництво алкогольних напоїв з використанням іншого спирту, ніж спирт етиловий, який відповідає товарній підкатегорії 2207 10 00 90 згідно з УКТЗЕД, та інших спиртових дистилятів, ніж отримані із сільськогосподарської продукції, які відповідають товарній позиції 2208 згідно з УКТЗЕД, - 200 відсотків вартості вироблених товарів (продукції), але не менше 2,5 розміру мінімальної заробітної плати, встановленої законом на 1 січня звітного (податкового) року;\n4) виробництво рідин, що використовуються в електронних сигаретах, без наявності ліцензії - 200 відсотків вартості вироблених товарів (продукції), але не менше 3,5 розміру мінімальної заробітної плати, встановленої законом на 1 січня звітного (податкового) року;\n5) виробництво пального без наявності ліцензії - 165 розмірів мінімальної заробітної плати, встановленої законом на 1 січня звітного (податкового) року;\n6) розлив алкогольних напоїв для реалізації в Україні у тару, не передбачену статтею 3 цього Закону, - 200 відсотків вартості вироблених (реалізованих) товарів (продукції), але не менше 15 розмірів мінімальної заробітної плати, встановленої законом на 1 січня звітного (податкового) року;\n7) використання та/або зберігання на митній території України обладнання для підготовки або обробки тютюну, тютюнової сировини, промислового виробництва тютюнових виробів, не зареєстрованого у Єдиному реєстрі обладнання, або за адресою чи власником/користувачем, які не внесені до зазначеного реєстру, - 25 розмірів мінімальної заробітної плати, встановленої законом на 1 січня звітного (податкового) року;\n8) відсутність обладнання для підготовки або обробки тютюну, тютюнової сировини, промислового виробництва тютюнових виробів за адресою його місцезнаходження, яка внесена до Єдиного реєстру обладнання, - 20 розмірів мінімальної заробітної плати, встановленої законом на 1 січня звітного (податкового) року;\n9) здійснення операцій з виробництва та/або ввезення на митну територію України, та/або оптової та/або роздрібної торгівлі товарами (продукцією), що підлягають маркуванню графічними елементами електронних марок акцизного податку, без реєстрації суб’єкта господарювання в Електронній системі у порядку, визначеному цим Законом, як економічного оператора - 100 відсотків вартості таких товарів (продукції), вироблених та/або реалізованих, та/або які зберігаються, та/або які транспортуються;\n10) здійснення операцій з відвантаження товарів (продукції), що підлягають маркуванню графічними елементами електронних марок акцизного податку, без АЕД, складеного в Електронній системі або створеного відповідно до статті 56 цього Закону, - 10 відсотків вартості таких товарів (продукції);\n11) виробництво та/або зберігання, та/або транспортування, та/або реалізація фальсифікованих алкогольних напоїв чи тютюнових виробів, рідин, що використовуються в електронних сигаретах, алкогольних напоїв чи тютюнових виробів, рідин, що використовуються в електронних сигаретах, без паперових марок акцизного податку встановленого зразка або з підробленими паперовими марками акцизного податку (крім випадків, передбачених законодавством, та випадків, якщо маркування марками акцизного податку таких алкогольних напоїв не передбачено зовнішньоекономічним договором (контрактом) - 200 відсотків вартості таких товарів (продукції), але не менше 3 розмірів мінімальної заробітної плати, встановленої законом на 1 січня звітного (податкового) року;\n12) оптова торгівля спиртом етиловим, спиртовими дистилятами, біоетанолом без наявності відповідної ліцензії (крім випадків, передбачених цим Законом) - 200 відсотків вартості реалізованого товару (продукції), але не менше 3 розмірів мінімальної заробітної плати, встановленої законом на 1 січня звітного (податкового) року;\n13) оптова або роздрібна торгівля алкогольними напоями, тютюновими виробами, рідинами, що використовуються в електронних сигаретах, без наявності відповідної ліцензії (крім випадків, передбачених цим Законом) - 200 відсотків вартості реалізованих товарів (продукції), але не менше 3 розмірів мінімальної заробітної плати, встановленої законом на 1 січня звітного (податкового) року;\n14) оптова торгівля тютюновою сировиною без наявності ліцензії на право вирощування тютюну або на право ферментації тютюнової сировини, або на право виробництва тютюнових виробів - 200 відсотків вартості реалізованих товарів (продукції), але не менше 3 розмірів мінімальної заробітної плати, встановленої законом на 1 січня звітного (податкового) року;\n15) оптова торгівля пальним або зберігання пального (крім зберігання пального виключно для потреб власного споживання та/або промислової переробки) без наявності відповідної ліцензії - 85 розмірів мінімальної заробітної плати, встановленої законом на 1 січня звітного (податкового) року;\n16) реалізація спиртних напоїв суб’єктом господарювання - малим виробництвом дистилятів в об’ємі, що перевищує 10000 декалітрів за календарний рік, - 200 відсотків вартості реалізованої партії товару (продукції), але не менше 3 розмірів мінімальної заробітної плати, встановленої законом на 1 січня звітного (податкового) року;\n17) реалізація алкогольних напоїв суб’єктом господарювання - малим виробництвом виноробної продукції в об’ємі, що перевищує 10000 декалітрів за календарний рік, - 200 відсотків вартості реалізованої партії товару (продукції), але не менше 3 розмірів мінімальної заробітної плати, встановленої законом на 1 січня звітного (податкового) року;\n18) реалізація пива суб’єктом господарювання - малим виробництвом пива в об’ємі, що перевищує 10000 гектолітрів за календарний рік, - 200 відсотків вартості реалізованоії партії товару (продукції), але не менше 3 розмірів мінімальної заробітної плати, встановленої законом на 1 січня звітного (податкового) року;\n19) реалізація спиртових дистилятів суб’єктом господарювання - малим виробництвом дистилятів - 200 відсотків вартості реалізованої партії товару (продукції), але не менше 3 розмірів мінімальної заробітної плати, встановленої законом на 1 січня звітного (податкового) року;\n20) роздрібна торгівля спиртом етиловим, спиртовими дистилятами, біоетанолом (крім випадків, визначених цим Законом) - 200 відсотків вартості реалізованих товарів (продукції), але не менше 3 розмірів мінімальної заробітної плати, встановленої законом на 1 січня звітного (податкового) року;\n21) роздрібна торгівля або безоплатне розповсюдження тютюнової сировини, сировини для рідин, що використовуються в електронних сигаретах, та/або нікотину (токсичного алкалоїду, екстрагованого з тютюну або отриманого шляхом хімічного синтезу), який відповідає товарній позиції 2939 згідно з УКТЗЕД, окремо чи в наборах - 200 відсотків вартості реалізованих або безоплатно наданих товарів (продукції), але не менше 3 розмірів мінімальної заробітної плати, встановленої законом на 1 січня звітного (податкового) року;\n22) роздрібна торгівля пальним без наявності ліцензії - 45 розмірів мінімальної заробітної плати, встановленої законом на 1 січня звітного (податкового) року;\n23) роздрібна торгівля алкогольними напоями, тютюновими виробами, рідинами, що використовуються в електронних сигаретах, пальним через реєстратори розрахункових операцій, програмні реєстратори розрахункових операцій (книги обліку розрахункових операцій), наявні у місці торгівлі, відомості про які відсутні в Єдиному реєстрі ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, або Єдиному реєстрі ліцензіатів та місць обігу пального, - 200 відсотків вартості товарів (продукції), реалізованих через такий реєстратор розрахункових операцій, програмний реєстратор розрахункових операцій (книгу обліку розрахункових операцій), але не менше 8,5 розміру мінімальної заробітної плати, встановленої законом на 1 січня звітного (податкового) року;\n24) порушення вимог статті 71 цього Закону - 3 розміри мінімальної заробітної плати, встановленої законом на 1 січня звітного (податкового) року.\nУ разі порушення вимог статті 71 цього Закону особою, яка здійснює доставку пива (крім безалкогольного), алкогольних, слабоалкогольних напоїв, тютюнових виробів, електронних сигарет, рідин, що використовуються в електронних сигаретах, пристроїв для споживання тютюнових виробів без їх згоряння, відповідальність, визначена цим пунктом, застосовується до такої особи;\n25) роздрібна торгівля алкогольними напоями за цінами, нижчими за встановлені мінімальні роздрібні ціни на такі напої, - 100 відсотків вартості реалізованих товарів (продукції), розрахованої виходячи з мінімальної роздрібної ціни, але не менше 2 розмірів мінімальної заробітної плати, встановленої законом на 1 січня звітного (податкового) року;\n25 -1 ) оптова торгівля алкогольними напоями за цінами, нижчими за встановлені мінімальні оптово-відпускні ціни на такі напої, - 100 відсотків вартості реалізованих товарів (продукції), розрахованої виходячи з мінімальних оптово-відпускних цін, але не менше 2 розмірів мінімальної заробітної плати, встановленої законом на 1 січня звітного (податкового) року;\n26) роздрібна торгівля тютюновими виробами, тютюном, промисловими замінниками тютюну, рідинами, що використовуються в електронних сигаретах, за цінами, вищими за максимальні роздрібні ціни на такі товари (продукцію), зазначені на відповідних пачках, коробках чи сувенірних коробках тютюнових виробів, ємностях або упаковках рідин, що використовуються в електронних сигаретах, збільшені на суму акцизного податку з роздрібної торгівлі підакцизними товарами (продукцією), - 100 відсотків вартості таких тютюнових виробів, тютюну, промислових замінників тютюну, рідин, що використовуються в електронних сигаретах, але не менше 2 розмірів мінімальної заробітної плати, встановленої законом на 1 січня звітного (податкового) року;\n27) порушення вимог частини другої статті 24 цього Закону щодо реалізації (передачі) ферментованої тютюнової сировини лише на експорт або виробникам тютюнових виробів - 50 відсотків вартості партії реалізованого (відвантаженого) товару (продукції);\n28) порушення вимог частини шостої статті 24 цього Закону щодо ввезення на митну територію України або придбання паперу цигаркового та фільтрів для виробництва сигарет без ліцензії на право виробництва тютюнових виробів та/або їх реалізації на митній території України - 100 відсотків вартості партії товару (продукції), але не менше 2,5 розміру мінімальної заробітної плати, встановленої законом на 1 січня звітного (податкового) року;\n29) вивезення спиртних напоїв, вироблених із спирту етилового, з території акцизного складу або транспортування таких товарів (продукції) без відмітки представника податкового органу на товарно-транспортній накладній про погодження відпуску - 200 відсотків вартості вивезених або транспортованих товарів (продукції), але не менше 2,5 розміру мінімальної заробітної плати, встановленої законом на 1 січня звітного (податкового) року;\n30) неподання до органу ліцензування або несвоєчасне подання звіту, або подання звіту з недостовірними відомостями про обсяги виробництва та/або обігу (у тому числі за операціями з ввезення на митну територію України та/або вивезення за межі митної території України) спирту етилового, спиртових дистилятів, біоетанолу, алкогольних напоїв, тютюнових виробів, тютюнової сировини, рідин, що використовуються в електронних сигаретах, - 3 розміри мінімальної заробітної плати, встановленої законом на 1 січня звітного (податкового) року;\n31) неподання до органу ліцензування або несвоєчасне подання звіту, або подання звіту з недостовірними відомостями про обсяги виробництва спиртових дистилятів, виробництва та/або обігу (у тому числі за операціями з вивезення за межі митної території України) алкогольних напоїв, вироблених суб’єктом господарювання - малим виробництвом дистилятів, - 0,2 розміру мінімальної заробітної плати, встановленої законом на 1 січня звітного (податкового) року;\n32) неподання до органу ліцензування або несвоєчасне подання звіту, або подання звіту з недостовірними відомостями про обсяги виробництва та/або обігу (у тому числі за операціями з вивезення за межі митної території України) алкогольних напоїв, вироблених без додавання спирту (вин виноградних, вин плодово-ягідних, напоїв медових), суб’єктом господарювання - малим виробництвом виноробної продукції, - 0,2 розміру мінімальної заробітної плати, встановленої законом на 1 січня звітного (податкового) року;\n33) неподання до органу ліцензування або несвоєчасне подання звіту, або подання звіту з недостовірними відомостями про обсяги виробництва та/або обігу (у тому числі за операціями з вивезення за межі митної території України) пива, виробленого суб’єктом господарювання - малим виробництвом пива, - 0,2 розміру мінімальної заробітної плати, встановленої законом на 1 січня звітного (податкового) року;\n34) несвоєчасне подання заяви про внесення відомостей про обладнання для підготовки або обробки тютюну, тютюнової сировини, промислового виробництва тютюнових виробів до Єдиного реєстру обладнання та/або неподання заяви про внесення змін до відомостей, що містяться в Єдиному реєстрі обладнання, у строки, передбачені статтею 38 цього Закону, - 16,5 розміру мінімальної заробітної плати, встановленої законом на 1 січня звітного (податкового) року;\n35) зберігання спирту етилового, спиртових дистилятів, біоетанолу, алкогольних напоїв, тютюнових виробів, тютюнової сировини, рідин, що використовуються в електронних сигаретах, у місцях зберігання, не внесених до Єдиного реєстру місць зберігання, - 100 відсотків вартості товарів (продукції), наявних у такому місці зберігання, але не менше 3 розмірів мінімальної заробітної плати, встановленої законом на 1 січня звітного (податкового) року;\n36) зберігання пального виключно для потреб власного споживання та/або промислової переробки без наявності ліцензії на право зберігання пального:\nза перше порушення - 4 розміри мінімальної заробітної плати, встановленої законом на 1 січня звітного (податкового) року;\nза друге порушення - 8 розмірів мінімальної заробітної плати, встановленої законом на 1 січня звітного (податкового) року;\nза третє та наступні порушення - 85 розмірів мінімальної заробітної плати, встановленої законом на 1 січня звітного (податкового) року;\n37) надання послуг із зберігання пального іншим суб’єктам господарювання на підставі ліцензії на право зберігання пального виключно для потреб власного споживання та/або промислової переробки - 85 розмірів мінімальної заробітної плати, встановленої законом на 1 січня звітного (податкового) року;\n38) зберігання та/або транспортування, та/або реалізація алкогольних напоїв, тютюнових виробів, рідин, що використовуються в електронних сигаретах, які відповідно до пункту 226.9 статті 226 Податкового кодексу України вважаються немаркованими графічними елементами електронних марок акцизного податку (крім випадків, якщо маркування графічними елементами електронних марок акцизного податку алкогольних напоїв не передбачено зовнішньоекономічним договором (контрактом), випадків зберігання з метою повернення виробнику/імпортеру та транспортування під час такого повернення виробнику/імпортеру алкогольних напоїв, тютюнових виробів, рідин, що використовуються в електронних сигаретах, з пошкодженими графічними елементами електронних марок акцизного податку, випадків зберігання або реалізації в місцях роздрібної торгівлі сигар, включаючи сигари з відрізаними кінцями, з вмістом тютюну або алкогольних напоїв на розлив з графічними елементами електронних марок акцизного податку, які вважаються погашеними відповідно до пункту 234.8 статті 234 Податкового кодексу України ), - 200 відсотків вартості таких товарів (продукції), але не менше 6 розмірів мінімальної заробітної плати, встановленої законом на 1 січня звітного (податкового) року;\n39) здійснення операцій з отримання та зберігання товарів (продукції), що підлягають маркуванню графічними елементами електронних марок акцизного податку, без АЕД, складеного в Електронній системі або створеного відповідно до статті 56 цього Закону (крім випадків зберігання товарів (продукції), у яких виявлені недоліки та щодо яких за допомогою програмних засобів Електронної системи складено повідомлення, передбачені частиною першою статті 60 цього Закону, зберігання товарів (продукції) з погашеними електронними марками акцизного податку з метою повернення виробнику/імпортеру - 10 відсотків вартості таких товарів (продукції);\n40) порушення вимог цього Закону щодо форми розрахунків при здійсненні операцій з оптової торгівлі спиртом етиловим, спиртовими дистилятами, біоетанолом, алкогольними напоями, тютюновими виробами, тютюновою сировиною, рідинами, що використовуються в електронних сигаретах, пальним - у розмірі 200 відсотків вартості реалізованих товарів (продукції), але не менше 25 розмірів мінімальної заробітної плати, встановленої законом на 1 січня звітного (податкового) року;\n41) відсутність та/або неповна сукупність обладнання, призначеного для функціонування, та/або незабезпечення застосування на території акцизного складу цілодобової системи відеоспостереження та/або контрольно-пропускної системи, факт яких встановлено вперше податковим органом, - 150 розмірів мінімальної заробітної плати, встановленої законом на 1 січня звітного (податкового) року;\n42) незабезпечення розпорядником акцизного складу, на якому здійснюється виробництво спирту етилового, біоетанолу, доступу податкового органу за місцезнаходженням акцизного складу до мультимедійної інформації з цілодобової системи відеоспостереження, у тому числі з архівів відеозаписів, та/або ненадання доступу до інформації контрольно-пропускної системи, та/або неподання, подання не в повному обсязі такої інформації - 150 розмірів мінімальної заробітної плати, встановленої законом на 1 січня звітного (податкового) року за кожний випадок ненадання доступу або неподання, подання не в повному обсязі такої інформації;\n43) невнесення до контрольно-пропускної системи інформації (даних) про дату та час, реєстрацію та облік транспортних засобів, які заїжджають та/або виїжджають на/з території акцизного складу, та/або проходження вагового контролю, через які, за даними цілодобової системи відеоспостереження (у тому числі з архівів відеозаписів), відбувався в’їзд/виїзд на/з території акцизного складу, - 150 розмірів мінімальної заробітної плати, встановленої законом на 1 січня звітного (податкового) року за кожний випадок;\n44) відсутність пломб, накладених представниками податкового органу, у місцях можливого доступу до спирту етилового чи біоетанолу на обладнанні, устаткуванні, спиртових комунікаціях та приладах їх обліку, виявлення пломб з ознаками пошкодження або підробки, що підтверджено висновком експертизи, - 70 розмірів мінімальної заробітної плати, встановленої законом на 1 січня звітного (податкового) року;\n45) відсутність та/або неповна сукупність обладнання, призначеного для функціонування, та/або незабезпечення застосування на території підприємства, яке здійснює виробництво тютюнових виробів та/або ферментацію тютюнової сировини, та/або у місці зберігання виробником та/або суб’єктом господарювання - зберігачем тютюнової сировини, тютюнових виробів, рідин, що використовуються в електронних сигаретах, цілодобової системи відеоспостереження, факт яких встановлено вперше податковим органом, - 150 розмірів мінімальної заробітної плати, встановленої законом на 1 січня звітного (податкового) року;\n46) незабезпечення суб’єктом господарювання, який здійснює виробництво тютюнових виробів та/або ферментацію тютюнової сировини, зберігання тютюнової сировини, тютюнових виробів, рідин, що використовуються в електронних сигаретах, доступу податкового органу до мультимедійної інформації з цілодобової системи відеоспостереження (у тому числі з архівів відеозаписів) та/або неподання, подання не в повному обсязі такої інформації відповідно до статей 20 і 21 цього Закону - 150 розмірів мінімальної заробітної плати, встановленої законом на 1 січня звітного (податкового) року за кожний випадок ненадання доступу або неподання, подання не в повному обсязі такої інформації;\n47) роздрібна торгівля підакцизними товарами за цінами, нижчими за рівень роздрібної ціни продажу підакцизних товарів, визначений відповідно до підпункту 14.1.106 пункту 14.1 статті 14 Податкового кодексу України, - 100 відсотків вартості реалізованих таких підакцизних товарів, але не менше 2 розмірів мінімальної заробітної плати, встановленої законом на 1 січня звітного (податкового) року.\n3. Суми штрафів, передбачені частиною другою цієї статті, зараховуються до бюджету згідно із законодавством.\n4. Податкові органи застосовують та стягують фінансові санкції у вигляді штрафів, передбачені частиною другою (крім пунктів 3 , 6 ) цієї статті, у порядку, визначеному Податковим кодексом України . Інші органи виконавчої влади приймають рішення про застосування фінансових санкцій у вигляді штрафів, передбачених пунктами 3 , 6 частини другої цієї статті, у межах їхньої компетенції, визначеної законом, а в разі невиконання суб’єктом господарювання таких рішень сума штрафу стягується на підставі рішення суду. Фінансові санкції у вигляді штрафів, передбачені пунктом 24 частини другої цієї статті, застосовуються: податковими органами - за порушення пункту 10 частини другої, частин сьомої , восьмої , десятої статті 71 цього Закону, іншими органами виконавчої влади - за порушення частини першої , пунктів 1-9 частини другої, частин третьої - шостої та дев’ятої статті 71 цього Закону.\n5. Рішення про застосування фінансових санкцій, передбачених частиною другою цієї статті, може бути оскаржено в адміністративному порядку згідно із статтею 56 Податкового кодексу України або в судовому порядку.\n6. У разі виявлення факту незаконного ввезення на митну територію України та/або придбання паперу цигаркового, фільтрів, зберігання та/або використання обладнання для підготовки або обробки тютюну, тютюнової сировини, промислового виробництва тютюнових виробів, не внесеного до Єдиного реєстру обладнання, податковий орган не пізніше трьох робочих днів з дня виявлення такого факту накладає арешт на такі папір цигарковий, фільтри, обладнання і звертається до суду для винесення рішення про їх конфіскацію та знищення. Процедура знищення таких конфіскованих товарів (продукції) контролюється податковим органом, що наклав арешт на такі товари (продукцію).\n7. У разі виявлення факту зберігання суб’єктом господарювання тютюнової сировини без внесення у передбачених цим Законом випадках місць зберігання до Єдиного реєстру місць зберігання податковий орган не пізніше трьох робочих днів з дня виявлення такого факту накладає арешт на таку тютюнову сировину і звертається до суду для винесення рішення про її конфіскацію та знищення. Процедура знищення таких конфіскованих товарів (продукції) контролюється податковим органом, що наклав арешт на такі товари (продукцію).\n8. Дії, рішення або бездіяльність органів, які здійснюють контроль за дотриманням цього Закону, можуть бути оскаржені в судовому порядку.\n1. Цей Закон набирає чинності з дня, наступного за днем його опублікування, крім:\nпунктів 69 і 70 частини першої статті 1 цього Закону, які набирають чинності та вводяться в дію з дня набрання чинності законом про внесення змін до Податкового кодексу України , якими буде визначено терміни \"пиво\", \"пиво безалкогольне\", що відповідатимуть визначенням, наведеним у цьому Законі;\nпункту 85 частини першої статті 1, статті 67 (в частині інших нікотиновмісних продуктів для орального застосування) цього Закону, які набирають чинності та вводяться в дію з 1 вересня 2024 року;\nабзаців третього і четвертого частини другої, частин сьомої - тринадцятої статті 20, частин дев’ятої і десятої статті 21 цього Закону, які набирають чинності та вводяться в дію з першого числа третього місяця, наступного за місяцем, в якому цей Закон набирає чинності;\nпунктів 34 і 66 частини першої статті 1, статті 61 , частин дев’ятої - п’ятнадцятої статті 62, пунктів 9 і 10 розділу XIII \"Перехідні положення\" цього Закону, які набирають чинності та вводяться в дію з 29 грудня 2024 року;\nпунктів 26 , 27 , 28 , 29 , 38 , 39 , 51 , 53 , 65 , 74 частини першої статті 1, частини першої , абзаців п’ятого , сьомого , дев’ятого частини другої, пункту 2 частини третьої, частин сьомої , восьмої , десятої - шістнадцятої статті 3, частини п’ятої статті 6, статей 12 , 14 , 15 , 17 , 18 , частини четвертої статті 20, статей 21 , 24 , частини восьмої статті 29, статей 30 , 34 , 35 , 38 , 39 , 40 , розділу VII (крім пунктів 22 , 23 і 25 частини другої статті 46, статті 49 ), абзаців шостого і сьомого підпункту 3 і підпункту 4 пункту 3 розділу XII \"Прикінцеві положення\" цього Закону, які набирають чинності та вводяться в дію з 1 січня 2025 року;\nпункту 8 частини другої статті 71, абзаців восьмого і десятого підпункту 3 пункту 3 розділу XII \"Прикінцеві положення\" цього Закону, які набирають чинності та вводяться в дію через 12 місяців з дня набрання чинності цим Законом;\nпункту 10 частини другої, частини дев’ятої статті 71 цього Закону, які набирають чинності з 1 листопада 2026 року;\nабзацу другого частини другої статті 3 (в частині контрольно-пропускної системи), статті 6 (в частині контрольно-пропускної системи), які набирають чинності з 1 квітня 2026 року та вводяться в дію з 1 грудня 2026 року;\nпунктів 1 , 18 , 19 , 22 , 23 , 24 , 30 , 36 , 59 , 75 частини першої, абзацу третього частини другої статті 1, пунктів 23 і 25 частини другої статті 46, розділу VIII , частин третьої , п’ятої , сімнадцятої статті 62, пункту 5 частини четвертої, частин п’ятої і десятої статті 65, пунктів 9 , 10 , 38 , 39 частини другої статті 73 цього Закону, які набирають чинності та вводяться в дію з 1 листопада 2026 року;\nстатті 33 , яка набирає чинності та вводиться в дію через один місяць з дня утворення або визначення Кабінетом Міністрів України органу державної влади та/або підприємства, установи, організації , уповноваженої на проведення атестації виробництва спирту етилового, спиртових дистилятів, біоетанолу, алкогольних напоїв, тютюнових виробів, рідин, що використовуються в електронних сигаретах, ферментації тютюнової сировини.\nТермін \"медичне попередження споживачів тютюнових виробів\" у значенні, наведеному в Законі України \"Про заходи щодо попередження та зменшення вживання тютюнових виробів і їх шкідливого впливу на здоров’я населення\", застосовується з 11 січня 2025 року.\nТерміни \"електронна марка акцизного податку\", \"підроблена електронна марка акцизного податку\", \"унікальний ідентифікатор\", \"унікальний груповий ідентифікатор\", \"графічний елемент електронної марки акцизного податку\" у значеннях, наведених у Податковому кодексі України , застосовуються з 1 листопада 2026 року.\n2. Установити, що:\nЗакон України \"Про державне регулювання виробництва і обігу спирту етилового, спиртових дистилятів, алкогольних напоїв, тютюнових виробів, рідин, що використовуються в електронних сигаретах, та пального\" (Відомості Верховної Ради України, 1995 р., № 46, ст. 345 із наступними змінами) (далі - Закон) і Постанова Верховної Ради України \"Про порядок введення в дію Закону України \"Про державне регулювання виробництва і торгівлі спиртом етиловим, коньячним і плодовим, алкогольними напоями та тютюновими виробами\" (Відомості Верховної Ради України, 1995 р., № 46, ст. 346) втрачають чинність з 1 січня 2025 року, крім статті 8 Закону, яка діє до дня набрання чинності та введення в дію статті 33 цього Закону;\nположення Закону до дня втрати ним чинності застосовуються в частині, що не суперечить положенням цього Закону;\nз 1 січня 2026 року втрачають чинність пункт 35 частини першої статті 1, частина сьома статті 3, частини шоста і восьма статті 62 цього Закону;\nз 1 листопада 2026 року втрачають чинність частина друга статті 17, частина восьма статті 21 (в частині тютюнових виробів, рідин, що використовуються в електронних сигаретах), пункти 22 , 27 (в частині алкогольних напоїв, тютюнових виробів, рідин, що використовуються в електронних сигаретах), 29 частини другої статті 46, частини друга , шістнадцята і вісімнадцята статті 62, пункт 4 частини четвертої, частини дев’ята і одинадцята статті 65, пункт 29 частини другої статті 73 цього Закону;\nз 1 травня 2028 року втрачає чинність пункт 11 частини другої статті 73 цього Закону.\n3. Внести зміни до таких законів України:\n1) пункт 44 -1 частини першої статті 26 Закону України \"Про місцеве самоврядування в Україні\" (Відомості Верховної Ради України, 1997 р., № 24, ст. 170 із наступними змінами) виключити;\n3) у Законі України \"Про заходи щодо попередження та зменшення вживання тютюнових виробів і їх шкідливого впливу на здоров’я населення\" (Відомості Верховної Ради України, 2005 р., № 52, ст. 565 із наступними змінами):\nабзаци двадцять дев’ятий - тридцять третій статті 1 викласти в такій редакції:\n\"сигара - згортка тютюну, яка вживається через процес згоряння, готова для вживання, що містить:\nзовнішню обгортку з природного тютюну; або\nнаповнювач з обмолоченої суміші та зовнішню обгортку нормального кольору сигари з відновленого тютюну, яка повністю покриває виріб, у тому числі, за необхідності, фільтр, але для загострених сигар - не загострений кінець, вага якої, не включаючи фільтр чи мундштук, становить не менше 2,3 грама і не більше 10 грамів, а окружність щонайменше однієї третини довжини становить не менше 34 міліметри;\nсигарета - циліндр із тютюном, який вживається через процес згоряння, готовий до вживання, що не є ні сигарою, ні сигарилою;\nсигарила - тип малої сигари вагою до 3 грамів\";\nу частині чотирнадцятій статті 12 слова і цифри \"щонайменше 20 сигарет\" замінити цифрами і словом \"20 сигарет\";\nв абзаці третьому частини другої статті 12 -4 слова \"Закону України \"Про державне регулювання виробництва і обігу спирту етилового, спиртових дистилятів, алкогольних напоїв, тютюнових виробів, рідин, що використовуються в електронних сигаретах, та пального\" замінити словами \"Закону України \"Про державне регулювання виробництва і обігу спирту етилового, спиртових дистилятів, біоетанолу, алкогольних напоїв, тютюнових виробів, тютюнової сировини, рідин, що використовуються в електронних сигаретах, та пального\";\nу частині першій статті 13 та абзаці п’ятому частини другої статті 20 слова і цифри \"що містять менше 20 сигарет\" замінити словами і цифрами \"що містять менше або більше 20 сигарет\";\n4) у Законі України \"Про ліцензування видів господарської діяльності\" (Відомості Верховної Ради України, 2015 р., № 23, ст. 158 із наступними змінами):\nпункт 3 частини другої статті 2 викласти в такій редакції:\n\"3) виробництво і торгівля спиртом етиловим, спиртовими дистилятами, біоетанолом, алкогольними напоями, тютюновими виробами, рідинами, що використовуються в електронних сигаретах, пальним, зберігання пального, вирощування тютюну, ферментація тютюнової сировини, що здійснюються відповідно до Закону України \"Про державне регулювання виробництва і обігу спирту етилового, спиртових дистилятів, біоетанолу, алкогольних напоїв, тютюнових виробів, тютюнової сировини, рідин, що використовуються в електронних сигаретах, та пального\";\nпункт 7 частини першої статті 7 викласти в такій редакції:\n\"7) виробництво і торгівля спиртом етиловим, спиртовими дистилятами, біоетанолом, алкогольними напоями, тютюновими виробами, рідинами, що використовуються в електронних сигаретах, пальним, зберігання пального, вирощування тютюну, ферментація тютюнової сировини, що ліцензуються відповідно до Закону України \"Про державне регулювання виробництва і обігу спирту етилового, спиртових дистилятів, біоетанолу, алкогольних напоїв, тютюнових виробів, тютюнової сировини, рідин, що використовуються в електронних сигаретах, та пального\";\n5) у Законі України \"Про правовий режим воєнного стану\" (Відомості Верховної Ради України, 2015 р., № 28, ст. 250 із наступними змінами):\nу пункті 13 частини першої статті 8 слова \"а також алкогольними напоями та речовинами, виробленими на спиртовій основі\" виключити;\nу статті 15 :\nу пункті 43 частини другої та пункті 11 частини третьої слова \"а також алкогольними напоями та речовинами, виробленими на спиртовій основі\" виключити;\nпісля частини третьої доповнити новою частиною такого змісту:\n\"4. У разі введення правового режиму воєнного стану в Україні або окремих її місцевостях обласні державні адміністрації (обласні військові адміністрації - у разі їх утворення) за погодженням та в порядку, визначеному Кабінетом Міністрів України, у межах тимчасових обмежень конституційних прав і свобод людини і громадянина, а також прав і законних інтересів юридичних осіб, передбачених указом Президента України про введення воєнного стану, можуть запроваджувати та здійснювати захід правового режиму воєнного стану у виді заборони торгівлі алкогольними напоями та речовинами, виробленими на спиртовій основі, у визначений такими органами період доби\".\nУ зв’язку з цим частини четверту - сьому вважати відповідно частинами п’ятою - восьмою;\n6) у пункті 14 частини першої, частині п’ятій статті 1, частині третій статті 17 Закону України \"Про географічні зазначення спиртних напоїв\" (Відомості Верховної Ради України, 2023 р., № 53, ст. 158) слова \"Про державне регулювання виробництва і обігу спирту етилового, спиртових дистилятів, алкогольних напоїв, тютюнових виробів, рідин, що використовуються в електронних сигаретах, та пального\" замінити словами \"Про державне регулювання виробництва і обігу спирту етилового, спиртових дистилятів, біоетанолу, алкогольних напоїв, тютюнових виробів, тютюнової сировини, рідин, що використовуються в електронних сигаретах, та пального\";\n7) у Законі України \"Про мінімальні запаси нафти та нафтопродуктів\" (Відомості Верховної Ради України, 2023 р., № 134, ст. 785):\nу пунктах 6 і 18 частини першої статті 1 слова \"Закону України \"Про державне регулювання виробництва і обігу спирту етилового, спиртових дистилятів, алкогольних напоїв, тютюнових виробів, рідин, що використовуються в електронних сигаретах, та пального\" замінити словами \"Закону України \"Про державне регулювання виробництва і обігу спирту етилового, спиртових дистилятів, біоетанолу, алкогольних напоїв, тютюнових виробів, тютюнової сировини, рідин, що використовуються в електронних сигаретах, та пального\";\nу частині першій статті 3 слова \"Про державне регулювання виробництва і обігу спирту етилового, спиртових дистилятів, алкогольних напоїв, тютюнових виробів, рідин, що використовуються в електронних сигаретах, та пального\" замінити словами \"Про державне регулювання виробництва і обігу спирту етилового, спиртових дистилятів, біоетанолу, алкогольних напоїв, тютюнових виробів, тютюнової сировини, рідин, що використовуються в електронних сигаретах, та пального\".\n4. Кабінету Міністрів України протягом трьох місяців з дня набрання чинності законом України, що регулює суспільні відносини, пов’язані із здійсненням виробництва, переробки, реалізації, маркування, представлення на ринку, обігу, транспортування, простежуваності винограду, продуктів виноградарства, продуктів винних ароматизованих, у тому числі із зареєстрованими географічними зазначеннями, ввезення на митну територію України, а також вивезення з митної території України винограду, продуктів виноградарства, продуктів винних ароматизованих, забезпечити приведення положень цього Закону у відповідність з положеннями закону, що регулює суспільні відносини, пов’язані із здійсненням виробництва, переробки, реалізації, маркування, представлення на ринку, обігу, транспортування, простежуваності винограду, продуктів виноградарства, продуктів винних ароматизованих, у тому числі із зареєстрованими географічними зазначеннями, ввезення на митну територію України, а також вивезення з митної території України винограду, продуктів виноградарства, продуктів винних ароматизованих.\n5. Кабінету Міністрів України протягом п’яти місяців з дня опублікування цього Закону розробити та затвердити порядок встановлення обласними державними адміністраціями (обласними військовими адміністраціями) під час воєнного стану заборони торгівлі алкогольними напоями та речовинами, виробленими на спиртовій основі, у визначений період доби .\n6. Кабінету Міністрів України до 1 грудня 2024 року утворити або визначити орган державної влади та/або підприємство, установу, організацію, уповноважену проводити атестацію виробництва спирту етилового, спиртових дистилятів, біоетанолу, алкогольних напоїв, тютюнових виробів, рідин, що використовуються в електронних сигаретах, ферментації тютюнової сировини відповідно до вимог частини другої статті 33 цього Закону.\n7. Кабінету Міністрів України протягом шести місяців з дня набрання чинності цим Законом:\nпривести свої нормативно-правові акти у відповідність із цим Законом;\nзабезпечити розроблення та затвердження нормативно-правових актів, передбачених цим Законом;\nзабезпечити приведення міністерствами та іншими центральними органами виконавчої влади їх нормативно-правових актів у відповідність із цим Законом.\n8. Кабінету Міністрів України протягом 12 місяців з дня набрання чинності цим Законом поінформувати Верховну Раду України про стан виконання цього Закону.\n9. Центральному органу виконавчої влади, що реалізує державну податкову політику, до 20 грудня 2024 року забезпечити розміщення на своєму офіційному веб-сайті інформації про вартість ліцензій на право провадження відповідних видів господарської діяльності на звітний (податковий) рік/квартал, розраховану з урахуванням мінімальної заробітної плати, встановленої законом на 1 січня 2025 року, яка буде діяти з 1 січня 2025 року.\n10. Кабінету Міністрів України:\n1) з 1 березня 2025 року до 12 жовтня 2026 року забезпечити функціонування програмного забезпечення Електронної системи в тестовому режимі;\n2) до 12 жовтня 2026 року забезпечити введення Електронної системи в промислову експлуатацію;\n3) 12 жовтня 2026 року забезпечити оприлюднення розпорядчого документа про введення Електронної системи в промислову експлуатацію на офіційному веб-сайті центрального органу виконавчої влади, що забезпечує формування та реалізацію державної політики у сферах цифровізації, цифрового розвитку, інформатизації, у сфері надання електронних та адміністративних послуг;\n4) з 12 жовтня 2026 року забезпечити можливість реєстрації в Електронній системі економічних операторів та інших користувачів;\n5) з 1 серпня 2026 року забезпечити функціонування програмного забезпечення Електронної системи з можливістю використання тестових даних відповідно до інструкції щодо порядку тестування функціональних можливостей Електронної системи з використанням тестових даних, опублікованої на офіційному веб-сайті центрального органу виконавчої влади, що забезпечує формування та реалізацію державної політики у сферах цифровізації, цифрового розвитку, інформатизації, у сфері надання електронних та адміністративних послуг;\n6) з 1 січня 2026 року щомісяця інформувати Верховну Раду України про стан виконання плану проведення випробувань у тестовому режимі функціонування всіх компонентів Електронної системи та про результати таких випробувань.\n11. Центральному органу виконавчої влади, що забезпечує формування та реалізацію державної політики у сферах цифровізації, цифрового розвитку, інформатизації, у сфері надання електронних та адміністративних послуг:\n1) до 1 січня 2026 року оприлюднити на своєму офіційному веб-сайті план проведення випробувань у тестовому режимі функціонування всіх компонентів Електронної системи;\n2) до 1 серпня 2026 року оприлюднити на своєму офіційному веб-сайті інструкцію щодо порядку тестування функціональних можливостей Електронної системи з використанням тестових даних.\n12. Центральному органу виконавчої влади, що реалізує державну податкову політику, починаючи з 12 жовтня 2026 року забезпечити подання заяв про реєстрацію своїх уповноважених представників в Електронній системі.\n13. Центральному органу виконавчої влади, що реалізує державну податкову політику, та центральному органу виконавчої влади, що реалізує державну митну політику, у період з 1 січня 2026 року до 11 жовтня 2026 року включно забезпечити участь у проведенні випробувань у тестовому режимі функціонування компонентів Електронної системи відповідно до плану проведення випробувань, оприлюдненого центральним органом виконавчої влади, що забезпечує формування та реалізацію державної політики у сферах цифровізації, цифрового розвитку, інформатизації, у сфері надання електронних та адміністративних послуг.\n14. Центральному органу виконавчої влади, що забезпечує реалізацію державної політики у сфері організації та контролю за виготовленням цінних паперів, документів суворої звітності, до 12 жовтня 2026 року включно забезпечити готовність державного підприємства, що забезпечує гарантоване виконання замовлень економічних операторів на друкування графічних елементів електронних марок акцизного податку, до виконання таких замовлень.\n1. Законодавчі та інші нормативно-правові акти, що стосуються виробництва та обігу спирту етилового, спиртових дистилятів, біоетанолу, алкогольних напоїв, тютюнових виробів, тютюнової сировини, рідин, що використовуються в електронних сигаретах, та пального, діють у частині, що не суперечить цьому Закону.\n2. До 1 січня 2026 року ввезення на митну територію України спирту етилового здійснюється лише державними підприємствами (організаціями), спеціально уповноваженими на це Кабінетом Міністрів України.\n3. Ліцензії на право провадження відповідного виду господарської діяльності, видані відповідно до Закону України \"Про державне регулювання виробництва і обігу спирту етилового, спиртових дистилятів, алкогольних напоїв, тютюнових виробів, рідин, що використовуються в електронних сигаретах, та пального\" до 1 січня 2025 року, вважаються чинними та підтверджують право на провадження відповідного виду (видів) господарської діяльності до завершення строку, на який їх було видано (для ліцензій, виданих на визначений строк), або до дня припинення їхньої дії в порядку, визначеному цим Законом.\nЦентральний орган виконавчої влади, що реалізує державну податкову політику, протягом шести місяців з дня набрання чинності статтями 34 і 35 цього Закону забезпечує наповнення Єдиного реєстру ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, і Єдиного реєстру ліцензіатів та місць обігу пального відомостями про ліцензії, видані до 1 січня 2025 року, та іншими відомостями, що повинні міститися у таких реєстрах.\nСуб’єкти господарювання, які мають діючі ліцензії, надані до 1 січня 2025 року, з метою наповнення Єдиного реєстру ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, і Єдиного реєстру ліцензіатів та місць обігу пального повною інформацією, яка має міститися у таких реєстрах, зобов’язані в термін до 1 липня 2025 року подати заяву про внесення змін до відомостей, що містяться у відповідному реєстрі, у якій зазначити всі відомості, визначені частиною третьою статті 43 цього Закону для відповідного виду ліцензії, та для ліцензій з безстроковим терміном дії - додати до такої заяви документи (за необхідності), визначені частинами четвертою - шостою статті 43 цього Закону. За результатами розгляду заяв орган ліцензування вносить зазначені у таких заявах відомості до Єдиного реєстру ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, і до Єдиного реєстру ліцензіатів та місць обігу пального відповідно.\nДо наповнення Єдиного реєстру ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, і Єдиного реєстру ліцензіатів та місць обігу пального відомостями, передбаченими цим Законом, з метою підтвердження наявності у суб’єкта господарювання відповідної ліцензії митні органи зобов’язані приймати копії ліцензій, виданих до 1 січня 2025 року, строк дії яких не закінчився на день подання митному органу.\nДо затвердження форми заяв, визначених цим Законом, такі заяви подаються в довільній формі із зазначенням всіх відомостей, передбачених цим Законом.\n4. Зберігання спирту етилового, спиртових дистилятів, біоетанолу, алкогольних напоїв, тютюнових виробів, тютюнової сировини, рідин, що використовуються в електронних сигаретах, здійснюється суб’єктом господарювання у місцях зберігання, що внесені до Єдиного державного реєстру місць зберігання до дати набрання чинності цим Законом, та без прийняття органом, визначеним частиною четвертою статті 39 цього Закону, рішення про внесення таких місць зберігання до Єдиного реєстру місць зберігання після набрання чинності цим Законом.\n5. Відомості про обладнання для підготовки або обробки тютюну, тютюнової сировини, промислового виробництва тютюнових виробів, внесені до Єдиного реєстру обладнання до дня набрання чинності статтею 38 цього Закону, підлягають доповненню відомостями, визначеними частиною п’ятою статті 38 цього Закону, шляхом подання суб’єктом господарювання протягом шести місяців з дня набрання чинності статтею 38 цього Закону заяви про внесення змін до відомостей, що містяться в Єдиному реєстрі обладнання, у порядку, визначеному цим Законом.\nУ разі відсутності митних декларацій та/або договорів про набуття права власності, користування обладнанням для підготовки або обробки тютюну, тютюнової сировини, промислового виробництва тютюнових виробів у суб’єктів, що є власниками або користувачами такого обладнання, у зв’язку із спливом терміну їх зберігання або втратою внаслідок форс-мажорних обставин такі власники/користувачі обладнання можуть подати бухгалтерську довідку, інші документи, що підтверджують наявність у них на обліку такого обладнання, із зазначенням їхніх реквізитів у заяві про внесення відомостей про таке обладнання до Єдиного реєстру обладнання та/або про внесення змін до відомостей, що містяться у Єдиному реєстрі обладнання.\n6. Суб’єкт господарювання, який починаючи з дня введення воєнного стану в Україні, введеного Указом Президента України \"Про введення воєнного стану в Україні\" від 24 лютого 2022 року № 64/2022 , затвердженим Законом України \"Про затвердження Указу Президента України \"Про введення воєнного стану в Україні\" від 24 лютого 2022 року № 2102-IX , до дня набрання чинності цим Законом здійснював господарську діяльність на підставі ліцензії на право провадження відповідного виду господарської діяльності, строк дії якої закінчився у цей період, та який не отримав нової ліцензії на право провадження відповідного виду господарської діяльності, зобов’язаний протягом трьох місяців, наступних за місяцем, в якому цей Закон набрав чинності:\nподати заяву про отримання нової ліцензії на право провадження відповідного виду господарської діяльності у порядку, визначеному Законом України \"Про державне регулювання виробництва і обігу спирту етилового, спиртових дистилятів, алкогольних напоїв, тютюнових виробів, рідин, що використовуються в електронних сигаретах, та пального\";\nсплатити не сплачені протягом зазначеного періоду чергові платежі за ліцензію на право провадження відповідного виду господарської діяльності, у тому числі за період з дня закінчення строку дії раніше виданої/наданої ліцензії до останнього дня третього місяця, наступного за місяцем, в якому набрав чинності цей Закон, або до дня отримання нової ліцензії.\nСуб’єкт господарювання, який у період, визначений абзацом першим цього пункту, здійснював господарську діяльність на підставі ліцензії на право провадження відповідного виду господарської діяльності, строк дії якої не закінчився у такий період, але за якою не сплачено чергові платежі, зобов’язаний протягом трьох місяців, наступних за місяцем, в якому набрав чинності цей Закон, сплатити не сплачені протягом зазначеного періоду чергові платежі за ліцензію на право провадження відповідного виду господарської діяльності.\nСуб’єкт господарювання, який у період, визначений абзацом першим цього пункту, припинив провадження господарської діяльності, що підлягає ліцензуванню відповідно до Закону України \"Про державне регулювання виробництва і обігу спирту етилового, спиртових дистилятів, алкогольних напоїв, тютюнових виробів, рідин, що використовуються в електронних сигаретах, та пального\", зобов’язаний протягом двох місяців, наступних за місяцем, в якому цей Закон набрав чинності:\nподати до органу ліцензування заяву про припинення дії ліцензії у зв’язку з припиненням провадження господарської діяльності, що підлягає ліцензуванню;\nсплатити не сплачені за період до дня припинення господарської діяльності, що підлягає ліцензуванню, чергові платежі за ліцензію на право провадження відповідного виду господарської діяльності.\nЗаява про припинення дії ліцензії у зв’язку з припиненням провадження господарської діяльності, що підлягає ліцензуванню, оформлюється суб’єктом господарювання у довільній формі та подається у паперовій або електронній формі у порядку, встановленому статтею 42 Податкового кодексу України.\nУ заяві про припинення дії ліцензії у зв’язку з припиненням провадження господарської діяльності, що підлягає ліцензуванню, зазначаються такі відомості:\nпро суб’єкта господарювання:\nдля юридичних осіб - найменування, код згідно з ЄДРПОУ, місцезнаходження, контактний номер телефону, адреса електронної пошти, прізвище, власне ім’я, по батькові (за наявності) керівника юридичної особи або його уповноваженого представника;\nдля фізичних осіб - підприємців - прізвище, власне ім’я, по батькові (за наявності), місцезнаходження (адреса зареєстрованого/задекларованого місця проживання (перебування), за якою здійснюється зв’язок з фізичною особою - підприємцем), реєстраційний номер облікової картки платника податків або серія та/або номер паспорта (для фізичних осіб, які мають право здійснювати будь-які платежі за серією та/або номером паспорта), контактний номер телефону, адреса електронної пошти;\nдля осіб, уповноважених на ведення обліку діяльності за договорами про спільну діяльність без утворення юридичної особи, та осіб, які є відповідальними за утримання та внесення податків до бюджету під час виконання договорів, - найменування та код уповноваженої особи згідно з ЄДРПОУ і податковий номер, наданий такій особі під час взяття на облік договору згідно з пунктом 63.6 статті 63 та пунктом 64.6 статті 64 Податкового кодексу України, контактний номер телефону, адреса електронної пошти;\nдля іноземних суб’єктів господарської діяльності - найменування та податковий номер постійного представництва, контактний номер телефону, адреса електронної пошти;\nреквізити ліцензії (ліцензій) на право провадження відповідного виду господарської діяльності (реєстраційний номер, дата видачі/надання, строк дії), провадження якої за рішенням суб’єкта господарювання припинено у період, визначений абзацом першим цього пункту;\nдата припинення провадження відповідного виду господарської діяльності, що підлягає ліцензуванню.\nСуми несплачених чергових платежів, які підлягають сплаті відповідно до цього пункту, розраховуються виходячи з розміру річної (квартальної) плати, визначеної Законом України \"Про державне регулювання виробництва і обігу спирту етилового, спиртових дистилятів, алкогольних напоїв, тютюнових виробів, рідин, що використовуються в електронних сигаретах, та пального\", та:\n1) пропорційно до кількості календарних днів періоду, за який не сплачено чергові платежі, починаючи з першого дня такого періоду та закінчуючи:\nостаннім днем третього місяця, наступного за місяцем, в якому цей Закон набрав чинності, або днем отримання нової ліцензії - для ліцензій на право провадження відповідного виду господарської діяльності, строк дії яких закінчився у період, визначений абзацом першим цього пункту, але суб’єкт господарювання у зазначений період продовжував здійснювати господарську діяльність, що підлягає ліцензуванню, відповідно до Закону України \"Про державне регулювання виробництва і обігу спирту етилового, спиртових дистилятів, алкогольних напоїв, тютюнових виробів, рідин, що використовуються в електронних сигаретах, та пального\" і не подав у визначений цим пунктом строк заяву про припинення дії ліцензії у зв’язку з припиненням провадження господарської діяльності;\nостаннім днем припинення провадження відповідного виду господарської діяльності, що підлягає ліцензуванню, зазначеним у заяві про припинення дії ліцензії у зв’язку з припиненням провадження господарської діяльності, поданій суб’єктом господарювання у визначений цим пунктом строк, - для ліцензій, дія яких припиняється за заявою суб’єкта господарювання;\n2) кількості несплачених чергових платежів до дня набрання чинності цим Законом - для ліцензій на право провадження відповідного виду господарської діяльності, строк дії яких не закінчився у період, визначений абзацом першим цього пункту.\nЗа необхідності уточнення суми несплачених чергових платежів, яка підлягає сплаті відповідно до цього пункту, суб’єкт господарювання має право звернутися до органу ліцензування із заявою у довільній формі, що подається у паперовій або електронній формі у порядку, встановленому статтею 42 Податкового кодексу України. Орган ліцензування зобов’язаний протягом 20 календарних днів з дня отримання такої заяви обчислити таку суму і надати суб’єкту господарювання відповідну інформацію.\nУ разі невиконання суб’єктом господарювання протягом визначеного цим пунктом періоду вимоги щодо сплати чергових платежів:\nліцензія, строк дії якої закінчився у період, визначений абзацом першим цього пункту, визнається недійсною з дати закінчення строку її дії, а господарська діяльність, яку провадив суб’єкт господарювання після закінчення строку дії ліцензії, визнається такою, що провадилася без наявності ліцензії, з відповідним застосуванням до суб’єкта господарювання фінансових санкцій, визначених Законом України \"Про державне регулювання виробництва і обігу спирту етилового, спиртових дистилятів, алкогольних напоїв, тютюнових виробів, рідин, що використовуються в електронних сигаретах, та пального\";\nдія ліцензії, строк дії якої не закінчився у період, визначений абзацом першим цього пункту, припиняється органом ліцензування у порядку, визначеному Законом України \"Про державне регулювання виробництва і обігу спирту етилового, спиртових дистилятів, алкогольних напоїв, тютюнових виробів, рідин, що використовуються в електронних сигаретах, та пального\", з дня несплати першого чергового платежу.\nДія ліцензії, щодо якої суб’єкт господарювання подав заяву про припинення дії ліцензії у зв’язку з припиненням провадження господарської діяльності, що підлягає ліцензуванню, припиняється у порядку, визначеному Законом України \"Про державне регулювання виробництва і обігу спирту етилового, спиртових дистилятів, алкогольних напоїв, тютюнових виробів, рідин, що використовуються в електронних сигаретах, та пального\", з дня припинення провадження відповідного виду господарської діяльності, що підлягає ліцензуванню, зазначеної суб’єктом господарювання у такій заяві.\nОрган ліцензування вносить відомості про надання ліцензії на право провадження відповідного виду господарської діяльності та про припинення дії ліцензії на право провадження відповідного виду господарської діяльності до Єдиного реєстру ліцензіатів та місць обігу пального або Єдиного реєстру ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, у порядку та строки, визначені Законом України \"Про державне регулювання виробництва і обігу спирту етилового, спиртових дистилятів, алкогольних напоїв, тютюнових виробів, рідин, що використовуються в електронних сигаретах, та пального\".\nУ суб’єктів господарювання, в яких у період, визначений абзацом першим цього пункту, закінчився строк дії ліцензій на право оптової торгівлі пальним за наявності місць оптової торгівлі пальним, на право роздрібної торгівлі пальним, на право зберігання пального, на право зберігання пального виключно для потреб власного споживання та/або промислової переробки та у яких, за даними бухгалтерського обліку, на день набрання чинності цим Законом обліковуються залишки пального в місцях провадження діяльності, розташованих на територіях активних бойових дій або на тимчасово окупованих Російською Федерацією територіях України, що включені до Переліку територій, на яких ведуться (велися) бойові дії або тимчасово окупованих Російською Федерацією , що визначається у встановленому Кабінетом Міністрів України порядку, до завершення активних бойових дій або тимчасової окупації та протягом трьох місяців після дати завершення активних бойових дій або тимчасової окупації відповідної території не виникає обов’язок щодо отримання нової ліцензії на право провадження відповідного виду господарської діяльності за такими місцями провадження діяльності, а господарська діяльність із зберігання пального, що провадилася такими суб’єктами господарювання у період, починаючи з дати завершення строку дії відповідної ліцензії, не визнається такою, що провадилася без наявності ліцензії.\nДати початку та завершення активних бойових дій або тимчасової окупації визначаються відповідно до даних Переліку територій, на яких ведуться (велися) бойові дії або тимчасово окупованих Російською Федерацією .\n7. Ліцензії на виробництво спирту коньячного, спирту плодового, зернового дистиляту, дистиляту виноградного спиртового, спирту-сирцю плодового, видані до набрання чинності Законом України \"Про внесення змін до Податкового кодексу України та деяких законів України щодо спрощення умов виробництва дистилятів суб’єктами малого підприємництва\", є чинними протягом строку, на який вони видані, та вважаються ліцензіями на право виробництва спиртових дистилятів.\nСуб’єкти господарювання, які мають ліцензії на право виробництва спирту коньячного, спирту плодового, зернового дистиляту, дистиляту виноградного спиртового, спирту-сирцю плодового, видані до набрання чинності Законом України \"Про внесення змін до Податкового кодексу України та деяких законів України щодо спрощення умов виробництва дистилятів суб’єктами малого підприємництва\", мають право подати до центрального органу виконавчої влади, що реалізує державну податкову політику, заяву про отримання ліцензії на право виробництва спиртових дистилятів на заміну раніше виданих ліцензій.\nЦентральний орган виконавчої влади, що реалізує державну податкову політику, протягом 10 робочих днів з дня отримання заяви видає безоплатно ліцензію на право виробництва спиртових дистилятів та вносить відповідні відомості до Єдиного реєстру ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів та рідин, що використовуються в електронних сигаретах.\nЛіцензії на право виробництва спирту коньячного, спирту плодового, зернового дистиляту, дистиляту виноградного спиртового, спирту-сирцю плодового вважаються такими, що втратили чинність, з дня видачі ліцензії на право виробництва спиртових дистилятів.\n8. Спирт коньячний, одержаний шляхом дистиляції (перегонки) виноматеріалів коньячних, що відповідають встановленим законодавством вимогам до виноградного вина, яке використовується для отримання винного дистиляту, вважається винним дистилятом, за умови його відповідності показникам, визначеним підпунктом 6 частини першої статті 1 Закону України \"Про географічні зазначення спиртних напоїв\".\nСпирт коньячний, що вироблений в Україні до 1 січня 2026 року та/або зберігається на складах, може бути використаний суб’єктом господарювання до його закінчення на складах для виробництва алкогольних напоїв, у тому числі бренді або винних спиртних напоїв, якщо такий спирт коньячний відповідає вимогам до винного дистиляту, визначеним Законом України \"Про географічні зазначення спиртних напоїв\".\n9. Спиртні напої, що виробляються, перебувають в обігу, ввозяться на митну територію України або вивозяться за межі митної території України, повинні відповідати вимогам до категорій спиртних напоїв, визначеним цим Законом і частиною другою статті 1 Закону України \"Про географічні зазначення спиртних напоїв\", з дня введення в дію Закону України \"Про географічні зазначення спиртних напоїв\".\n10. Спиртні напої, що були вироблені та марковані згідно із законодавством, чинним до введення в дію Закону України \"Про географічні зазначення спиртних напоїв\", можуть реалізовуватися до закінчення терміну придатності.\n11. До 29 грудня 2024 року включно за рішенням суб’єкта господарювання вимоги до категорій спиртних напоїв, визначені Законом України \"Про географічні зазначення спиртних напоїв\", можуть застосовуватися з дня набрання чинності цим Законом.\n12. До визначення Кабінетом Міністрів України органу державної влади, підприємства, установи, організації, уповноваженої проводити атестацію, ліцензії на право виробництва спирту етилового, спиртових дистилятів, біоетанолу, алкогольних напоїв, тютюнових виробів, рідин, що використовуються в електронних сигаретах, на право ферментації тютюнової сировини видаються без проведення атестації суб’єкта господарювання.\n13. З 1 січня 2026 року період витримки (дозрівання) спиртного напою визначається віком наймолодшого спирту в купажі. Спиртні напої, які відповідають вимогам законодавства щодо витримки (дозрівання), чинного до 1 січня 2026 року, можуть перебувати в обігу до їх повної реалізації у межах строку придатності.\n14. З 1 листопада 2026 року до набуття Україною повноправного членства в Європейському Союзі захисний елемент не є обов’язковим для нанесення на пачку (одиничну упаковку), коробку або сувенірну коробку тютюнових виробів та виготовляється державним підприємством, визначеним Кабінетом Міністрів України, на платній основі за рахунок економічних операторів.\n15. За правопорушення, вчинені у період з 1 листопада 2026 року до 30 квітня 2027 року включно, штрафи, визначені пунктами 9 , 10 і 39 частини другої статті 73 цього Закону, застосовуються у розмірі 10 відсотків розміру штрафу, встановленого відповідним пунктом частини другої статті 73 цього Закону, а за правопорушення, вчинені у період з 1 травня 2027 року до 31 жовтня 2027 року включно, - у розмірі 30 відсотків розміру штрафу, встановленого відповідним пунктом частини другої статті 73 цього Закону. Зазначені розміри штрафів застосовуються незалежно від дати виявлення правопорушення та дати прийняття контролюючим органом рішення про застосування фінансових санкцій у вигляді штрафу.\n16. З 1 листопада 2026 року маркування алкогольних напоїв, тютюнових виробів та рідин, що використовуються в електронних сигаретах, графічними елементами електронних марок акцизного податку здійснюється виключно в порядку, визначеному Податковим кодексом України та цим Законом.\n16 -1 . З 1 серпня 2026 року технічним адміністратором Електронної системи забезпечується можливість тестування користувачами Електронної системи функціональних можливостей Електронної системи з використанням тестових даних.\n17. Марковані паперовими марками акцизного податку алкогольні напої, тютюнові вироби, рідини, що використовуються в електронних сигаретах, вироблені в Україні або ввезенні на митну територію України до 1 листопада 2026 року, перебувають в обігу до 1 травня 2028 року. Обіг таких підакцизних товарів (продукції) здійснюється з дотриманням вимог законодавства, чинного до 1 листопада 2026 року, в частині дотримання вимог Податкового кодексу України і цього Закону щодо обігу товарів (продукції), маркованих паперовими марками акцизного податку, але без дотримання вимог Податкового кодексу України і цього Закону щодо функціонування Електронної системи.\nЗ 2 травня 2028 року алкогольні напої, тютюнові вироби, рідини, що використовуються в електронних сигаретах, марковані паперовими марками акцизного податку, вилучаються з обігу суб’єктом господарювання - власником таких товарів (продукції) для нанесення на пляшку (одиничну упаковку) алкогольного напою, пачку (одиничну упаковку) тютюнового виробу або ємність (одиничну упаковку) з рідиною, що використовується в електронних сигаретах, електронної марки акцизного податку.\nДля цього економічний оператор - власник таких товарів (продукції) здійснює програмними засобами Електронної системи в порядку, визначеному цим Законом, замовлення унікальних ідентифікаторів електронних марок акцизного податку, що містять виключно літери та цифри, з яких складаються ідентифікаційний код емітента унікальних ідентифікаторів електронних марок акцизного податку та серійний номер електронної марки акцизного податку, без додаткової доплати сум акцизного податку, та нанесення графічних елементів електронних марок акцизного податку на пляшку (одиничну упаковку) алкогольного напою, пачку (одиничну упаковку) тютюнового виробу або ємність (одиничну упаковку) з рідиною, що використовується в електронних сигаретах. Дозволяється нанесення графічних елементів електронних марок акцизного податку безпосередньо на прозору обгортку одиничного пакування таких товарів (продукції) за її наявності. Після нанесення електронної марки акцизного податку такі товари (продукція) повертаються в обіг для подальшої реалізації.\nПри цьому отримані економічним оператором унікальні ідентифікатори не доповнюються іншими даними та вважаються електронною маркою акцизного податку з моменту нанесення графічних елементів електронної марки акцизного податку на пляшку (одиничну упаковку) алкогольного напою, пачку (одиничну упаковку) тютюнового виробу або ємність (одиничну упаковку) з рідиною, що використовується в електронних сигаретах.\nПаперові марки акцизного податку, придбані, але не використані станом на 1 листопада 2026 року для маркування алкогольних напоїв, тютюнових виробів та рідин, що використовуються в електронних сигаретах, повертаються продавцю в установленому законодавством порядку, акцизний податок, сплачений при отриманні таких марок, за бажанням покупця таких марок враховується під час формування електронних марок акцизного податку або відшкодовується покупцю марок.\nНе підлягають відшкодуванню суми акцизного податку, сплачені відповідно до статті 225 Податкового кодексу України, у разі повернення паперових марок акцизного податку продавцю таких марок, але такі суми акцизного податку можуть бути використані під час формування електронних марок акцизного податку.\n18. Тимчасово, до набуття Україною повноправного членства в Європейському Союзі, можуть використовуватися терміни \"спирт етиловий-сирець\", \"спирт етиловий денатурований\", \"спирт етиловий неденатурований\", \"спирт етиловий ректифікований\", \"спирт етиловий ректифікований виноградний\", \"спирт етиловий ректифікований плодовий\", \"спирт коньячний\", \"спирт плодовий\", \"спирт-сирець плодовий\", \"спирт-сирець виноградний\", які вживаються в такому значенні:\nспирт етиловий-сирець - спирт, отриманий шляхом брагоректифікації дозрілої бражки з крохмалевмісної чи цукровмісної сільськогосподарської продукції, який є сировиною для виробництва спирту етилового ректифікованого або біоетанолу;\nспирт етиловий денатурований - спирт етиловий ректифікований або інший вид спирту етилового будь-якої міцності, змішаний з іншими речовинами (денатуруючими добавками), які роблять його непридатним для споживання людиною, але не перешкоджають використанню для промислових цілей. Перелік денатуруючих добавок для денатурації спирту етилового, призначеного для використання на митній території України , затверджується Кабінетом Міністрів України. Денатуруючі добавки для денатурації спирту етилового, призначеного для використання поза межами митної території України, визначаються умовами відповідної угоди про вивезення за межі митної території України;\nспирт етиловий неденатурований - спирт етиловий ректифікований без денатуруючих добавок, інші спирти міцністю 80 % об. і більше, отримані шляхом фракційної перегонки спирту етилового-сирцю або брагоректифікації дозрілої бражки;\nспирт етиловий ректифікований - спирт етиловий, отриманий шляхом брагоректифікації дозрілої спиртової бражки, отриманої із різних видів зерна, іншої цукро- і крохмалевмісної харчової сировини (за винятком плодово-ягідної) або ректифікації спирту етилового-сирцю, а також головної фракції етилового спирту, яку отримують під час виробництва спирту з крохмалевмісної чи цукровмісної сільськогосподарської продукції;\nспирт етиловий ректифікований - спирт етиловий, отриманий шляхом брагоректифікації дозрілої спиртової бражки, отриманої з різних видів зерна, іншої цукровмісної чи крохмалевмісної харчової сировини (крім плодово-ягідної), або ректифікації спирту етилового-сирцю, а також головної фракції етилового спирту, яку отримують під час виробництва спирту з цукровмісної чи крохмалевмісної сільськогосподарської продукції;\nспирт етиловий ректифікований виноградний - спирт, отриманий шляхом фракційної перегонки та очищення дистиляту виноградного спиртового до визначеного відповідним нормативно-правовим актом вмісту інших продуктів і речовин та призначений для виробництва виноградних вин і алкогольних напоїв;\nспирт коньячний - спиртовий дистилят, отриманий шляхом переробки виноматеріалів виноградних за коньячною технологією для виробництва коньяку України та інших алкогольних напоїв;\nспирт плодовий - спиртовий дистилят, отриманий шляхом дистиляції до міцності не більше 86 % об. продукту спиртового бродіння м’ясистих фруктів, у тому числі бананів, або сусла з таких фруктів, ягід чи овочів, з кісточками або без кісточок, із збереженням у дистиляті аромату та смаку, похідних від дистильованої сировини, вміст летких речовин у якому становить 2 грами і більше на 1 літр спирту при 100 % об., вміст синильної кислоти - не більше 0,07 грама на 1 літр спирту при 100 % об. (для спиртного напою з кісточкових фруктів), максимальний вміст метанолу - 10 грамів на 1 літр спирту при 100 % об.;\nспирт-сирець плодовий - дистилят, отриманий шляхом перегонки вторинних сировинних ресурсів плодово-ягідного виноробства, який є сировиною для виробництва спирту етилового ректифікованого плодового;\nспирт-сирець виноградний - дистилят, отриманий шляхом перегонки вторинних сировинних ресурсів виноградного виноробства, який є сировиною для виробництва спирту етилового ректифікованого виноградного.\n19. Забороняється участь у приватизації, оренді державних підприємств - виробників спирту етилового, спирту етилового ректифікованого виноградного, спирту етилового ректифікованого плодового резидентів іноземної держави, визнаної державою-окупантом згідно із законом та/або визнаної державою-агресором по відношенню до України згідно із законодавством, та осіб, які прямо чи опосередковано контролюються резидентами такої іноземної держави або діють в їхніх інтересах.\n20. Особи, які після набрання чинності Законом України \"Про внесення змін до Податкового кодексу України та інших законодавчих актів України щодо забезпечення збалансованості бюджетних надходжень\" від 30 листопада 2021 року № 1914-IX у процесі приватизації придбали майно Державного підприємства спиртової та лікеро-горілчаної промисловості (код згідно з ЄДРПОУ-37199618) (далі - Державне підприємство \"Укрспирт\"), беруть на себе зобов’язання щодо погашення боргів із заробітної плати, перед бюджетами (у тому числі штрафних санкцій) та з єдиного внеску на загальнообов’язкове державне соціальне страхування, простроченої кредиторської заборгованості (далі - заборгованість) Державного підприємства \"Укрспирт\" як балансоутримувача майна в розмірі 100 відсотків балансової вартості такого майна станом на останню звітну дату.\nУ разі якщо розмір заборгованості менший, ніж балансова вартість такого майна, заборгованість погашається у сумі відповідної заборгованості. У разі недостатності коштів погашення здійснюється Державним підприємством \"Укрспирт\" у загальному порядку згідно із законодавством України.\nПогашення заборгованості здійснюється шляхом перерахування відповідної суми грошових коштів на рахунок балансоутримувача такого майна (Державне підприємство \"Укрспирт\"), який у триденний строк перераховує ці кошти в повному обсязі у такому порядку:\n1) погашення боргів із заробітної плати;\n2) погашення боргів перед бюджетами (у тому числі штрафних санкцій) та з єдиного внеску на загальнообов’язкове державне соціальне страхування;\n3) інша прострочена кредиторська заборгованість.\nЗміна черговості погашення заборгованості не допускається.\nЗобов’язання щодо погашення боргів із заробітної плати, перед бюджетами та з єдиного внеску на загальнообов’язкове державне соціальне страхування, простроченої кредиторської заборгованості Державного підприємства \"Укрспирт\" та строки виконання таких зобов’язань включаються до умов продажу об’єкта приватизації.\n21. Тимчасово, на період дії воєнного чи надзвичайного стану в Україні, дозволяються ввезення на митну територію України та реалізація на митній території України сигарет з фільтром (код 2402 20 90 20 згідно з УКТЗЕД), тютюновмісних виробів для електричного нагрівання (ТВЕН) за допомогою підігрівача з електронним управлінням (код 2404 11 00 10 згідно з УКТЗЕД) з маркуванням, відмінним від маркування, передбаченого розділом IX цього Закону, вироблених та маркованих (включаючи мову) відповідно до вимог держави - члена Європейського Союзу - виробника таких товарів (продукції).\nОбіг тютюнових виробів, маркованих відповідно до цього пункту, дозволяється на період дії воєнного стану в Україні, введеного Указом Президента України \"Про введення воєнного стану в Україні\" від 24 лютого 2022 року № 64/2022 , затвердженим Законом України \"Про затвердження Указу Президента України \"Про введення воєнного стану в Україні\" від 24 лютого 2022 року № 2102-IX , та протягом 90 днів з дня його припинення або скасування.\nДо 1 жовтня 2024 року дозволяється зберігання та/або транспортування, та/або реалізація на митній території України товарів (продукції) за кодом 2404 91 90 00 згідно з УКТЗЕД без марок акцизного податку, якщо такі товари (продукція) вироблені в Україні або ввезені на митну територію України до 1 вересня 2024 року.\n22. Тютюнові вироби та рідини, що використовуються в електронних сигаретах, які ввозяться на митну територію України, позначаються марками акцизного податку в порядку, визначеному законом, а ті, які ввозяться на митну територію України починаючи з 1 листопада 2026 року, - графічними елементами електронних марок акцизного податку в порядку, визначеному законом.\n23. На період дії воєнного стану в Україні, введеного Указом Президента України \"Про введення воєнного стану в Україні\" від 24 лютого 2022 року № 64/2022 , затвердженим Законом України \"Про затвердження Указу Президента України \"Про введення воєнного стану в Україні\" від 24 лютого 2022 року № 2102-IX , спирт етиловий, що використовується як лікарський засіб, та спиртові або водно-спиртові настої реалізуються вроздріб лише через аптеки у флаконах з медичного скла або у пластикових флаконах та банках медичного призначення з об’ємом вмісту лікарського засобу не більше 100 сантиметрів кубічних, крім таких лікарських засобів, як бальзами.\n24. Установити, що на період дії воєнного стану в Україні, введеного Указом Президента України \"Про введення воєнного стану в Україні\" від 24 лютого 2022 року № 64/2022 , затвердженим Законом України \"Про затвердження Указу Президента України \"Про введення воєнного стану в Україні\" від 24 лютого 2022 року № 2102-IX , та протягом 30 днів з дня його припинення або скасування:\n1) суб’єкт господарювання має право зберігати пальне, яке споживається для заправлення електрогенераторної установки в обсязі до 2000 літрів на кожному об’єкті, що забезпечений електрогенераторною установкою, без отримання дозвільних документів (документів дозвільного характеру, ліцензії на право зберігання пального, результатів надання інших адміністративних послуг);\n2) зберігання пального, яке споживається для заправлення електрогенераторної установки в обсязі понад 2000 літрів на кожному об’єкті, що забезпечений електрогенераторною установкою, здійснюється суб’єктом господарювання на підставі декларації про провадження господарської діяльності із зберігання пального (далі - декларація), яка безоплатно подається до територіального органу центрального органу виконавчої влади, що реалізує державну податкову політику.\nУ декларації зазначаються такі відомості:\nпро суб’єкта господарювання:\nдля юридичних осіб - найменування, код згідно з ЄДРПОУ, місцезнаходження;\nдля фізичних осіб - підприємців - прізвище, власне ім’я, по батькові (за наявності), місцезнаходження (адреса зареєстрованого/задекларованого місця проживання (перебування), за якою здійснюється зв’язок з фізичною особою - підприємцем), реєстраційний номер облікової картки платника податків або серія та/або номер паспорта (для фізичних осіб, які мають право здійснювати будь-які платежі за серією та/або номером паспорта), унікальний номер запису в Єдиному державному демографічному реєстрі (за наявності);\nдля осіб, уповноважених на ведення обліку діяльності за договорами про спільну діяльність без утворення юридичної особи, та осіб, які є відповідальними за утримання та внесення податків до бюджету під час виконання договорів, - найменування та код уповноваженої особи згідно з ЄДРПОУ і податковий номер, наданий такій особі під час взяття на облік договору згідно з пунктом 63.6 статті 63 та пунктом 64.6 статті 64 Податкового кодексу України;\nдля іноземних суб’єктів господарської діяльності - найменування та податковий номер постійного представництва;\nзагальна місткість резервуарів та ємностей, що використовуються для зберігання пального, та їх фактичне місцезнаходження.\nДекларація складається у довільній формі та подається в паперовій або електронній формі у порядку, встановленому статтею 42 Податкового кодексу України.\nПраво на зберігання пального, яке споживається для заправлення електрогенераторної установки в обсязі понад 2000 літрів на кожному об’єкті, що забезпечений електрогенераторною установкою, набувається з моменту подання декларації до територіального органу центрального органу виконавчої влади, що реалізує державну податкову політику.\nУ разі якщо у період дії воєнного стану в Україні, введеного Указом Президента України \"Про введення воєнного стану в Україні\" від 24 лютого 2022 року № 64/2022 , затвердженим Законом України \"Про затвердження Указу Президента України \"Про введення воєнного стану в Україні\" від 24 лютого 2022 року № 2102-IX , та протягом 30 днів з дня його припинення або скасування контролюючим органом буде виявлено факти зберігання суб’єктом господарювання пального в обсягах понад 2000 літрів без отримання ліцензії на право зберігання пального та за відсутності належним чином поданої декларації, до такого суб’єкта господарювання застосовується відповідальність за зберігання пального без ліцензії на право зберігання пального, передбачена статтею 73 цього Закону.\n25. До дня припинення або скасування воєнного стану в Україні, введеного Указом Президента України \"Про введення воєнного стану в Україні\" від 24 лютого 2022 року № 64/2022 , затвердженим Законом України \"Про затвердження Указу Президента України \"Про введення воєнного стану в Україні\" від 24 лютого 2022 року № 2102-IX , забороняються реалізація магазинам безмитної торгівлі, а також виробництво для таких цілей тютюнових виробів та/або рідин, що використовуються в електронних сигаретах.\nЗа наявності у виробників станом на дату набрання чинності Законом України \"Про внесення змін до Митного кодексу України та інших законів України щодо протидії незаконному обігу тютюнових виробів\" залишків тютюнових виробів та/або рідин, що використовуються в електронних сигаретах, призначених для реалізації магазинам безмитної торгівлі, такі виробники зобов’язані станом на такий день провести у присутності представника податкового органу інвентаризацію таких товарів (продукції) та протягом двох робочих днів з дня завершення інвентаризації подати інформацію про її результати із зазначенням даних про залишки таких товарів (продукції) та місця їх зберігання до центрального органу виконавчої влади, що реалізує державну податкову політику. Залишки таких товарів (продукції) у подальшому зберігаються виробниками у місцях, зазначених в інформації про результати проведеної інвентаризації, до припинення або скасування воєнного стану в Україні.\nУ разі виявлення після набрання чинності Законом України \"Про внесення змін до Митного кодексу України та інших законів України щодо протидії незаконному обігу тютюнових виробів\" фактів виробництва та/або зберігання, та/або транспортування, та/або реалізації, у тому числі їх виробниками, тютюнових виробів та/або рідин, що використовуються в електронних сигаретах, які були вироблені для реалізації магазинам безмитної торгівлі, такі товари вважаються немаркованими марками акцизного податку, а до таких суб’єктів господарювання застосовується відповідальність за виробництво, зберігання, транспортування, реалізацію підакцизних товарів без марок акцизного податку, передбачена законодавством. Зазначені норми не застосовуються у випадках зберігання виробниками тютюнових виробів та/або рідин, що використовуються в електронних сигаретах, відомості про які включені до матеріалів інвентаризації, проведеної відповідно до Закону України \"Про внесення змін до Митного кодексу України та інших законів України щодо протидії незаконному обігу тютюнових виробів\", та які зберігаються у місцях зберігання, про які повідомлено центральний орган виконавчої влади, що забезпечує реалізацію державної податкової політики.\n26. У період дії воєнного стану в Україні, введеного Указом Президента України від 24 лютого 2022 року № 64/2022 \"Про введення воєнного стану в Україні\", затвердженим Законом України \"Про затвердження Указу Президента України \"Про введення воєнного стану в Україні\" від 24 лютого 2022 року № 2102-IX , доступ до даних реєстрів, визначених цим Законом, обмежується, крім:\nдоступу центрального органу виконавчої влади, на який покладаються завдання щодо протидії правопорушенням, що посягають на функціонування економіки держави;\nоприлюднення інформації з Єдиного реєстру ліцензіатів та місць обігу пального в частині суб’єктів господарювання, які отримали ліцензії на право роздрібної торгівлі пальним.\nПорядок доступу до даних реєстрів, визначених цим Законом, під час воєнного стану визначається Кабінетом Міністрів України.\n27. Виробники та імпортери електронних сигарет, заправних контейнерів та рідин, що використовуються в електронних сигаретах, що перебувають в обігу в Україні на день набрання чинності нормативно-правовим актом центрального органу виконавчої влади, що забезпечує формування та реалізує державну політику у сфері охорони здоров’я, яким затверджено порядок подання повідомлення про введення в обіг, зобов’язані протягом шести місяців з дня набрання чинності таким нормативно-правовим актом подати до центрального органу виконавчої влади, що реалізує державну політику у сфері санітарного та епідеміологічного благополуччя населення, повідомлення про такі товари (продукцію) та інформацію, що додається до такого повідомлення.\n28. Алкогольні напої, тютюнові вироби та рідини, що використовуються в електронних сигаретах, вироблені в Україні або ввезені на митну територію України з відповідним маркуванням до набрання чинності статтями 62 , 63 , 64 , 65 цього Закону, перебувають в обігу до їх повної реалізації у межах строку придатності для споживання, за умови дотримання вимог, визначених пунктом 17 цього розділу.\n29. З дня набрання чинності цим Законом раніше встановлені сільськими, селищними, міськими радами, державними адміністраціями (військовими адміністраціями) обмеження щодо заборони торгівлі алкогольними напоями та речовинами, виробленими на спиртовій основі, на територіях, на яких не ведуться бойові дії, або на територіях, які не є тимчасово окупованими Російською Федерацією, втрачають чинність, крім обмежень на час комендантської години, які зберігаються до затвердження Кабінетом Міністрів України порядку встановлення обласними державними адміністраціями (обласними військовими адміністраціями) заборони торгівлі алкогольними напоями та речовинами, виробленими на спиртовій основі, у визначений період доби під час дії воєнного стану.\nДо затвердження Кабінетом Міністрів України порядку встановлення обласними державними адміністраціями (обласними військовими адміністраціями) заборони торгівлі алкогольними напоями та речовинами, виробленими на спиртовій основі, у визначений період доби під час дії воєнного стану обласні державні адміністрації (обласні військові адміністрації) можуть встановлювати таку заборону у визначений ними період доби виключно на територіях, на яких ведуться бойові дії або тимчасово окупованих Російською Федерацією, що внесені до Переліку територій, на яких ведуться (велися) бойові дії або тимчасово окупованих Російською Федерацією , що визначається у встановленому Кабінетом Міністрів України порядку.\n30. Суб’єкти господарювання - виробники спирту етилового та біоетанолу повинні забезпечити функціонування контрольно-пропускної системи на своїх акцизних складах з 1 грудня 2026 року.\n31. Дія положень цього Закону поширюється на ліцензії, видані згідно із Законом України \"Про державне регулювання виробництва і обігу спирту етилового, спиртових дистилятів, алкогольних напоїв, тютюнових виробів, рідин, що використовуються в електронних сигаретах, та пального\".\nЛіцензії на право виробництва спирту коньячного, спирту плодового, спирту-сирцю плодового, дистиляту виноградного спиртового, зернового дистиляту, видані до 1 січня 2025 року, переносяться до Єдиного реєстру ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, як ліцензії на право виробництва спиртових дистилятів.\nЛіцензії на право виробництва спирту етилового ректифікованого виноградного, спирту етилового ректифікованого плодового, спирту етилового неденатурованого, спирту етилового денатурованого, спирту етилового-сирцю, видані до 1 січня 2025 року, переносяться до Єдиного реєстру ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, як ліцензії на право виробництва спирту етилового.\nЛіцензії на право оптової торгівлі спиртом етиловим ректифікованим виноградним, спиртом етиловим ректифікованим плодовим, видані до 1 січня 2025 року, переносяться до Єдиного реєстру ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, як ліцензії на право оптової торгівлі спиртом етиловим.\nЛіцензії на право оптової торгівлі алкогольними напоями, крім сидру та перрі (без додавання спирту), видані до 1 січня 2025 року, переносяться до Єдиного реєстру ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, як ліцензії на право оптової торгівлі алкогольними напоями.\nЛіцензії на право оптової торгівлі алкогольними напоями - сидром та перрі (без додавання спирту), видані до 1 січня 2025 року, переносяться до Єдиного реєстру ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, як ліцензії на право оптової торгівлі сидром та перрі (без додавання спирту).\nЛіцензії на право оптової торгівлі алкогольними напоями, виключно пивом для виробників пива з обсягом виробництва до 3000 гектолітрів на рік, видані до 1 січня 2025 року, переносяться до Єдиного реєстру ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах. Встановити річну плату за такі ліцензії в сумі 4,5 розміру мінімальної заробітної плати, встановленої законом на 1 січня звітного (податкового) року, в якому здійснюється платіж, до завершення строку дії ліцензії.\nЛіцензії на право оптової торгівлі алкогольними напоями для малих виробництв дистилятів, видані до 1 січня 2025 року, переносяться до Єдиного реєстру ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, як ліцензії на право оптової торгівлі алкогольними напоями з ознакою малого виробництва (1 - мале виробництво дистилятів).\nЛіцензії на право оптової торгівлі алкогольними напоями без додавання спирту (винами виноградними, винами плодово-ягідними, напоями медовими), виробленими з виноматеріалів власного виробництва, отриманих шляхом переробки придбаних плодів, ягід, винограду, меду, за умови що придбані плоди, ягоди, виноград, мед мають виключно українське походження, для малих виробництв виноробної продукції, видані до 1 січня 2025 року, переносяться до Єдиного реєстру ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, як ліцензії на право оптової торгівлі алкогольними напоями з ознакою малого виробництва (2 - мале виробництво виноробної продукції).\nЛіцензії на право роздрібної торгівлі алкогольними напоями - сидром та перрі (без додавання спирту), видані до 1 січня 2025 року, переносяться до Єдиного реєстру ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, як ліцензії на право роздрібної торгівлі сидром та перрі (без додавання спирту).\nЛіцензії на право роздрібної торгівлі алкогольними напоями (пивом), видані до 1 січня 2025 року, переносяться до Єдиного реєстру ліцензіатів з виробництва та обігу спирту етилового, спиртових дистилятів, алкогольних напоїв, тютюнових виробів, тютюнової сировини та рідин, що використовуються в електронних сигаретах, як ліцензії на право роздрібної торгівлі алкогольними напоями.\n32. Установити, що:\nу період починаючи з дати набрання чинності Законом України \"Про внесення змін до Податкового кодексу України та інших законів України щодо забезпечення збалансованості бюджетних надходжень у період дії воєнного стану\" для вин виноградних та іншої виноробної продукції застосовується розмір мінімальних оптово-відпускних і роздрібних цін на окремі види алкогольних напоїв , затверджений постановою Кабінету Міністрів України від 30 жовтня 2008 року № 957, збільшений на 50 відсотків. Центральний орган виконавчої влади, що реалізує державну податкову політику, оприлюднює на своєму офіційному веб-сайті інформацію про розмір мінімальних оптово-відпускних і роздрібних цін на окремі види алкогольних напоїв з дати набрання чинності Законом України \"Про внесення змін до Податкового кодексу України та інших законів України щодо забезпечення збалансованості бюджетних надходжень у період дії воєнного стану\";\nмінімальні оптово-відпускні та роздрібні ціни на окремі види алкогольних напоїв переглядаються Кабінетом Міністрів України відповідно до статті 68 Закону України \"Про державне регулювання виробництва і обігу спирту етилового, спиртових дистилятів, біоетанолу, алкогольних напоїв, тютюнових виробів, тютюнової сировини, рідин, що використовуються в електронних сигаретах, та пального\" від 18 червня 2024 року № 3817-IX з урахуванням 50-відсоткового збільшення, передбаченого цим пунктом.\n33. Для цілей цього Закону розрахунок розміру середньої щомісячної заробітної плати та розміру загального місячного оподатковуваного доходу суб’єкта господарювання здійснюється за період починаючи з дня набрання чинності Законом України \"Про внесення змін до Податкового кодексу України та інших законодавчих актів України у зв’язку з прийняттям Закону України \"Про інтегроване запобігання та контроль промислового забруднення\" та з метою удосконалення окремих положень податкового законодавства\".\n34. Установити, що Електронна система:\n1) з 1 січня 2026 року до 11 жовтня 2026 року включно функціонує в тестовому режимі із забезпеченням функціонування всіх її компонентів;\n2) з 12 жовтня 2026 року до 31 жовтня 2026 року включно забезпечує можливість:\nреєстрації користувачів в Електронній системі та створення електронних кабінетів користувачів;\nприсвоєння кожному економічному оператору коду ідентифікатора економічного оператора, а кожному об’єкту економічного оператора - коду об’єкта економічного оператора;\nвикористання державних та галузевих класифікаторів, довідників, словників та баз даних, які ведуться органами державної влади, для внесення та систематизації інформації (відомостей/даних) до Електронної системи;\nобміну даними про економічних операторів з інформаційно-комунікаційними системами органів державної влади в порядку електронної інформаційної взаємодії;\nавтоматичного внесення до Електронної системи інформації (відомостей/даних), отриманої в результаті електронної інформаційної взаємодії;\nрозмежування прав доступу користувачів до Електронної системи;\nнадання та розмежування рівнів прав доступу уповноважених представників користувача до Електронної системи;\nдоступу економічних операторів до Електронної системи з використанням електронного кабінету економічного оператора, програмного інтерфейсу обміну даними з програмними рішеннями економічних операторів;\n3) з 1 листопада 2026 року забезпечує функціонування всіх її компонентів, у тому числі: реєстрацію користувачів Електронної системи, формування електронних марок акцизного податку, обробку та зберігання інформації про товари (продукцію), марковані графічними елементами електронних марок акцизного податку, а також взаємодію програмними засобами між державними органами, юридичними або фізичними особами, у тому числі фізичними особами - підприємцями, з метою забезпечення електронної простежуваності обігу таких товарів (продукції) тощо.\n35. Установити, що суб’єкти господарювання, що здійснюють виробництво та/або ввезення на митну територію України, та/або оптову торгівлю, та/або роздрібну торгівлю товарами (продукцією), що підлягають маркуванню графічними елементами електронних марок акцизного податку:\n1) у період з 1 січня 2026 року до 11 жовтня 2026 року включно мають можливість:\nвзяти участь у випробуваннях у тестовому режимі функціонування всіх компонентів Електронної системи відповідно до плану проведення випробувань, оприлюдненого центральним органом виконавчої влади, що забезпечує формування та реалізацію державної політики у сферах цифровізації, цифрового розвитку, інформатизації, у сфері надання електронних та адміністративних послуг;\nпровести тестові випробування процесів маркування та електронної простежуваності обігу алкогольних напоїв, тютюнових виробів та рідин, що використовуються в електронних сигаретах, у порядку, визначеному Кабінетом Міністрів України, що визначає деякі питання створення та функціонування Електронної системи обігу алкогольних напоїв, тютюнових виробів та рідин, що використовуються в електронних сигаретах;\n2) починаючи з 1 серпня 2026 року мають можливість тестування функціональних можливостей Електронної системи з використанням тестових даних;\n3) починаючи з 12 жовтня 2026 року мають можливість зареєструватися в Електронній системі.\nВ. ЗЕЛЕНСЬКИЙ"
    }
  ],
  "definitions": []
}