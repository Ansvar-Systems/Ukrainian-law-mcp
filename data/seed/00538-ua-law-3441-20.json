{
  "id": "ua-law-3441-20",
  "type": "statute",
  "title": "Закон України (3441-20)",
  "title_en": "",
  "short_name": "3441-20",
  "status": "in_force",
  "issued_date": "2023-11-08",
  "url": "https://zakon.rada.gov.ua/laws/show/3441-20",
  "description": "Official legislative act of Ukraine ingested from the Verkhovna Rada legal portal.",
  "provisions": [
    {
      "provision_ref": "art0",
      "section": "0",
      "title": "Стаття 0. Текст документа",
      "content": "ЗАКОН УКРАЇНИ\n\nПро внесення змін до деяких законодавчих актів України щодо уточнення повноважень суб’єктів забезпечення цивільного захисту, вдосконалення законодавства з питань захисту населення і територій від наслідків надзвичайних ситуацій, організації та проведення евакуації населення, забезпечення охорони життя та здоров’я громадян\n\n(Відомості Верховної Ради (ВВР), 2024, № 22, ст.192)\n\nВерховна Рада України постановляє:\n\nI. Внести зміни до таких законодавчих актів України:\n\n1. У Водному кодексі України (Відомості Верховної Ради України, 1995 р., № 24, ст. 189):\n\n1) статтю 1 доповнити з урахуванням алфавітного порядку терміном такого змісту:\n\n\"місця масового відпочинку населення на водних об’єктах - визначені органами місцевого самоврядування у встановленому законом порядку водні об’єкти (їх частини) та прилеглі до них земельні ділянки, острови, пляжні зони, призначені для організованого відпочинку населення\".\n\nУ зв’язку з цим абзаци п’ятдесят четвертий - сімдесят п’ятий вважати відповідно абзацами п’ятдесят п’ятим - сімдесят шостим;\n\n2) пункт 7 статті 14 доповнити словами \"визначення порядку обліку місць масового відпочинку населення на водних об’єктах\";\n\n3) у статті 51 :\n\nчастину восьму викласти в такій редакції:\n\n\"При визначенні таких місць перевага надається традиційно розташованим місцям масового відпочинку населення на водних об’єктах\";\n\nпісля частини восьмої доповнити новою частиною такого змісту:\n\n\"Забезпечення охорони життя та здоров’я громадян у місцях масового відпочинку населення на водних об’єктах покладається на водокористувача, який узяв водний об’єкт у користування на умовах оренди\".\n\nУ зв’язку з цим частини дев’яту - дев’ятнадцяту вважати відповідно частинами десятою - двадцятою.\n\n2. У Кодексі цивільного захисту України (Відомості Верховної Ради України, 2013 р., № 34-35, ст. 458):\n\n1) частину першу статті 1 викласти в такій редакції:\n\n\"1. Кодекс цивільного захисту України регулює відносини, пов’язані із захистом населення, територій, навколишнього природного середовища та майна від надзвичайних ситуацій, пожеж та інших небезпечних подій, реагуванням на них, функціонуванням єдиної державної системи цивільного захисту, та визначає повноваження Кабінету Міністрів України, міністерств, інших центральних органів виконавчої влади (далі - центральні органи виконавчої влади), органів державної влади, що не входять до системи центральних органів виконавчої влади (далі - інші органи державної влади), Ради міністрів Автономної Республіки Крим, місцевих державних адміністрацій, органів місцевого самоврядування, встановлює права та обов’язки громадян України, іноземців та осіб без громадянства, підприємств, установ та організацій незалежно від форми власності (далі - суб’єкти господарювання), а також інших юридичних осіб\";\n\n2) у частині першій статті 2:\n\nпункт 15 після слів \"настання надзвичайної ситуації\" доповнити словами \"або небезпечної події\";\n\nдоповнити пунктом 21 -1 такого змісту:\n\n\"21 -1 ) ланка територіальної підсистеми єдиної державної системи цивільного захисту - організаційна сукупність органів управління та підпорядкованих їм сил цивільного захисту, відповідних суб’єктів господарювання, які виконують завдання цивільного захисту на території районів, районів у містах Києві та Севастополі, міських територіальних громад, адміністративними центрами яких є обласні центри\";\n\nпункт 35 викласти в такій редакції:\n\n\"35) постраждалий внаслідок надзвичайної ситуації - особа, якій заподіяно фізичну та/або матеріальну шкоду внаслідок надзвичайної ситуації\";\n\nпункт 38 виключити;\n\nпункт 41 викласти в такій редакції:\n\n\"41) спеціалізована служба цивільного захисту - сили цивільного захисту центральних та місцевих органів виконавчої влади, органів місцевого самоврядування, підприємств, установ, організацій незалежно від форми власності, об’єднані для виконання завдань у сфері цивільного захисту відповідної функціональної спрямованості\";\n\nдоповнити пунктом 42 -1 такого змісту:\n\n\"42 -1 ) субланка ланки територіальної підсистеми єдиної державної системи цивільного захисту - організаційна сукупність органів управління та підпорядкованих їм сил цивільного захисту, відповідних суб’єктів господарювання, які виконують завдання цивільного захисту на території міської, селищної, сільської територіальної громади\";\n\n3) у статті 6 :\n\nв абзаці другому частини першої слова \"державні органи\" замінити словами \"органи державної влади\";\n\nабзац перший частини третьої після слів \"центральних і місцевих органів виконавчої влади\" доповнити словами \"інших органів державної влади\";\n\nу частині четвертій слово \"утворюються\" замінити словами \"можуть утворюватися\";\n\n4) у статті 8 :\n\nчастину третю доповнити пунктом 13 -1 такого змісту:\n\n\"13 -1 ) підготовка керівного складу єдиної державної системи цивільного захисту до дій у разі мобілізації та виконання завдань цивільного захисту у воєнний час з урахуванням норм міжнародного гуманітарного права\";\n\nчастину четверту викласти в такій редакції:\n\n\"4. Додатковими завданнями єдиної державної системи цивільного захисту в особливий період є:\n\n1) у період дії воєнного стану:\n\nоповіщення органів управління та сил цивільного захисту єдиної державної системи цивільного захисту, а також населення про загрозу застосування чи застосування засобів ураження;\n\nвведення в дію та реалізація планів цивільного захисту на особливий період;\n\nприведення органів управління та сил цивільного захисту, пунктів управління, систем зв’язку та оповіщення у готовність до дій в умовах особливого періоду;\n\nорганізація та проведення рятувальних та інших невідкладних робіт, ліквідації наслідків надзвичайних ситуацій, які виникли внаслідок воєнних (бойових) дій, у тому числі із застосуванням засобів ураження;\n\nпереведення органів управління і сил цивільного захисту на штати воєнного часу;\n\nрозгортання спеціальних формувань, призначених для виконання окремих завдань цивільного захисту на територіях та в населених пунктах, віднесених до груп цивільного захисту, та на об’єктах суб’єктів господарювання, віднесених до категорій цивільного захисту;\n\nвизначення населених пунктів та районів, що потребують проведення гуманітарного розмінування, маркування небезпечних ділянок, проведення очищення (розмінування) територій;\n\nуточнення потреби в захисних спорудах для укриття населення та приведення у готовність усіх об’єктів фонду захисних споруд цивільного захисту, забезпечення цілодобового доступу до таких об’єктів;\n\nорганізація будівництва захисних споруд цивільного захисту, споруд подвійного призначення та виготовлення (монтування) первинних (мобільних) і облаштування найпростіших укриттів, а також (у разі потреби) відновлення пошкоджених (зруйнованих) об’єктів фонду захисних споруд цивільного захисту;\n\nздійснення заходів із забезпечення захисту джерел водопостачання;\n\nздійснення заходів із забезпечення сталої роботи або безаварійної зупинки суб’єктів господарювання, забезпечення живучості об’єктів критичної інфраструктури, призначених для життєзабезпечення населення;\n\nприведення у готовність до виконання завдань за призначенням формувань, які здійснюють радіаційне та хімічне спостереження (розрахунково-аналітичні групи, пости радіаційного і хімічного спостереження, диспетчерські служби), здійснення постійного радіаційного та хімічного спостереження;\n\nздійснення заходів щодо зменшення обсягу запасів небезпечних хімічних, вибухо- і пожежонебезпечних речовин на об’єктах підвищеної небезпеки;\n\nздійснення заходів щодо захисту сільськогосподарських тварин, тваринницьких приміщень, ферм і комплексів, створення запасів кормів і води;\n\nздійснення заходів щодо підвищення рівня протипожежного захисту об’єктів та територій;\n\nвидача засобів індивідуального захисту органів дихання населенню та органам управління цивільного захисту, а також засобів індивідуального захисту, приладів радіаційної, хімічної розвідки та дозиметричного контролю особовому складу сил цивільного захисту;\n\nпідготовка до роботи в умовах особливого періоду мережі закладів охорони здоров’я, забезпечення їх лікарськими засобами та медичними виробами, а також здійснення підготовчих заходів до прийому постраждалих та надання їм медичної допомоги;\n\nпідготовка до роботи органів з евакуації, уточнення документації щодо організації та проведення евакуації населення та матеріальних і культурних цінностей;\n\nздійснення заходів з підготовки інфраструктури безпечних районів до прийому евакуйованого населення та матеріальних і культурних цінностей, організація забезпечення життєдіяльності евакуйованого населення та розміщення матеріальних і культурних цінностей;\n\nпроведення (у разі потреби) за окремим рішенням Кабінету Міністрів України, відповідних місцевих органів виконавчої влади (військових адміністрацій) евакуації населення та матеріальних і культурних цінностей з районів можливих бойових дій у безпечні райони;\n\nорганізація забезпечення евакуйованого населення житлом, основними продовольчими і непродовольчими товарами;\n\nвидача особовому складу органів управління та сил цивільного захисту посвідчень особи для персоналу цивільної оборони (цивільного захисту) міжнародного зразка;\n\nнанесення (оновлення) на будівлі, споруди, транспортні засоби, спеціальну та іншу техніку, що підпадають під дію норм міжнародного гуманітарного права, відповідних розпізнавальних знаків (емблем);\n\nнавчання населення способам захисту від наслідків надзвичайних ситуацій, спричинених застосуванням засобів ураження;\n\nвідновлення та підтримання громадського порядку в населених пунктах та на територіях, що зазнали впливу засобів ураження;\n\nвиконання інших завдань та заходів, передбачених планами цивільного захисту на особливий період;\n\n2) у відбудовний період:\n\nпроведення цільової мобілізації для ліквідації наслідків воєнних дій та надзвичайних ситуацій;\n\nліквідація наслідків воєнних дій у населених пунктах та на територіях, що зазнали впливу засобів ураження;\n\nвжиття заходів для відновлення об’єктів критичної інфраструктури сфери життєзабезпечення населення;\n\nвизначення населених пунктів та районів, що потребують проведення гуманітарного розмінування, маркування небезпечних ділянок, проведення очищення (розмінування) територій;\n\nзалучення до ліквідації наслідків воєнних дій та надзвичайних ситуацій міжнародної допомоги;\n\nвідновлення (у разі потреби) об’єктів фонду захисних споруд цивільного захисту, що зазнали руйнувань або пошкоджень\";\n\n5) у статті 10 :\n\nу частині третій:\n\nпункт 2 викласти в такій редакції:\n\n\"2) районними (крім районів, зазначених у пункті 1 цієї частини), районними у містах Києві та Севастополі державними адміністраціями - у районах (крім територій міських територіальних громад, зазначених у пункті 4 цієї частини), районах у містах Києві та Севастополі\";\n\nдоповнити пунктом 4 такого змісту:\n\n\"4) виконавчими органами міських рад - на території міських територіальних громад, адміністративними центрами яких є обласні центри\";\n\nчастину четверту доповнити словами та цифрою \"крім виконавчих органів міських рад, визначених пунктом 4 частини третьої цієї статті\";\n\n6) частину першу статті 16 доповнити пунктами 7 -1 і 8 -1 такого змісту:\n\n\"7 -1 ) затвердження порядку перевірки діяльності аварійно-рятувальних служб та їх готовності до реагування на надзвичайні ситуації та пожежі\";\n\n\"8 -1 ) визначення порядку забезпечення надання підтримки міжнародним рятувальним командам, які допомагають у ліквідації наслідків надзвичайних ситуацій\";\n\n7) частину першу статті 17 доповнити пунктами 14 -1 , 14 -2 , 14 -3 і 14 -4 такого змісту:\n\n\"14 -1 ) затверджує примірне положення про формування цивільного захисту;\n\n14 -2 ) затверджує правила безпеки людей на водних об’єктах;\n\n14 -3 ) затверджує вимоги безпеки у місцях масового відпочинку населення у гірській місцевості та під час надання туристичних послуг із спелеотуризму;\n\n14 -4 ) затверджує типовий статут (положення) аварійно-рятувальної служби\";\n\n8) у частині другій статті 17 -1 :\n\nпункт 2 доповнити словами \"іншими органами державної влади\";\n\nпункти 5, 12, 17, 20 і 22 викласти в такій редакції:\n\n\"5) координує діяльність своїх сил цивільного захисту під час ліквідації наслідків надзвичайних ситуацій, організовує проведення ними аварійно-рятувальних та інших невідкладних робіт, здійснює контроль за їх проведенням\";\n\n\"12) розгортає в разі проведення мобілізації спеціальні формування, призначені для виконання окремих завдань цивільного захисту на територіях та в населених пунктах, віднесених до груп цивільного захисту, та на об’єктах суб’єктів господарювання, віднесених до категорій цивільного захисту\";\n\n\"17) реалізує державну політику з питань впровадження інженерно-технічних заходів цивільного захисту, виконує роботу з віднесення територій та населених пунктів до груп цивільного захисту, а також суб’єктів господарювання - до категорій цивільного захисту\";\n\n\"20) реалізує державну політику з питань організації заходів з евакуації населення, надає центральним та місцевим органам виконавчої влади, суб’єктам господарювання методичну допомогу із зазначених питань\";\n\n\"22) надає домедичну допомогу постраждалим у зоні надзвичайної ситуації, а також бере участь у межах повноважень у заходах з надання медичної допомоги при ліквідації наслідків надзвичайних ситуацій, що супроводжуються травматизмом, захворюванням, загибеллю людей, погіршенням санітарно-епідеміологічної ситуації\";\n\nдоповнити пунктами 22 -1 і 25 -1 такого змісту:\n\n\"22 -1 ) організовує та здійснює заходи щодо медичного забезпечення (лікувально-профілактичні, санітарно-гігієнічні, протиепідемічні заходи, постачання медичного обладнання, санаторно-курортне лікування, медико-психологічну реабілітацію) осіб рядового і начальницького складу служби цивільного захисту, ветеранів служби цивільного захисту (ветеранів війни) та членів їхніх сімей\";\n\n\"25 -1 ) організовує та здійснює заходи з обліку, зберігання, закупівлі, переміщення та використання вибухонебезпечних матеріалів для забезпечення проведення піротехнічних і вибухових робіт\";\n\nпункти 26 і 32 викласти в такій редакції:\n\n\"26) здійснює сертифікацію аварійно-рятувальних служб\";\n\n\"32) організовує навчання населення діям у надзвичайних ситуаціях та в особливий період, забезпечує розроблення навчальних планів і програм, розглядає та затверджує їх, здійснює організацію та контроль за їх виконанням\";\n\nпункт 33 після слів \"навчально-методичного забезпечення\" доповнити словами \"та проведення\", а слова \"місцевих органів виконавчої влади, органів\" замінити словами \"місцевих органів виконавчої влади, інших органів державної влади, органів\";\n\nдоповнити пунктами 37 -1 , 45 -1 і 51 -1 такого змісту:\n\n\"37 -1 ) організовує та здійснює в межах повноважень заходи, визначені порядком надання підтримки міжнародним рятувальним командам, які допомагають у ліквідації наслідків надзвичайних ситуацій\";\n\n\"45 -1 ) здійснює контроль за виконанням правил безпеки людей на водних об’єктах\";\n\n\"51 -1 ) бере участь у проведенні оглядів об’єктів (будівель, споруд, приміщень) щодо можливості їх використання для укриття населення як найпростіших укриттів, а також здійснює контроль за станом готовності об’єктів фонду захисних споруд цивільного захисту до використання за призначенням\";\n\nу пункті 59 слова \"місцевих органів виконавчої влади, органів\" замінити словами \"місцевих органів виконавчої влади, інших органів державної влади, органів\";\n\n9) у частині першій статті 18:\n\nпункти 10 і 11 викласти в такій редакції:\n\n\"10) забезпечення відповідно до законодавства своїх працівників засобами колективного захисту, організація здійснення суб’єктами господарювання, що належать до сфери їх управління, заходів щодо створення, утримання та використання об’єктів фонду захисних споруд цивільного захисту, а в особливий період - організація будівництва захисних споруд цивільного захисту, споруд подвійного призначення та виготовлення (монтування) первинних (мобільних) і облаштування найпростіших укриттів, а також (у разі потреби) відновлення пошкоджених (зруйнованих) об’єктів фонду захисних споруд цивільного захисту;\n\n11) організація та здійснення обліку об’єктів фонду захисних споруд цивільного захисту центральних органів виконавчої влади, а також суб’єктів господарювання, що належать до сфери їх управління, та захисних споруд цивільного захисту державної власності, що перебувають на балансі суб’єктів господарювання приватної форми власності, здійснення контролю за станом готовності таких об’єктів\";\n\nдоповнити пунктом 17 -1 такого змісту:\n\n\"17 -1 ) планування, організація та проведення заходів з евакуації своїх працівників та працівників суб’єктів господарювання, що належать до сфери їх управління, а також визначених законодавством матеріальних і культурних цінностей\";\n\nпункт 18 викласти в такій редакції:\n\n\"18) забезпечення проходження навчання з питань цивільного захисту посадових осіб центральних органів виконавчої влади, а також суб’єктів господарювання, що належать до сфери їх управління, з числа керівного складу та фахівців, діяльність яких пов’язана з організацією та здійсненням заходів цивільного захисту\";\n\nдоповнити пунктом 18 -1 такого змісту:\n\n\"18 -1 ) забезпечення навчання своїх працівників та організація навчання посадових осіб суб’єктів господарювання, що належать до сфери їх управління, діям у надзвичайних ситуаціях\";\n\nу пункті 20 -2 слово \"вадами\" замінити словом \"порушеннями\";\n\nдоповнити пунктом 20 -3 такого змісту:\n\n\"20 -3 ) здійснення у межах повноважень заходів, визначених порядком надання підтримки міжнародним рятувальним командам, які допомагають у ліквідації наслідків надзвичайних ситуацій\";\n\n10) доповнити статтею 18 -1 такого змісту:\n\n\" Стаття 18 -1 . Повноваження інших органів державної влади у сфері цивільного захисту\n\n1. До повноважень інших органів державної влади у сфері цивільного захисту належить:\n\n1) організація та забезпечення виконання заходів цивільного захисту на об’єктах, що належать до сфери їх управління;\n\n2) організація створення об’єктових систем оповіщення про загрозу виникнення або виникнення надзвичайних ситуацій на об’єктах з масовим перебуванням людей, що належать до сфери їх управління;\n\n3) забезпечення та реалізація вимог пожежної та техногенної безпеки на об’єктах, що належать до сфери їх управління;\n\n4) здійснення заходів щодо впровадження автоматичних засобів виявлення та гасіння пожеж;\n\n5) організація та здійснення під час виникнення надзвичайних ситуацій заходів з евакуації працівників, відвідувачів та майна;\n\n6) забезпечення проходження навчання з питань цивільного захисту посадових осіб органу державної влади, суб’єктів господарювання, що належать до сфери їх управління, з числа керівного складу та фахівців, діяльність яких пов’язана з організацією та здійсненням заходів з питань цивільного захисту, а також обліку осіб, які його пройшли;\n\n7) проведення навчання працівників діям у надзвичайних ситуаціях, у тому числі правилам пожежної та техногенної безпеки;\n\n8) проведення об’єктових тренувань і навчань з питань цивільного захисту;\n\n9) забезпечення безперешкодного доступу уповноважених посадових осіб центрального органу виконавчої влади, що реалізує державну політику у сфері цивільного захисту, та його територіальних органів (у разі їх утворення) для здійснення планових або позапланових перевірок з урахуванням установленого відповідно до законодавства режиму доступу на об’єкти перевірки;\n\n10) визначення за погодженням із центральним органом виконавчої влади, що реалізує державну політику у сфері цивільного захисту, потреби фонду захисних споруд цивільного захисту, забезпечення укриття свого персоналу та працівників суб’єктів господарювання, що належать до сфери їх управління, в об’єктах фонду захисних споруд цивільного захисту, організації його обліку та проведення технічної інвентаризації, а в особливий період - організація будівництва захисних споруд цивільного захисту, споруд подвійного призначення та виготовлення (монтування) первинних (мобільних) і облаштування найпростіших укриттів, а також (у разі потреби) відновлення пошкоджених (зруйнованих) об’єктів фонду захисних споруд цивільного захисту;\n\n11) забезпечення відповідно до законодавства своїх працівників засобами індивідуального захисту;\n\n12) дотримання протиепідемічного, протиепізоотичного та протиепіфітотичного режиму;\n\n13) своєчасне інформування з питань цивільного захисту відповідних органів управління цивільного захисту за формою та у строки, встановлені центральним органом виконавчої влади, що забезпечує формування державної політики у сфері цивільного захисту;\n\n14) виконання інших завдань і заходів у сфері цивільного захисту, передбачених цим Кодексом та іншими законодавчими актами.\n\n2. В інших органах державної влади організація заходів цивільного захисту здійснюється посадовими особами з питань цивільного захисту, які призначаються керівниками зазначених органів державної влади.\n\nОрганізація заходів цивільного захисту в інших органах державної влади, які мають у своїй структурі територіальні органи, здійснюється підрозділами з питань цивільного захисту.\n\n3. Порядок діяльності підрозділів (посадових осіб) з питань цивільного захисту встановлюється відповідними положеннями (посадовими інструкціями). Положення про підрозділ (посадова інструкція) розробляється на підставі типового положення про такий підрозділ (типової посадової інструкції), що затверджується центральним органом виконавчої влади, що забезпечує формування державної політики у сфері цивільного захисту\";\n\n11) у статті 19 :\n\nу частині першій:\n\nпункти 22, 23 і 24 викласти в такій редакції:\n\n\"22) організація виконання вимог законодавства щодо створення, використання, утримання, експлуатації та реконструкції фонду захисних споруд цивільного захисту;\n\n23) визначення спільно з органами місцевого самоврядування загальної потреби в об’єктах фонду захисних споруд цивільного захисту, необхідних для укриття всіх категорій населення за місцем роботи та за місцем проживання, а також інших категорій населення за місцем тимчасового перебування, у порядку, встановленому законодавством, та шляхів її забезпечення;\n\n24) планування та організація роботи із забезпечення потреб в укритті населення шляхом будівництва захисних споруд цивільного захисту, споруд подвійного призначення та виготовлення (монтування) первинних (мобільних) і облаштування найпростіших укриттів, а також (у разі потреби) відновлення пошкоджених (зруйнованих) об’єктів фонду захисних споруд цивільного захисту\";\n\nпункт 25 доповнити словами \"у разі банкрутства (ліквідації) суб’єктів господарювання, що належать до сфери їх управління\";\n\nпункт 26 викласти в такій редакції:\n\n\"26) організація та ведення обліку фонду захисних споруд цивільного захисту, створення загальнодоступних інформаційних ресурсів та доведення до населення інформації про об’єкти зазначеного фонду, у тому числі у доступній для осіб з порушеннями зору та слуху формі\";\n\nдоповнити пунктом 29 -1 такого змісту:\n\n\"29 -1 ) здійснення в межах повноважень заходів, визначених порядком надання підтримки міжнародним рятувальним командам, які допомагають у ліквідації наслідків надзвичайних ситуацій\";\n\nу частині другій:\n\nу пункті 3 слова \"які можуть створити реальну загрозу виникнення аварії\" виключити;\n\nу пункті 7 слово \"вадами\" замінити словом \"порушеннями\";\n\nпункти 23, 24 і 25 викласти в такій редакції:\n\n\"23) виконання вимог законодавства щодо створення, використання, утримання, експлуатації та реконструкції об’єктів фонду захисних споруд цивільного захисту;\n\n24) визначення за погодженням з місцевими державними адміністраціями потреби в об’єктах фонду захисних споруд цивільного захисту, необхідних для укриття всіх категорій населення за місцем роботи та за місцем проживання, а також інших категорій населення за місцем тимчасового перебування, у визначених законодавством випадках;\n\n25) реалізація заходів щодо забезпечення потреб в укритті населення шляхом будівництва захисних споруд цивільного захисту, споруд подвійного призначення та виготовлення (монтування) первинних (мобільних) і облаштування найпростіших укриттів, а також (у разі потреби) відновлення пошкоджених (зруйнованих) об’єктів фонду захисних споруд цивільного захисту\";\n\nпункт 26 після слів \"подальше використання\" доповнити словами \"об’єктів фонду\";\n\nпункт 27 викласти в такій редакції:\n\n\"27) ведення обліку фонду захисних споруд цивільного захисту територіальної громади, створення загальнодоступних інформаційних ресурсів та доведення до населення інформації про об’єкти такого фонду, у тому числі у доступній для осіб з порушеннями зору та слуху формі\";\n\nу пункті 28 слова \"утриманням та станом готовності\" замінити словами \"станом утримання об’єктів фонду\";\n\nдоповнити пунктом 30 -1 такого змісту:\n\n\"30 -1 ) здійснення в межах повноважень заходів, визначених порядком надання підтримки міжнародним рятувальним командам, які допомагають у ліквідації наслідків надзвичайних ситуацій\";\n\n12) у статті 20 :\n\nназву доповнити словами \"та інших юридичних осіб\";\n\nу частині першій:\n\nабзац перший після слів \"суб’єктів господарювання\" доповнити словами \"та інших юридичних осіб\";\n\nу пункті 2 слова \"колективного та\" виключити;\n\nдоповнити пунктом 2 -1 такого змісту:\n\n\"2 -1 ) забезпечення засобами колективного захисту всіх своїх працівників та інших категорій населення:\n\nвідвідувачів - для об’єктів та місць з масовим перебуванням людей;\n\nучасників освітнього процесу - для закладів освіти;\n\nпацієнтів (у стаціонарах) - для закладів охорони здоров’я;\n\nвихованців (підопічних) - для інтернатних установ соціального захисту населення\";\n\nпункти 3, 4, 8 і 15 викласти в такій редакції:\n\n\"3) розміщення інформації, у тому числі у доступній для осіб з порушеннями зору та слуху формі, про заходи безпеки та відповідну поведінку працівників, населення у разі виникнення пожеж, інших небезпечних подій та надзвичайних ситуацій на об’єктах з масовим перебуванням людей, інших об’єктах нерухомого майна, що перебувають у їх власності чи користуванні (крім суб’єктів господарювання, які займаються індивідуальною діяльністю за місцем проживання та не використовують найману працю);\n\n4) організація та здійснення заходів з евакуації своїх працівників (персоналу) та майна, а також населення, яке перебуває в межах території суб’єкта господарювання та потрапило в зону дії небезпечних чинників надзвичайної ситуації (небезпечної події)\";\n\n\"8) здійснення навчання працівників діям у надзвичайних ситуаціях та в умовах особливого періоду, у тому числі правилам техногенної та пожежної безпеки, забезпечення проходження в установлені строки навчання на територіальних курсах, у навчально-методичних центрах цивільного захисту та безпеки життєдіяльності працівників з числа керівного складу та фахівців, діяльність яких пов’язана з організацією та здійсненням заходів цивільного захисту\";\n\n\"15) виконання вимог законодавства щодо створення, зберігання, утримання, експлуатації, використання та реконструкції об’єктів фонду захисних споруд цивільного захисту\";\n\nдоповнити пунктом 15 -1 такого змісту:\n\n\"15 -1 ) визначення за погодженням з органами місцевого самоврядування потреби фонду захисних споруд цивільного захисту\";\n\nпункт 16 викласти в такій редакції:\n\n\"16) здійснення обліку захисних споруд цивільного захисту, які перебувають на балансі (утриманні), проведення їх технічної інвентаризації як об’єктів нерухомого майна\";\n\n13) у статті 21 :\n\nу пункті 1 частини першої слово \"вадами\" замінити словом \"порушеннями\";\n\nу пункті 3 частини другої слова \"надання домедичної допомоги постраждалим\" замінити словами \"надання необхідної допомоги постраждалим у невідкладному стані\";\n\n14) пункт 3 частини першої статті 25 доповнити підпунктом \"г\" такого змісту:\n\n\"г) на території міських територіальних громад, адміністративними центрами яких є обласні центри, - органом місцевого самоврядування\";\n\n15) у статті 26 :\n\nпідпункт \"в\" пункту 2 частини другої викласти в такій редакції:\n\n\"в) у міській, селищній та сільській територіальній громаді - виконавчими органами сільських, селищних, міських рад. У разі відсутності на території територіальної громади відповідних сил та засобів здійснення заходів щодо забезпечення такого формування воно може здійснюватися декількома сусідніми територіальними громадами на підставі договору про співробітництво\";\n\nчастину четверту після абзацу першого доповнити двома новими абзацами такого змісту:\n\n\"Призначення працівників до формувань цивільного захисту здійснюється відповідно до укладеного трудового договору суб’єктами господарювання згідно з рішенням про утворення таких формувань.\n\nУмови виконання працівниками покладених на них обов’язків, а також порядок їх заохочення обумовлюються у колективних договорах, укладених у суб’єктах господарювання, і визначаються окремими наказами їх керівників\".\n\nУ зв’язку з цим абзац другий вважати абзацом четвертим;\n\nчастину п’яту доповнити абзацами другим - п’ятим такого змісту:\n\n\"Організаційна структура кожного виду формувань цивільного захисту, порядок їх оснащення технікою і майном визначаються положеннями, що затверджуються Радою міністрів Автономної Республіки Крим, місцевими державними адміністраціями, виконавчими органами сільських, селищних, міських рад, керівниками суб’єктів господарювання, які ці формування утворили, згідно з примірним положенням про формування цивільного захисту.\n\nПримірне положення про формування цивільного захисту затверджується центральним органом виконавчої влади, що забезпечує формування державної політики у сфері цивільного захисту.\n\nСили та засоби суб’єктів господарювання приватної форми власності включаються до територіальних формувань цивільного захисту на підставі договорів між місцевими органами виконавчої влади, виконавчими органами міських, селищних та сільських рад з відповідними суб’єктами господарювання.\n\nЗагальна кількість та місця розташування територіальних формувань цивільного захисту визначаються і затверджуються Радою міністрів Автономної Республіки Крим, обласними, Київською та Севастопольською міськими державними адміністраціями за погодженням із центральним органом виконавчої влади, що реалізує державну політику у сфері цивільного захисту\";\n\n16) у частині першій статті 27 слова \"центрального органу виконавчої влади, місцевої\" замінити словами \"центрального органу виконавчої влади, іншого органу державної влади, місцевої\";\n\n17) у частині другій статті 31 слово \"вадами\" замінити словом \"порушеннями\";\n\n18) у главі 7 :\n\nназву викласти в такій редакції:\n\n\"Глава 7. Укриття населення в об’єктах фонду захисних споруд цивільного захисту та евакуаційні заходи\";\n\nстаттю 32 викласти в такій редакції:\n\n\" Стаття 32. Укриття населення в об’єктах фонду захисних споруд цивільного захисту\n\n1. До захисних споруд цивільного захисту належать:\n\n1) сховище - це герметична споруда, в якій створені умови для перебування людей та їх захисту протягом певного часу (не менше 48 годин) шляхом виключення або зменшення прогнозованого впливу небезпечних чинників, що можуть виникнути внаслідок надзвичайної ситуації, застосування зброї масового ураження та звичайних засобів ураження під час воєнних (бойових) дій та/або терористичних актів;\n\n2) протирадіаційне укриття - це негерметична споруда, в якій створені умови для перебування людей та їх захисту протягом певного часу (не менше 48 годин) шляхом зменшення прогнозованого впливу небезпечних чинників, які можуть виникнути внаслідок надзвичайної ситуації, та іонізуючого опромінення у разі радіаційної аварії і радіоактивного забруднення місцевості та непрямої дії звичайних засобів ураження під час воєнних (бойових) дій та/або терористичних актів.\n\n2. Для укриття населення також використовуються споруди подвійного призначення - будівлі, споруди чи їх окремі частини, призначені для використання за основним функціональним призначенням з метою забезпечення суспільних або господарських потреб, а також мають відповідні захисні властивості та спроектовані, побудовані або пристосовані таким чином, щоб забезпечити умови для тимчасового перебування людей у разі виникнення небезпеки їх життю та здоров’ю під час надзвичайної ситуації, воєнних (бойових) дій та терористичних актів.\n\nПервинне (мобільне) укриття - це технічний виріб, у тому числі блок-модульного типу, призначений для короткострокового (до 4 годин) захисту населення на місцевості шляхом зменшення непрямої дії звичайних засобів ураження під час воєнних (бойових) дій.\n\nПервинне (мобільне) укриття монтується чи виготовляється з дотриманням вимог національних стандартів та/або технічних регламентів, що заявлені у документі про відповідність.\n\nПотреба у будівництві (розміщенні) первинних (мобільних) укриттів визначається уповноваженими на це органами у разі необхідності в додатковому укритті населення у місцях можливого скупчення людей на місцевості (на зупинках транспорту, в парках, місцях відпочинку тощо) в особливий період.\n\nНайпростіше укриття - це цокольне або підвальне приміщення, інша споруда підземного простору, в якій створені умови для тимчасового перебування людей (не менше 48 годин) у разі виникнення небезпеки їх життю та здоров’ю з метою зменшення непрямої дії звичайних засобів ураження під час воєнних (бойових) дій та/або терористичних актів.\n\nЗахисні споруди цивільного захисту, споруди подвійного призначення, первинні (мобільні) та найпростіші укриття складають фонд захисних споруд цивільного захисту, є об’єктами такого фонду, мають стратегічне значення для забезпечення захисту населення і належать до засобів колективного захисту.\n\nВ особливий період нарощування фонду захисних споруд цивільного захисту здійснюється шляхом будівництва захисних споруд цивільного захисту, споруд подвійного призначення та виготовлення (монтування) первинних (мобільних) і облаштування найпростіших укриттів, а також (у разі потреби) відновлення пошкоджених (зруйнованих) об’єктів фонду захисних споруд цивільного захисту.\n\n3. Укриттю підлягають:\n\n1) у сховищах:\n\nа) працівники найбільшої працюючої зміни суб’єктів господарювання, віднесених до відповідних категорій цивільного захисту та розташованих у зонах можливих значних руйнувань населених пунктів;\n\nб) працівники найбільшої працюючої зміни атомних електростанцій, інших ядерних установок, а також працівники суб’єктів господарювання, які забезпечують функціонування таких станцій (установок) та перебувають у зоні можливих значних руйнувань навколо них;\n\nв) працівники найбільшої працюючої зміни суб’єктів господарювання, віднесених до категорії особливої важливості цивільного захисту та розташованих за межами зон можливих значних руйнувань населених пунктів;\n\nг) пацієнти, працівники та відвідувачі закладів охорони здоров’я, які не підлягають евакуації в безпечне місце і перебувають у зонах можливих значних руйнувань населених пунктів;\n\nґ) працівники найбільшої працюючої зміни об’єктів критичної інфраструктури, віднесених до 1 та 2 категорії критичності, розташованих у зонах можливих значних руйнувань населених пунктів;\n\n2) у протирадіаційних укриттях - населення, зокрема працівники підприємств, установ, організацій, об’єктів критичної інфраструктури, пацієнти, працівники та відвідувачі закладів охорони здоров’я, учасники освітнього процесу, крім тих, хто підлягає укриттю у сховищах;\n\n3) у спорудах подвійного призначення - населення, яке підлягає укриттю в захисних спорудах цивільного захисту, крім тих категорій населення, які підлягають укриттю у захисних спорудах, що мають перебувати в постійній готовності до використання за призначенням;\n\n4) у первинних (мобільних) укриттях - населення, яке перебуває у місцях можливого скупчення людей на місцевості (на зупинках транспорту, в парках, місцях відпочинку тощо) в особливий період;\n\n5) у найпростіших укриттях - населення виключно в умовах тимчасової недостатності інших об’єктів фонду захисних споруд цивільного захисту в особливий період.\n\n4. Для вирішення питань щодо укриття категорій населення, визначених частиною третьою цієї статті, центральні органи виконавчої влади, інші органи державної влади, Рада міністрів Автономної Республіки Крим, місцеві державні адміністрації, органи місцевого самоврядування, суб’єкти господарювання та інші юридичні особи завчасно створюють фонд захисних споруд цивільного захисту.\n\nПотреба у фонді захисних споруд цивільного захисту визначається із розрахунку необхідності укриття всіх категорій населення за місцем роботи та за місцем проживання, а також інших категорій населення за місцем тимчасового перебування, у визначених законодавством випадках.\n\n5. Порядок створення, утримання фонду захисних споруд цивільного захисту, включення об’єктів до складу та виключення таких об’єктів з фонду захисних споруд цивільного захисту та ведення його обліку визначається Кабінетом Міністрів України.\n\n6. Розміщення, проектування та будівництво захисних споруд цивільного захисту та споруд подвійного призначення здійснюються згідно з будівельними нормами, які розробляються відповідно до Закону України \"Про будівельні норми\".\n\nЗахисні властивості захисних споруд цивільного захисту визначаються з урахуванням групи цивільного захисту, до якої віднесено відповідну територію або населений пункт, шляхом нормування параметрів прогнозованих небезпечних чинників у будівельних нормах, які погоджуються з:\n\n1) центральним органом виконавчої влади, що забезпечує формування державної політики у сфері цивільного захисту;\n\n2) центральним органом виконавчої влади, що реалізує державну політику у сфері цивільного захисту;\n\n3) Міністерством оборони України;\n\n4) Генеральним штабом Збройних Сил України.\n\n7. Вимоги щодо утримання, облаштування та експлуатації об’єктів фонду захисних споруд цивільного захисту, здійснення обліку фонду захисних споруд цивільного захисту, визначення критеріїв неможливості подальшого утримання та експлуатації захисних споруд цивільного захисту, оформлення документів, що підтверджують таку неможливість, визначаються центральним органом виконавчої влади, що забезпечує формування державної політики у сфері цивільного захисту.\n\n8. Фінансування заходів щодо проектування та будівництва об’єктів фонду захисних споруд цивільного захисту та пристосування інших об’єктів для укриття населення може здійснюватися за рахунок коштів державного та місцевих бюджетів, коштів суб’єктів господарювання, інших юридичних осіб та інших не заборонених законодавством джерел. Утримання об’єктів фонду захисних споруд цивільного захисту у готовності до використання за призначенням та експлуатація таких об’єктів здійснюються їх власниками, користувачами, юридичними особами, на балансі яких вони перебувають (у тому числі утримання та експлуатація споруд, що не увійшли до їх статутних капіталів у процесі приватизації (корпоратизації), за рахунок власних коштів та інших не заборонених законодавством джерел.\n\n9. У разі використання одного об’єкта фонду захисних споруд цивільного захисту кількома центральними органами виконавчої влади, іншими органами державної влади, місцевими державними адміністраціями, органами місцевого самоврядування, суб’єктами господарювання, іншими юридичними особами та громадянами вони беруть участь в утриманні такого об’єкта відповідно до укладених між ними договорів.\n\n10. Захисні споруди цивільного захисту можуть використовуватися у мирний час для господарських, культурних і побутових потреб у порядку, встановленому Кабінетом Міністрів України.\n\n11. З моменту виключення споруди із фонду захисних споруд цивільного захисту вона втрачає статус об’єкта фонду захисних споруд цивільного захисту. Володіння, користування та розпорядження спорудами, які втратили статус об’єкта фонду захисних споруд цивільного захисту, здійснюються відповідно до закону. При проведенні повторної технічної інвентаризації захисних споруд цивільного захисту та споруд подвійного призначення забороняється внесення змін до документів, що можуть призвести до втрати відповідною спорудою статусу та функцій об’єкта фонду захисних споруд цивільного захисту.\n\n12. Захисні споруди цивільного захисту державної та комунальної власності не підлягають приватизації (відчуженню). Приватизація (відчуження) споруд подвійного призначення державної та комунальної власності здійснюється за умови збереження їх функціонального призначення для укриття населення. Власник (балансоутримувач) споруди подвійного призначення зобов’язаний забезпечити збереження функціонального призначення такої споруди для укриття населення. У разі зміни власника новим власником має бути збережено функціональне призначення такої споруди для укриття населення.\n\n13. Захисні споруди цивільного захисту в мирний час можуть передаватися в оренду для задоволення господарських, культурних та побутових потреб із збереженням цільового призначення таких споруд, крім тих, що перебувають у постійній готовності до використання за призначенням, а саме:\n\n1) в яких розташовані пункти управління;\n\n2) призначених для укриття працівників суб’єктів господарювання, що мають об’єкти підвищеної небезпеки;\n\n3) розташованих у зонах спостереження атомних електростанцій та призначених для укриття населення під час радіаційних аварій;\n\n4) призначених для укриття працівників об’єктів критичної інфраструктури, віднесених до 1 та 2 категорії критичності.\n\n14. Особливості оренди захисних споруд цивільного захисту визначаються типовим договором оренди, що затверджується Кабінетом Міністрів України.\n\nРозірвання договору оренди захисної споруди цивільного захисту (її частини), яка перебуває у державній або комунальній власності, здійснюється шляхом письмового повідомлення орендаря про таке розірвання не пізніш як за 24 години до розірвання договору.\n\nУ такому разі орендар зобов’язаний звільнити захисну споруду цивільного захисту (її частину) протягом 24 годин з моменту повідомлення про розірвання договору.\n\nІстотною умовою договору оренди захисної споруди цивільного захисту (її частини), яка перебуває у державній або комунальній власності, є умова щодо розірвання такого договору в односторонньому порядку у разі:\n\n1) порушення порядку використання у мирний час захисної споруди цивільного захисту (її частини) для задоволення господарських, культурних і побутових потреб;\n\n2) невиконання орендарем вимог частини шістнадцятої цієї статті.\n\n15. Контроль за станом готовності об’єктів фонду захисних споруд цивільного захисту до використання за призначенням здійснюється центральним органом виконавчої влади, що реалізує державну політику у сфері цивільного захисту, та/або його територіальними органами (у разі їх утворення) спільно з відповідними центральними органами виконавчої влади, іншими органами державної влади, місцевими державними адміністраціями та органами місцевого самоврядування шляхом проведення комплексних, контрольних та позапланових обстежень.\n\nКомплексні обстеження є плановими і проводяться один раз на рік згідно із затвердженим планом на відповідний календарний рік.\n\nПлан комплексних обстежень затверджується центральним органом виконавчої влади, що реалізує державну політику у сфері цивільного захисту, та погоджується з відповідними центральними органами виконавчої влади, іншими органами державної влади, місцевими державними адміністраціями та органами місцевого самоврядування (що залучаються до проведення обстежень) не пізніше 1 грудня року, що передує плановому.\n\nСтрок здійснення комплексного обстеження не може перевищувати п’яти робочих днів. Центральний орган виконавчої влади, що реалізує державну політику у сфері цивільного захисту, та/або його територіальні органи (у разі їх утворення) письмово (особисто чи рекомендованим листом) та/або за допомогою електронного чи факсимільного зв’язку повідомляють власникам, користувачам, юридичним особам, на балансі яких перебувають об’єкти фонду захисних споруд цивільного захисту (далі - балансоутримувачі), не пізніш як за п’ять днів до дня здійснення комплексного обстеження.\n\nДля здійснення контролю за станом усунення недоліків, виявлених під час комплексних обстежень, через два місяці з дня їх завершення проводяться контрольні обстеження.\n\nСтрок здійснення контрольних обстежень не може перевищувати трьох робочих днів.\n\nУ разі приведення єдиної державної системи цивільного захисту, її складових у режим підвищеної готовності, виникнення надзвичайної ситуації, введення надзвичайного та/або воєнного стану на підставі рішення Кабінету Міністрів України та/або рішень відповідних комісій з питань техногенно-екологічної безпеки і надзвичайних ситуацій здійснюються позапланові обстеження стану готовності об’єктів фонду захисних споруд цивільного захисту до використання за призначенням.\n\nСтрок здійснення позапланового обстеження не може перевищувати трьох робочих днів.\n\nЗа результатами здійснення комплексних, контрольних та позапланових обстежень об’єктів фонду захисних споруд цивільного захисту уповноважені особи центрального органу виконавчої влади, що реалізує державну політику у сфері цивільного захисту, та/або його територіальних органів (у разі їх утворення) складають та в останній день заходу вручають (надсилають) балансоутримувачам акт обстеження, форма якого затверджується центральним органом виконавчої влади, що забезпечує формування державної політики у сфері цивільного захисту.\n\nАкт обстеження об’єкта фонду захисних споруд цивільного захисту - це обов’язкове до виконання балансоутримувачем письмове рішення, яке містить перелік порушень (якщо вони виявлені) та строк для їх усунення (який не повинен перевищувати двох місяців з дати їх виявлення).\n\nБалансоутримувачі зобов’язані забезпечувати безперешкодний доступ уповноважених посадових осіб центрального органу виконавчої влади, що реалізує державну політику у сфері цивільного захисту, та/або його територіальних органів (у разі їх утворення) для здійснення відповідних обстежень.\n\nЗ метою перевірки працездатності окремих систем життєзабезпечення об’єктів фонду захисних споруд цивільного захисту, їх загальної готовності до використання за призначенням балансоутримувачами щокварталу проводяться періодичні огляди із складанням акта довільної форми, що реєструється у спеціальному журналі. Періодичні огляди також проводяться після надзвичайних ситуацій та інших небезпечних подій, що можуть негативно вплинути на технічний стан об’єкта фонду захисних споруд цивільного захисту.\n\nДо проведення періодичних оглядів можуть залучатися уповноважені особи територіальних органів центрального органу виконавчої влади, що реалізує державну політику у сфері цивільного захисту (у разі їх утворення).\n\nЦентральні органи виконавчої влади, зокрема Національна поліція України, інші органи державної влади, місцеві державні адміністрації та органи місцевого самоврядування зобов’язані сприяти центральному органу виконавчої влади, що реалізує державну політику у сфері цивільного захисту, у діяльності щодо здійснення контролю за фондом захисних споруд цивільного захисту, його створенням, станом утримання, експлуатації та готовністю його об’єктів до використання за призначенням, зокрема забезпечувати участь своїх представників у відповідних обстеженнях, невідкладно надавати відповідну інформацію.\n\n16. У разі приведення єдиної державної системи цивільного захисту, її складових у режим підвищеної готовності, виникнення надзвичайної ситуації, введення надзвичайного стану та в особливий період захисні споруди цивільного захисту, споруди подвійного призначення та найпростіші укриття незалежно від форми власності повинні приводитись у готовність до використання за призначенням у строк, що не перевищує 24 годин з моменту введення відповідного правового режиму, крім захисних споруд цивільного захисту, що перебувають у постійній готовності до використання за призначенням.\n\nУ такому разі використання захисних споруд цивільного захисту для господарських, культурних і побутових потреб, а також їх оренда з метою задоволення зазначених потреб припиняються впродовж 24 годин з моменту введення відповідного правового режиму.\n\nПриведення захисної споруди цивільного захисту, споруди подвійного призначення, найпростішого укриття у готовність до прийому населення може передбачати необхідність звільнення такого об’єкта (його частини) від майна третіх осіб. Необхідність звільнення споруди подвійного призначення, найпростішого укриття (їх частини) від майна третіх осіб, а також межі площ, які звільняються, та порядок такого звільнення визначаються договором оренди цих споруд, оформленим відповідно до вимог законодавства.\n\nУ разі відмови орендаря захисної споруди цивільного захисту, найпростішого укриття звільнити об’єкт фонду захисних споруд цивільного захисту у зазначений строк чи неможливості встановити місцезнаходження орендаря доступ до такої споруди для приведення її у готовність до прийому населення здійснюється без отримання згоди її користувача (несанкціонований доступ) відповідно до положень статті 29 Закону України \"Про житлово-комунальні послуги\".\n\nДо об’єктів фонду захисних споруд цивільного захисту, що приведені у готовність до використання за призначенням, повинен бути забезпечений цілодобовий та безперешкодний доступ відповідних груп населення.\n\n17. У період дії воєнного стану військовими адміністраціями відповідно до вимог статті 8 Закону України \"Про правовий режим воєнного стану\" встановлюється порядок використання за призначенням об’єктів фонду захисних споруд цивільного захисту, що визначає особливості використання об’єктів усіх форм власності для укриття населення.\n\nЗазначений порядок повинен передбачати вимоги щодо приведення будівель, споруд чи їх окремих частин у готовність до використання за призначенням відповідно до встановлених законодавством вимог щодо утримання та експлуатації об’єктів фонду захисних споруд цивільного захисту, а також забезпечення цілодобового безперешкодного доступу до них населення за відповідними сигналами цивільного захисту.\n\nЗ урахуванням вимог цього порядку центральні органи виконавчої влади, інші органи державної влади, місцеві державні адміністрації та органи місцевого самоврядування, суб’єкти господарювання та інші юридичні особи встановлюють порядок використання населенням (працівниками) об’єктів фонду захисних споруд цивільного захисту, що належать до сфери їх управління або перебувають у їх власності.\n\n18. Відповідальність за порушення вимог щодо утримання у готовності до використання за призначенням та експлуатації об’єктів фонду захисних споруд цивільного захисту в мирний час та в особливий період несуть власники, користувачі об’єктів та юридичні особи, на балансі яких вони перебувають, відповідно до закону\";\n\nу статті 33 :\n\nу другому реченні частини восьмої слово \"четвертій\" замінити словом \"третій\";\n\nпісля частини восьмої доповнити новою частиною такого змісту:\n\n\"9. Масове переміщення населення виникає під час проведення обов’язкової чи загальної евакуації із зон можливого ураження до безпечних районів (у тому числі за межі країни) у разі загрози або виникнення надзвичайних ситуацій природного та техногенного характеру, збройних конфліктів (у тому числі в особливий період), характеризується переміщенням великої кількості людей та/або охоплює значні території, що потрапляють до зони можливого ураження\".\n\nУ зв’язку з цим частини дев’яту - шістнадцяту вважати відповідно частинами десятою - сімнадцятою;\n\nпісля частини одинадцятої доповнити новою частиною такого змісту:\n\n\"12. Ефективне реагування на масове переміщення населення потребує міжвідомчої координації, співпраці та об’єднання ресурсів і забезпечується шляхом:\n\n1) відпрацювання органами державної влади та органами місцевого самоврядування завчасних алгоритмів координації заходів підтримки масового переміщення населення, які повинні включати оповіщення та інформування, визначення місць збору людей та транспорту для їх вивезення, регулювання дорожнього руху, логістику забезпечення паливно-мастильними матеріалами та предметами першої необхідності, розгортання місць для тимчасового перебування переміщених осіб тощо);\n\n2) налагодження системи своєчасного та достовірного інформування населення про загрози та безпечні шляхи переміщення, місця збору людей для їх вивезення тощо;\n\n3) оперативного залучення залізничного, автомобільного та інших видів транспорту для вивезення людей (у тому числі спеціалізованих транспортних засобів та спеціалізованих санітарних автомобілів екстреної медичної допомоги, обладнаних для перевезення пацієнтів, осіб з інвалідністю та інших маломобільних груп населення), забезпечення їх безкоштовного перевезення;\n\n4) здійснення комунікації із вразливими категоріями населення (особами з інвалідністю та іншими маломобільними групами населення) щодо їх переміщення до безпечних районів та врахування їх інтересів;\n\n5) організації безпечного переміщення населення власними транспортними засобами, зокрема визначення безпечних маршрутів та регулювання дорожнього руху, розгортання мережі мобільних пунктів для забезпечення питною водою, харчуванням, предметами першої необхідності і надання медичної допомоги;\n\n6) створення мобільних груп, оснащених спеціалізованими броньованими транспортними засобами, для пошуку та вивезення вразливих категорій населення (осіб з інвалідністю, людей похилого віку, дітей та інших) із осередків ураження та районів ведення активних бойових дій;\n\n7) залучення до вирішення питань масового переміщення неурядових, у тому числі міжнародних організацій, а також неприбуткових організацій, що залучають до своєї діяльності волонтерів для надання волонтерської допомоги відповідно до Закону України \"Про волонтерську діяльність\";\n\n8) розроблення та запровадження тимчасових окремих спрощених процедур щодо перетину державного кордону населенням разом із особистими речами та домашніми тваринами;\n\n9) налагодження механізму міжнародної співпраці щодо надання всебічної допомоги різним категоріям населення, яке виїхало за кордон;\n\n10) облаштування місць для тимчасового перебування переміщених осіб, в яких можливе їх проживання та харчування, у тому числі у спеціалізованих установах для прийому осіб з інвалідністю, людей похилого віку, дітей-сиріт тощо;\n\n11) організації надання соціальної, правової та іншої допомоги населенню у місцях їх тимчасового розміщення у безпечних районах;\n\n12) налагодження механізму швидкого залучення переміщених осіб до діяльності громад у безпечних районах з урахуванням їх професійного та особистого досвіду;\n\n13) відпрацювання механізмів та заходів щодо повернення населення до місць постійного проживання\".\n\nУ зв’язку з цим частини дванадцяту - сімнадцяту вважати відповідно частинами тринадцятою - вісімнадцятою;\n\nпісля частини чотирнадцятої доповнити новою частиною такого змісту:\n\n\"15. Для міжвідомчої координації проведення евакуаційних заходів та ефективного реагування на масове переміщення населення можуть утворюватися координаційні штаби:\n\n1) на державному рівні - Кабінетом Міністрів України;\n\n2) на регіональному рівні - обласними, Київською та Севастопольською міськими державними (військовими) адміністраціями;\n\n3) на місцевому рівні - районними державними (військовими) адміністраціями.\n\nПоложення про координаційні штаби з проведення евакуаційних заходів та ефективного реагування на масове переміщення затверджуються органами, що їх утворили, на підставі типового положення про такі штаби, що затверджується Кабінетом Міністрів України\".\n\nУ зв’язку з цим частини п’ятнадцяту - вісімнадцяту вважати відповідно частинами шістнадцятою - дев’ятнадцятою;\n\n19) у статті 34 :\n\nпункт 1 частини першої викласти в такій редакції:\n\n\"1) проведення зонування територій за наявністю об’єктів підвищеної небезпеки і небезпечних геологічних, гідрогеологічних та метеорологічних явищ і процесів, ризику виникнення надзвичайних ситуацій, пов’язаних з ними, а також інших прогнозованих небезпечних зон, визначених відповідно до державних будівельних норм\";\n\nв абзаці першому частини третьої слова \"встановлюється центральним органом виконавчої влади, що реалізує державну політику у сфері цивільного захисту\" замінити словами \"затверджується центральним органом виконавчої влади, що забезпечує формування державної політики у сфері цивільного захисту\";\n\nчастини п’яту і шосту викласти в такій редакції:\n\n\"5. Центральний орган виконавчої влади, що реалізує державну політику у сфері цивільного захисту, та його територіальні органи за запитами фізичних і юридичних осіб безоплатно надають інформацію, спрямовану на дотримання вимог інженерно-технічних заходів цивільного захисту, вимог пожежної та техногенної безпеки. Суб’єкти містобудування повинні враховувати таку інформацію при формуванні завдання на розроблення містобудівної документації та вихідних даних, необхідних для проектування об’єктів.\n\n6. Інженерно-технічні заходи цивільного захисту під час створення об’єктів будівництва визначаються у проектній документації залежно від виду будівництва та відповідно до будівельних норм\";\n\n20) у статті 35 :\n\nпункт 3 частини першої викласти в такій редакції:\n\n\"3) впровадження рівнів втручання у разі радіаційних аварій, визначених Законом України \"Про захист людини від впливу іонізуючого випромінювання\";\n\nчастину четверту викласти в такій редакції:\n\n\"4. Порядок забезпечення населення засобами індивідуального захисту, приладами радіаційної та хімічної розвідки, дозиметричного і хімічного контролю визначається Кабінетом Міністрів України.\n\nНакопичення засобів індивідуального захисту органів дихання від бойових отруйних речовин для непрацюючого населення із числа осіб з інвалідністю 1 і 2 групи, осіб, які отримують пенсію за віком або на пільгових умовах, дітей до 16 років здійснюється у складі регіональних та місцевих матеріальних резервів для запобігання і ліквідації наслідків надзвичайних ситуацій, які створюються відповідно до вимог законодавства\";\n\n21) у пункті 9 частини першої статті 36 слово \"домедичної\" замінити словами \"постраждалим необхідної\";\n\n22) частину першу статті 41 доповнити абзацами другим і третім такого змісту:\n\n\"У закладах освіти створюється матеріально-технічна база, що забезпечує виконання відповідних навчальних програм.\n\nПедагогічні, науково-педагогічні працівники, які проводять навчання здобувачів освіти діям у надзвичайних ситуаціях, проходять відповідні курси підвищення кваліфікації (у міжатестаційний період) у навчально-методичних центрах сфери цивільного захисту на безоплатній основі\";\n\n23) у частині дев’ятій статті 48 слова \"та жетона\" виключити;\n\n24) у частині п’ятій статті 75:\n\nабзац перший після слів \"аварійно-рятувальні служби\" доповнити словами \"а також інші сили цивільного захисту\";\n\nдоповнити абзацом другим такого змісту:\n\n\"Координація діяльності міжнародних сил та засобів, що прибувають для надання міжнародної допомоги, у разі їх залучення до ліквідації наслідків надзвичайної ситуації здійснюється керівником робіт з ліквідації наслідків надзвичайної ситуації\";\n\n25) у частині четвертій статті 76 слова \"центральних органів виконавчої влади, місцевих\" замінити словами \"центральних органів виконавчої влади, інших органів державної влади, місцевих\";\n\n26) у частині четвертій статті 79 слова \"центральними органами виконавчої влади\" замінити словами \"центральними органами виконавчої влади, іншими органами державної влади\";\n\n27) статтю 80 доповнити частиною десятою такого змісту:\n\n\"10. Документом, що засвідчує факт пожежі, є акт за встановленою Кабінетом Міністрів України формою.\n\nАкт складається на місці пожежі уповноваженою посадовою особою центрального органу виконавчої влади, що реалізує державну політику у сфері цивільного захисту, або його територіального органу (у разі його утворення), один примірник акта з висновком про причини виникнення пожежі подається до органів Національної поліції України (для встановлення події кримінального правопорушення) не пізніше трьох днів з моменту складання акта\";\n\n28) у частині першій статі 82 слова \"центральні органи виконавчої влади, Раду міністрів\" замінити словами \"центральні органи виконавчої влади, інші органи державної влади, Раду міністрів\";\n\n29) частину першу статті 84 виключити;\n\n30) у частині другій статті 87 слова \"за висновками медико-соціальних експертних комісій\" замінити словами \"за рекомендаціями закладів охорони здоров’я\";\n\n31) статтю 90 доповнити частиною п’ятнадцятою такого змісту:\n\n\"15. Для організації і забезпечення здобуття загальної середньої освіти, допрофесійної підготовки у сфері цивільного захисту та з метою подальшого вступу до закладів освіти із специфічними умовами навчання, що належать до сфери центрального органу виконавчої влади, що реалізує державну політику у сфері цивільного захисту, в системі центрального органу виконавчої влади, що реалізує державну політику у сфері цивільного захисту, можуть створюватися ліцеї цивільного захисту\";\n\n32) у частині другій статті 91 слова \"центральні органи виконавчої влади, органів\" замінити словами \"центральні органи виконавчої влади, інші органи державної влади, органів\";\n\n33) у статті 92 :\n\nу першому реченні частини четвертої слова \"центральні органи виконавчої влади, Раду міністрів\" замінити словами \"центральні органи виконавчої влади, інші органи державної влади, Раду міністрів\";\n\nдоповнити частиною п’ятою такого змісту:\n\n\"5. В особливий період періодичність та тривалість проведення командно-штабних (штабних) та інших навчань і тренувань залежно від обстановки, що впливає на виконання завдань цивільного захисту, визначаються центральними органами виконавчої влади, Радою міністрів Автономної Республіки Крим, місцевими державними (військовими) адміністраціями відповідно до компетенції з організації та проведення таких навчань і тренувань\";\n\n34) у частині другій статті 94 слова \"центральних органів виконавчої влади, здійснюється\" замінити словами \"центральних органів виконавчої влади, інших органів державної влади, здійснюється\";\n\n35) у статті 97 :\n\nу частині першій слова \"Центральні органи виконавчої влади, Рада міністрів\" замінити словами \"Центральні органи виконавчої влади, інші органи державної влади, Рада міністрів\";\n\nдоповнити частинами третьою і четвертою такого змісту:\n\n\"3. Майно, що належить центральному органу виконавчої влади, що реалізує державну політику у сфері цивільного захисту, є державною власністю та закріплюється за органами та підрозділами цивільного захисту на праві оперативного управління.\n\n4. Суб’єкти господарювання забезпечують державні пожежно-рятувальні підрозділи центрального органу виконавчої влади, що реалізує державну політику у сфері цивільного захисту, утворені на підставі договорів для організації і забезпечення охорони від пожеж суб’єктів господарювання, майном, приміщеннями, іншими об’єктами та спорудами в обсягах, необхідних для їх діяльності, на умовах, визначених договорами\";\n\n36) частину першу статті 109 викласти в такій редакції:\n\n\"1. Рятувальник - це особа, атестована на здатність до проведення аварійно-рятувальних та інших невідкладних робіт, яка призначена на посаду в аварійно-рятувальній службі для безпосередньої участі в проведенні аварійно-рятувальних та інших невідкладних робіт, має відповідну спеціальну, фізичну, психологічну підготовку, а також підготовку з надання домедичної допомоги\";\n\n37) статтю 114 після частини другої доповнити новою частиною такого змісту:\n\n\"3. Особам, які проходять службу цивільного захисту, за переліком, встановленим центральним органом виконавчої влади, що реалізує державну політику у сфері цивільного захисту, видаються жетони.\n\nЗразки жетонів, порядок їх видачі, вилучення та заміни встановлюються центральним органом виконавчої влади, що реалізує державну політику у сфері цивільного захисту\".\n\nУ зв’язку з цим частину третю вважати частиною четвертою;\n\n38) частину п’ятнадцяту статті 117 викласти в такій редакції:\n\n\"15. Рекомендації про необхідність направлення на медико-психологічну реабілітацію основних працівників професійних аварійно-рятувальних служб та працівників цивільного захисту надають заклади охорони здоров’я\";\n\n39) у частині першій статті 130:\n\nв абзаці першому слова \"центральними органами виконавчої влади, місцевими\" замінити словами \"центральними органами виконавчої влади, іншими органами державної влади, місцевими\";\n\nу пункті 1 слова \"галузі, Автономної Республіки\" замінити словами \"галузі, органу державної влади, Автономної Республіки\", а слова \"району, територіальної громади\" - словами \"району, території відповідної територіальної громади\";\n\nу пункті 3 слова \"галузі, Автономної Республіки\" замінити словами \"галузі, органу державної влади, Автономної Республіки\";\n\nпункт 5 викласти в такій редакції:\n\n\"5) план основних заходів цивільного захисту функціональної, територіальної підсистеми єдиної державної системи цивільного захисту, її ланки та субланки, центрального органу виконавчої влади, що не утворює функціональну підсистему, іншого органу державної влади на рік\";\n\nпункт 6 після слів \"план проведення цільової мобілізації\" доповнити словом \"України\", а слово \"або\" замінити словом \"та\";\n\nдоповнити пунктом 7 -1 такого змісту:\n\n\"7 -1 ) плани реагування на застосування зброї масового знищення\";\n\nу пункті 8 слова \"галузі, Автономної Республіки Крим, області, міст Києва та Севастополя, району, територіальної громади\" замінити словами \"галузі, органу державної влади, Автономної Республіки Крим, області, міст Києва та Севастополя, району, території відповідної територіальної громади\";\n\n40) статтю 131 викласти в такій редакції:\n\n\" Стаття 131. Облік пожеж та надзвичайних ситуацій\n\n1. В Україні ведеться облік пожеж, надзвичайних ситуацій та їх наслідків.\n\n2. Облік пожеж та їх наслідків ведеться у порядку, визначеному Кабінетом Міністрів України. Облік надзвичайних ситуацій та їх наслідків ведеться у порядку, визначеному Кабінетом Міністрів України.\n\n3. Центральні органи виконавчої влади, інші органи державної влади, органи місцевого самоврядування, суб’єкти господарювання та інші юридичні особи зобов’язані вести облік пожеж, надзвичайних ситуацій та їх наслідків, які виникають на їх територіях та об’єктах, подавати до центрального органу виконавчої влади, що реалізує державну політику у сфері цивільного захисту, у встановленому порядку відповідну звітну інформацію, аналізувати причини виникнення пожеж та надзвичайних ситуацій і вживати заходів щодо їх запобігання та недопущення\";\n\n41) частину першу статті 133 доповнити словами \"а тих, у власності, володінні або користуванні яких перебувають об’єкти, діяльність яких пов’язана з веденням гірничих робіт або експлуатацією гірничих виробок, у період їх будівництва, реконструкції, експлуатації, ліквідації або консервації здійснюється державними воєнізованими аварійно-рятувальними службами\".\n\n3. Пункт \"а\" частини першої статті 36 -1 Закону України \"Про місцеве самоврядування в Україні\" (Відомості Верховної Ради України, 1997 р., № 24, ст. 170 із наступними змінами) доповнити підпунктом 1 -1 такого змісту:\n\n\"1 -1 ) утворення відповідно до законодавства територіальних формувань та спеціалізованих служб цивільного захисту\".\n\n4. Абзац п’ятнадцятий частини першої статті 23 Закону України \"Про мобілізаційну підготовку та мобілізацію\" (Відомості Верховної Ради України, 2005 р., № 16, ст. 255 із наступними змінами) після слів \"Національної поліції України\" доповнити словами \"Державної служби України з надзвичайних ситуацій\".\n\n5. У частині першій статті 8 Закону України \"Про правовий режим воєнного стану\" (Відомості Верховної Ради України, 2015 р., № 28, ст. 250 із наступними змінами):\n\nпункт 4 після слів \"або комунальній власності\" доповнити словами \"зокрема об’єкти фонду захисних споруд цивільного захисту\";\n\nу пункті 5 слово \"світломаскування\" замінити словами \"світлового та інших видів маскування\";\n\nдоповнити пунктом 15 -1 такого змісту:\n\n\"15 -1 ) зменшувати запаси небезпечних хімічних речовин, вибухо- і пожежонебезпечних речовин на об’єктах підвищеної небезпеки\";\n\nпункт 18 викласти в такій редакції:\n\n\"18) встановлювати порядок використання за призначенням об’єктів фонду захисних споруд цивільного захисту всіх форм власності та відомчої належності, який повинен передбачати вимоги щодо приведення будівель, споруд чи їх окремих частин у готовність до використання за призначенням відповідно до встановлених законодавством вимог щодо утримання та експлуатації об’єктів фонду захисних споруд цивільного захисту, забезпечення цілодобового безперешкодного доступу до них населення, а також організовувати укриття в ньому у разі можливості (наявність вільних місць, можливість доступу сторонніх осіб) усіх категорій населення, здійснення інформування населення про об’єкти зазначеного фонду, у тому числі у доступній для осіб з порушеннями зору та слуху формі\";\n\nдоповнити пунктами 18 -1 і 18 -2 такого змісту:\n\n\"18 -1 ) організовувати будівництво захисних споруд цивільного захисту, споруд подвійного призначення та виготовлення (монтування) первинних (мобільних) і облаштування найпростіших укриттів, а також (у разі потреби) відновлення пошкоджених (зруйнованих) об’єктів фонду захисних споруд цивільного захисту;\n\n18 -2 ) здійснювати маркування будівель та споруд, транспортних засобів, що підпадають під дію норм міжнародного гуманітарного права, відповідними розпізнавальними знаками (емблемами)\".\n\n6. Абзаци восьмий - одинадцятий підпункту 7 пункту 3 розділу XV \"Прикінцеві та перехідні положення\" Закону України \"Про страхування\" від 18 листопада 2021 року № 1909-IX із змінами, внесеними Законом України від 6 жовтня 2022 року № 2655-IX, виключити.\n\nII. Прикінцеві положення\n\n1. Цей Закон набирає чинності з дня, наступного за днем його опублікування.\n\n2. Кабінету Міністрів України у тримісячний строк з дня набрання чинності цим Законом:\n\nзабезпечити прийняття нормативно-правових актів, необхідних для реалізації цього Закону;\n\nпривести свої нормативно-правові акти у відповідність із цим Законом;\n\nзабезпечити приведення міністерствами, іншими центральними органами виконавчої влади їх нормативно-правових актів у відповідність із цим Законом.\n\nПрезидент України\n\nВ. ЗЕЛЕНСЬКИЙ\n\nм. Київ\n\n8 листопада 2023 року\n\n№ 3441-IX\n\nПро внесення змін до деяких законодавчих актів України щодо уточнення повноважень суб'єктів забезпечення цивільного захисту, вдосконалення законодавства з питань захисту населення і територій від наслідків надзвичайних ситуацій, організації та проведення евакуації населення, забезпечення охорони життя та здоров'я громадян\nЗакон України від 08.11.2023 № 3441-IX\n\nПрийняття від 08.11.2023\nПостійна адреса:\nhttps://zakon.rada.gov.ua/go/3441-20\nЗаконодавство України\nстаном на 21.02.2026\n\nчинний"
    }
  ],
  "definitions": []
}