{
  "id": "ua-law-2766-14",
  "type": "statute",
  "title": "Закон України (2766-14)",
  "title_en": "",
  "short_name": "2766-14",
  "status": "in_force",
  "issued_date": "2001-10-18",
  "url": "https://zakon.rada.gov.ua/laws/show/2766-14",
  "description": "Official legislative act of Ukraine ingested from the Verkhovna Rada legal portal.",
  "provisions": [
    {
      "provision_ref": "art2",
      "section": "2",
      "title": "Стаття 2. Загальне виборче право",
      "content": "1. Право голосу на виборах депутатів (право обирати\nдепутатів) мають громадяни України, яким на день виборів\nвиповнилося вісімнадцять років.\n2. Документом, який підтверджує громадянство України виборця,\nє:\n1) паспорт громадянина України;\n2) паспорт громадянина України для виїзду за кордон;\n3) тимчасове посвідчення громадянина України;\n4) дипломатичний паспорт;\n5) службовий паспорт;\n6) посвідчення особи моряка;\n7) посвідчення члена екіпажу;\n8) військовий квиток для військовослужбовців строкової\nслужби.\n3. Громадяни України, які мають право голосу, можуть брати\nучасть у роботі виборчих комісій як їх члени, а також у проведенні\nпередвиборної агітації, здійсненні спостереження за проведенням\nвиборів депутатів та інших заходах у порядку, визначеному цим та\nіншими законами України.\n4. Будь-які прямі або непрямі привілеї або обмеження виборчих\nправ громадян України за ознаками раси, кольору шкіри, політичних,\nрелігійних та інших переконань, статі, етнічного та соціального\nпоходження, майнового стану, місця проживання, за мовними або\nіншими ознаками забороняються. Не допускаються обмеження щодо\nучасті громадян у виборчому процесі, крім обмежень, передбачених\nКонституцією України ( 254к/96-ВР ) та цим Законом.\n5. Не має права голосу громадянин, визнаний судом\nнедієздатним.\n6. Громадянин України, який проживає або перебуває в період\nпідготовки і проведення виборів за межами України на законних\nпідставах, має право голосу на виборах депутатів."
    },
    {
      "provision_ref": "art3",
      "section": "3",
      "title": "Стаття 3. Рівне виборче право",
      "content": "1. Вибори депутатів є рівними: громадяни України беруть\nучасть у виборах на рівних засадах.\n2. Кожний виборець на виборах депутатів має один голос у\nбагатомандатному окрузі та один голос - в одномандатному окрузі.\nВиборець може використати свій голос тільки на одній виборчій\nдільниці."
    },
    {
      "provision_ref": "art4",
      "section": "4",
      "title": "Стаття 4. Пряме виборче право",
      "content": "Вибори депутатів є прямими. Громадяни України безпосередньо\nобирають депутатів шляхом голосування за кандидатів у депутати,\nвключених до виборчого списку партії (блоку), та за кандидатів у\nдепутати в одномандатних округах."
    },
    {
      "provision_ref": "art5",
      "section": "5",
      "title": "Стаття 5. Вільні вибори",
      "content": "1. Вибори депутатів є вільними. Виборцям забезпечуються умови\nдля вільного формування своєї волі та її вільного виявлення при\nголосуванні.\n2. Застосування насильства, погроз, обману, підкупу чи\nбудь-яких інших дій, що перешкоджають вільному формуванню та\nвільному виявленню волі виборця, забороняється."
    },
    {
      "provision_ref": "art6",
      "section": "6",
      "title": "Стаття 6. Таємне голосування",
      "content": "Голосування на виборах депутатів є таємним: контроль за\nволевиявленням виборців забороняється."
    },
    {
      "provision_ref": "art7",
      "section": "7",
      "title": "Стаття 7. Особисте голосування",
      "content": "Кожний виборець голосує на виборах особисто. Голосування за\nінших осіб чи передача виборцем права голосу будь-якій іншій особі\nзабороняється."
    },
    {
      "provision_ref": "art8",
      "section": "8",
      "title": "Стаття 8. Право бути обраним",
      "content": "1. Депутатом може бути обраний громадянин України, який на\nдень виборів досяг двадцяти одного року, має право голосу і\nпроживає в Україні протягом останніх п'яти років.\n2. Проживання в Україні за цим Законом означає проживання на\nтериторії, яка включає: територію в межах державного кордону\nУкраїни, судна, що перебувають у плаванні під Державним Прапором\nУкраїни, а також перебування громадян України у встановленому\nзаконодавством порядку у відрядженні за межами України, в\nдипломатичних та інших офіційних представництвах і консульських\nустановах України, міжнародних організаціях та їх органах, на\nполярних станціях України, а так само перебування громадян України\nза її межами відповідно до чинних міжнародних договорів України.\n( Частина друга статті 8 із змінами, внесеними згідно із Законом\nN 2977-III ( 2977-14 ) від 17.01.2002 )\n3. Не може бути включеним у виборчий список, висунутим в\nодномандатному окрузі і обраним депутатом громадянин, який має\nсудимість за вчинення умисного злочину, якщо ця судимість не\nпогашена і не знята у встановленому законом порядку."
    },
    {
      "provision_ref": "art9",
      "section": "9",
      "title": "Стаття 9. Право висування кандидатів у депутати",
      "content": "Право висування кандидатів у депутати належить громадянам\nУкраїни, які досягли вісімнадцяти років і мають право голосу. Це\nправо реалізується ними через партії (блоки) або шляхом\nсамовисування у порядку, встановленому цим Законом."
    },
    {
      "provision_ref": "art10",
      "section": "10",
      "title": "Стаття 10. Виборчий процес",
      "content": "1. Виборчий процес - це здійснення суб'єктами, визначеними\nстаттею 11 цього Закону, виборчих процедур, передбачених цим\nЗаконом.\n2. Виборчий процес здійснюється на засадах:\n1) законності та заборони незаконного втручання будь-кого у\nцей процес;\n2) політичного плюралізму (багатопартійності);\n3) гласності і відкритості виборчого процесу;\n4) рівності прав партій (блоків) - суб'єктів виборчого\nпроцесу;\n5) рівності всіх кандидатів у депутати;\n6) свободи передвиборної агітації, рівних можливостей доступу\nдо засобів масової інформації;\n7) неупередженості до партій (блоків), кандидатів у депутати\nз боку органів державної влади, органів місцевого самоврядування,\nїх посадових і службових осіб та керівників підприємств, установ і\nорганізацій.\n3. Початок виборчого процесу оголошує Центральна виборча\nкомісія відповідно до строків, визначених Конституцією України та\nцим Законом.\n4. Виборчий процес включає такі етапи:\n1) складання списків виборців;\n2) утворення одномандатних округів;\n3) утворення виборчих дільниць; ( Частину четверту статті 10\nдоповнено пунктом 3 згідно із Законом N 2977-III ( 2977-14 ) від\n17.01.2002 )\n4) утворення виборчих комісій;\n5) висування та реєстрація кандидатів у депутати, включених\nдо виборчих списків партій (блоків) у багатомандатному окрузі, та\nкандидатів у депутати в одномандатних округах;\n6) проведення передвиборної агітації;\n7) голосування;\n8) підрахунок голосів виборців та встановлення підсумків\nголосування і результатів виборів депутатів;\n9) реєстрація обраних депутатів.\n5. Виборчий процес завершується офіційним оприлюдненням\nЦентральною виборчою комісією результатів виборів депутатів."
    },
    {
      "provision_ref": "art11",
      "section": "11",
      "title": "Стаття 11. Суб'єкти виборчого процесу",
      "content": "Суб'єктами виборчого процесу є:\n1) громадяни України, які мають право голосу (далі -\nвиборці);\n2) виборчі комісії, утворені відповідно до цього Закону та\nЗакону України \"Про Центральну виборчу комісію\" ( 733/97-ВР );\n3) кандидати у депутати, зареєстровані у порядку,\nвстановленому цим Законом;\n4) партії (блоки), які висунули кандидатів у депутати у\nбагатомандатному виборчому окрузі; ( Пункт 4 статті 11 із змінами,\nвнесеними згідно із Законом N 2977-III ( 2977-14 ) від\n17.01.2002 )\n5) органи державної влади та органи місцевого самоврядування\nу випадках, передбачених цим Законом;\n6) офіційні спостерігачі від партій (блоків) - суб'єктів\nвиборчого процесу, від кандидатів у депутати, зареєстрованих в\nодномандатних округах. ( Пункт 6 статті 11 із змінами, внесеними\nзгідно із Законом N 2977-III ( 2977-14 ) від 17.01.2002 )"
    },
    {
      "provision_ref": "art12",
      "section": "12",
      "title": "Стаття 12. Гласність і відкритість виборчого процесу",
      "content": "1. Підготовка і проведення виборів депутатів здійснюються\nвідкрито і гласно.\n2. Виборчі комісії:\nінформують громадян про свій склад, місцезнаходження та режим\nроботи, про утворення одномандатних округів і виборчих дільниць,\nпро основні права виборців, у тому числі про право оскарження\nнеправомірних рішень, дій чи бездіяльності виборчих комісій,\nорганів державної влади та органів місцевого самоврядування,\nпосадових та службових осіб цих органів, які обмежують їх виборчі\nправа;\nзабезпечують можливість для ознайомлення їх із списками\nвиборців, із виборчими списками партій (блоків), з передвиборними\nпрограмами партій (блоків), відомостями про кандидатів у депутати,\nпередвиборними програмами кандидатів у депутати, зареєстрованих в\nодномандатних округах, з порядком заповнення виборчих бюлетенів;\nсповіщають населення про підсумки голосування і результати\nвиборів депутатів;\nнадають іншу інформацію у випадках, передбачених цим\nЗаконом.\n( Частина друга статті 12 в редакції Закону N 2977-III ( 2977-14 )\nвід 17.01.2002 )\n3. Рішення органів державної влади та органів місцевого\nсамоврядування, що стосуються виборів депутатів, а також рішення\nвиборчих комісій доводяться до відома громадян через друковані\nзасоби масової інформації або, при неможливості оприлюднюються в\nінший спосіб. ( Частина третя статті 12 із змінами, внесеними\nзгідно із Законом N 2977-III ( 2977-14 ) від 17.01.2002 )\n4. Засоби масової інформації зобов'язані об'єктивно\nвисвітлювати хід підготовки і проведення виборів. Їх представникам\nгарантується безперешкодний доступ на всі публічні заходи,\nпов'язані з виборами, а на засідання виборчих комісій та на\nвиборчу дільницю у день виборів - на умовах, визначених у частині\nдев'ятій статті 25 цього Закону, крім випадків, передбачених\nзаконами України. Виборчі комісії, органи державної влади, органи\nмісцевого самоврядування, посадові і службові особи цих органів\nзобов'язані в межах своїх повноважень і компетенції надавати їм\nінформацію щодо підготовки і проведення виборів."
    },
    {
      "provision_ref": "art13",
      "section": "13",
      "title": "Стаття 13. Законодавство про вибори депутатів",
      "content": "Підготовка і проведення виборів депутатів регулюються\nКонституцією України, цим Законом, Законом України \"Про Центральну\nвиборчу комісію\" та іншими законами України."
    },
    {
      "provision_ref": "art14",
      "section": "14",
      "title": "Стаття 14. Види виборів депутатів та порядок їх призначення",
      "content": "1. Вибори депутатів можуть бути черговими, позачерговими,\nповторними та проміжними.\n2. Чергові вибори депутатів проводяться у зв'язку з\nзакінченням конституційного строку повноважень Верховної Ради\nУкраїни і не потребують окремого рішення про їх призначення.\n3. Позачергові вибори депутатів призначаються Президентом\nУкраїни в порядку, встановленому Конституцією України\n( 254к/96-ВР ).\n4. Повторні вибори депутата призначаються в одномандатному\nокрузі Центральною виборчою комісією в порядку, встановленому цим\nЗаконом, у разі визнання виборів депутатів в цьому окрузі\nнедійсними або такими, що не відбулися, або у разі визнання особи\nтакою, яка відмовилася від депутатського мандата.\n5. Проміжні вибори депутата призначаються в одномандатному\nокрузі Центральною виборчою комісією в порядку, встановленому цим\nЗаконом, у разі вибуття депутата, обраного в цьому окрузі."
    },
    {
      "provision_ref": "art15",
      "section": "15",
      "title": "Стаття 15. Строки проведення виборів",
      "content": "1. Чергові вибори депутатів відбуваються в останню неділю\nберезня четвертого року повноважень Верховної Ради України.\n2. Початок виборчого процесу чергових виборів депутатів\nЦентральна виборча комісія оголошує за 90 днів до дня виборів.\n3. Позачергові вибори депутатів відбуваються в останню неділю\nшістдесятиденного строку з дня опублікування Указу Президента\nУкраїни про дострокове припинення повноважень Верховної Ради\nУкраїни.\n4. Повторні вибори депутата відбуваються в одномандатному\nокрузі в останню неділю шістдесятиденного строку з дня\nопублікування Центральною виборчою комісією рішення про їх\nпризначення. Рішення про призначення повторних виборів депутатів\nприймається Центральною виборчою комісією не пізніш як у\nтридцятиденний строк з дня прийняття рішення:\nпро визнання виборів у цьому окрузі недійсними;\nпро визнання виборів у цьому окрузі такими, що не відбулися;\nпро визнання особи такою, яка відмовилася від депутатського\nмандата.\n( Частина четверта статті 15 із змінами, внесеними згідно із\nЗаконом N 2977-III ( 2977-14 ) від 17.01.2002 )\n5. Проміжні вибори депутата в одномандатному окрузі\nвідбуваються в останню неділю шістдесятиденного строку з дня\nопублікування рішення про їх призначення. Рішення про призначення\nпроміжних виборів депутата приймається Центральною виборчою\nкомісією не пізніш як у тридцятиденний строк з дня дострокового\nприпинення повноважень депутата, обраного в цьому окрузі.\n6. Початок виборчого процесу повторних та проміжних виборів\nдепутата в одномандатному окрузі оголошується Центральною виборчою\nкомісією не пізніше наступного дня після опублікування рішення про\nїх призначення.\n7. Повторні та проміжні вибори депутата в одномандатному\nокрузі протягом одного року до дня проведення чергових виборів не\nпроводяться."
    },
    {
      "provision_ref": "art16",
      "section": "16",
      "title": "Стаття 16. Виборчі округи",
      "content": "1. Вибори депутатів проводяться в багатомандатному окрузі та\nу 225 одномандатних округах.\n2. Багатомандатний округ включає всю територію України.\n3. Одномандатні округи утворюються Центральною виборчою\nкомісією не пізніш як за 90 днів до дня чергових виборів з\nприблизно рівною кількістю виборців у кожному окрузі. Орієнтовна\nсередня кількість виборців в одномандатних округах визначається\nЦентральною виборчою комісією на підставі даних центрального\nоргану виконавчої влади з питань статистики. Відхилення кількості\nвиборців в одномандатному окрузі не може перевищувати, як правило,\nдесяти відсотків орієнтовної середньої кількості виборців в\nодномандатних округах.\n4. До складу одномандатного округу можуть бути включені один\nабо кілька районів, міст (обласного, республіканського в\nАвтономній Республіці Крим значення), районів у містах або їх\nчастин. Не допускається утворення виборчих округів з територій, що\nне межують між собою.\n5. Повідомлення про утворення одномандатних округів із\nзазначенням їх номерів, меж, центрів, орієнтовної кількості\nвиборців у кожному окрузі оприлюднюється Центральною виборчою\nкомісією у державних засобах масової інформації у триденний строк\nз дня прийняття нею відповідного рішення."
    },
    {
      "provision_ref": "art17",
      "section": "17",
      "title": "Стаття 17. Виборчі дільниці",
      "content": "1. Для підготовки і проведення голосування та підрахунку\nголосів виборців територія кожного одномандатного округу\nподіляється на виборчі дільниці.\n2. Виборчі дільниці утворюються, за винятком випадків,\nпередбачених частинами четвертою, п'ятою та сьомою цієї статті,\nокружними виборчими комісіями за поданням виконавчих комітетів\nсільських, селищних, міських (міст, де немає районних рад),\nрайонних у містах рад, а у разі відсутності таких органів - за\nпропозицією відповідно сільських, селищних, міських голів, голів\nрайонних у містах рад або посадових осіб, які відповідно до закону\nздійснюють їх повноваження. Окружна виборча комісія своїм рішенням\nвизначає межі кожної виборчої дільниці та місцезнаходження\nдільничної виборчої комісії, встановлює єдину нумерацію виборчих\nдільниць у межах одномандатного округу.\n3. У стаціонарних лікувальних закладах, на суднах, які\nперебувають у день голосування у плаванні під Державним Прапором\nУкраїни, на полярних станціях України та в інших місцях\nтимчасового перебування виборців з обмеженими можливостями\nпересування виборчі дільниці утворюються окружними виборчими\nкомісіями за місцем розташування відповідних закладів чи установ\nабо за місцем приписки судна чи полярної станції.\n4. Військовослужбовці голосують на виборчих дільницях,\nрозташованих за межами військових частин (формувань). Виборчі\nдільниці на територіях військових частин (формувань) можуть\nутворюватися як виняток Центральною виборчою комісією за поданням\nвідповідної окружної виборчої комісії.\n5. Виборчі дільниці при дипломатичних та інших офіційних\nпредставництвах і консульських установах України за кордоном, у\nвійськових частинах (формуваннях), дислокованих за межами України,\nутворюються за поданням Міністерства закордонних справ України\nЦентральною виборчою комісією з визначенням одномандатних округів,\nдо яких ці виборчі дільниці відносяться.\n6. Виборчі дільниці утворюються з кількістю виборців від\nдвадцяти осіб до трьох тисяч осіб. Якщо на відповідній території\nналічується менше або більше від зазначених меж чисельності\nвиборців і їх (або їх надлишок) неможливо віднести до іншої\nвиборчої дільниці або неможливо утворити додаткову виборчу\nдільницю на цій території, виборча дільниця може бути утворена з\nменшою або більшою від відповідних граничних значень чисельністю\nвиборців.\n7. Виборчі дільниці утворюються не пізніш як за 50 днів до\nдня виборів. У винятковому випадку виборча дільниця може\nутворюватися Центральною виборчою комісією не пізніш як за п'ять\nднів до дня виборів за поданням відповідної окружної виборчої\nкомісії або Міністерства закордонних справ України.\n8. Рішення виборчої комісії про утворення виборчих дільниць\nіз зазначенням їх номерів, меж, місцезнаходження відповідних\nдільничних виборчих комісій оприлюднюється у друкованих засобах\nмасової інформації або, при неможливості в інший спосіб не пізніш\nяк на п'ятий день після дня прийняття цього рішення, а у разі\nутворення виборчої дільниці у винятковому випадку відповідно до\nчастини сьомої цієї статті - не пізніш як за два дні до дня\nвиборів. ( Частина восьма статті 17 із змінами, внесеними згідно\nіз Законом N 2977-III ( 2977-14 ) від 17.01.2002 )"
    },
    {
      "provision_ref": "art18",
      "section": "18",
      "title": "Стаття 18. Система виборчих комісій",
      "content": "1. Систему виборчих комісій, що здійснюють підготовку та\nпроведення виборів депутатів, становлять:\n1) Центральна виборча комісія;\n2) окружні виборчі комісії;\n3) дільничні виборчі комісії.\n2. Повноваження виборчих комісій щодо підготовки та\nпроведення виборів депутатів поширюються:\n1) Центральної виборчої комісії - на всю територію України;\n2) окружної виборчої комісії - на територію одномандатного\nокругу;\n3) дільничної виборчої комісії - на територію виборчої\nдільниці."
    },
    {
      "provision_ref": "art19",
      "section": "19",
      "title": "Стаття 19. Статус виборчих комісій",
      "content": "1. Статус Центральної виборчої комісії визначається\nКонституцією України, Законом України \"Про Центральну виборчу\nкомісію\" ( 733/97-ВР ), цим та іншими законами. Центральна виборча\nкомісія є комісією вищого рівня щодо усіх окружних та дільничних\nвиборчих комісій, передбачених цим Законом.\n( Частина перша статті 19 із змінами, внесеними згідно із Законом\nN 2977-III ( 2977-14 ) від 17.01.2002 )\n2. Статус окружних та дільничних виборчих комісій\nвизначається цим Законом.\n3. Окружна виборча комісія є юридичною особою. Окружна\nвиборча комісія є комісією вищого рівня щодо усіх дільничних\nвиборчих комісій на території відповідного одномандатного округу з\nпитань виборів народних депутатів України.\n( Частина третя статті 19 із змінами, внесеними згідно із Законом\nN 2977-III ( 2977-14 ) від 17.01.2002 )\n4. Дільнична виборча комісія не є юридичною особою. Дільнична\nвиборча комісія має власну печатку зразка, затвердженого\nЦентральною виборчою комісією."
    },
    {
      "provision_ref": "art20",
      "section": "20",
      "title": "Стаття 20. Порядок утворення окружної виборчої комісії",
      "content": "1. Окружна виборча комісія утворюється Центральною виборчою\nкомісією не пізніш як за 80 днів до дня виборів у складі голови,\nзаступника голови, секретаря та інших членів комісії у кількості\nне менше дванадцяти і не більше двадцяти осіб за поданнями (не\nбільш як на одну особу) центральних керівних органів партій\n(блоків) за умови, що партії (партії, що входять до блоку)\nзареєстровані в установленому законом порядку та мають (хоча б\nодна із партій, що входить до блоку, має) зареєстровані в\nустановленому законом порядку організації у регіоні, визначеному в\nчастині другій статті 133 Конституції України, на території якого\nутворено відповідний одномандатний округ. Зазначені подання, до\nяких додаються заяви осіб, запропонованих до складу відповідної\nокружної виборчої комісії, про згоду на участь у її роботі,\nвносяться не пізніше ніж за 85 днів до дня виборів.\n2. До складу окружних виборчих комісій обов'язково\nвключаються представники партій (блоків), які подолали\nчотиривідсотковий бар'єр на попередніх виборах народних\nдепутатів України, та партій, які у поточному складі Верховної\nРади України мають свої партійні фракції (фракції блоків), якщо ці\nпартії відповідають умовам, передбаченим частиною першою цієї\nстатті. Представники інших партій (блоків) включаються до складу\nокружних виборчих комісій шляхом жеребкування, що проводиться\nЦентральною виборчою комісією не пізніше ніж на третій день після\nзакінчення строку внесення подань, зазначених у частині першій\nцієї статті.\n3. У разі змін, що відбулися в період між виборами у складі\nвиборчого блоку політичних партій, який отримав чотири і більше\nвідсотків голосів виборців, що взяли участь у голосуванні на\nпопередніх виборах народних депутатів України, правонаступник\nвиборчого блоку, від якого обов'язково включаються представники до\nскладу окружних виборчих комісій відповідно до частини другої цієї\nстатті, визначається відповідно до положення частин другої та\nтретьої статті 48 цього Закону.\n4. У разі, якщо у встановлений частиною першою цієї статті\nстрок не надійшли подання щодо складу окружної виборчої комісії\nабо якщо кількість запропонованих до складу виборчої комісії осіб\nстановить менше дванадцяти, окружна виборча комісія утворюється\nЦентральною виборчою комісією за поданням її Голови у кількості\nдванадцяти осіб, з обов'язковим урахуванням поданих кандидатур від\nпартій (блоків), зазначених у частині першій цієї статті.\n5. До складу окружної виборчої комісії можуть входити\nгромадяни України, які мають право голосу і проживають у межах\nвідповідного одномандатного округу або міста, на території якого\nрозташований цей округ.\n6. До складу окружної виборчої комісії не можуть входити\nкандидати у депутати, уповноважені особи партій (блоків) -\nсуб'єктів виборчого процесу, довірені особи кандидатів у депутати,\nпосадові та службові особи органів державної влади та органів\nмісцевого самоврядування, а також громадяни, які утримуються в\nустановах кримінально-виконавчої системи або мають судимість за\nвчинення умисного злочину, якщо ця судимість не погашена або не\nзнята у встановленому законом порядку.\n7. Голова, заступник голови та секретар окружної виборчої\nкомісії не можуть бути представниками однієї партії (блоку).\n8. Рішення про утворення окружної виборчої комісії та про\nвключення до її складу осіб, зазначених у частині третій цієї\nстатті, підлягають оприлюдненню у засобах масової інформації у\nвідповідному регіоні не пізніш як на п'ятий день з дня їх\nприйняття."
    },
    {
      "provision_ref": "art21",
      "section": "21",
      "title": "Стаття 21. Порядок утворення дільничної виборчої комісії",
      "content": "1. Дільнична виборча комісія утворюється відповідною окружною\nвиборчою комісією не пізніш як за 35 днів до дня виборів у складі\nголови, заступника голови, секретаря та інших членів комісії за\nподанням зареєстрованих в установленому законом порядку районного,\nміського (міськрайонного) чи вищого рівня осередку (організації)\nпартії (осередків (організацій) партій, що входять до блоку) -\nсуб'єктів виборчого процесу, кандидатів у депутати, зареєстрованих\nу відповідному одномандатному окрузі, крім випадків, передбачених\nчастинами дев'ятою - дванадцятою цієї статті.\n( Частина перша статті 21 із змінами, внесеними згідно із Законом\nN 2977-III ( 2977-14 ) від 17.01.2002 )\n2. Дільнична виборча комісія утворюється у кількості не менше\nвосьми осіб. На виборчих дільницях, де кількість виборців не\nперевищує п'ятдесяти осіб, дільнична виборча комісія може\nутворюватися у складі голови, секретаря та двох - чотирьох членів\nкомісії.\n3. До складу дільничної виборчої комісії можуть входити\nгромадяни України, які мають право голосу і проживають у межах\nвідповідного одномандатного округу або міста, на території якого\nрозташований цей округ.\n4. До складу дільничної виборчої комісії не можуть входити\nособи, зазначені у частині шостій статті 20 цього Закону.\n5. Районні, міські (міськрайонні) чи вищого рівня осередки\n(організації) партії (відповідні осередки (організації) партій, що\nвходять до блоку) - суб'єкти виборчого процесу не пізніш як за 43\nдні до дня виборів подають до відповідної окружної виборчої\nкомісії список осіб від партії (блоку) - членів цієї партії\n(партій, що входять до блоку) або безпартійних для включення їх до\nскладу конкретних дільничних виборчих комісій із зазначенням\nзапропонованих осіб на посаду голови, заступника голови та\nсекретаря комісії за підписом керівника відповідного осередку\n(організації) партії (керівників осередків (організацій) партій,\nщо входять до блоку), який скріплюється печаткою відповідної\nорганізації партії (печатками відповідних організацій партій, що\nвходять до блоку). До списку додаються заяви осіб, запропонованих\nдо складу відповідної дільничної виборчої комісії, про згоду на\nучасть у її роботі.\n( Частина п'ята статті 21 із змінами, внесеними згідно із Законом\nN 2977-III ( 2977-14 ) від 17.01.2002 )\n6. Кандидат у депутати, зареєстрований в одномандатному\nокрузі, у строк, зазначений у частині п'ятій цієї статті, подає до\nвідповідної окружної виборчої комісії список осіб для включення їх\nдо складу конкретних дільничних виборчих комісій із зазначенням\nзапропонованих осіб на посаду голови, заступника голови та\nсекретаря комісії за особистим підписом, який засвідчується\nголовою окружної виборчої комісії або в установленому законом\nпорядку. До цього списку додаються заяви осіб, запропонованих до\nскладу відповідної дільничної виборчої комісії, про згоду на\nучасть у її роботі.\n7. До складу дільничної виборчої комісії обов'язково\nвключається (за наявності відповідних подань) не більше однієї\nособи від партії (блоку) - суб'єкта виборчого процесу, а також\nвід кандидата у депутати, зареєстрованого у відповідному\nодномандатному окрузі.\n( Частина сьома статті 21 із змінами, внесеними згідно із Законом\nN 2977-III ( 2977-14 ) від 17.01.2002 )\n8. Кожна партія (блок), кандидат у депутати, зареєстрований у\nвідповідному одномандатному окрузі, мають право на пропорційну\nчастку керівних посад у дільничних виборчих комісіях. Частка\nкерівних посад для кожної партії (блоку), кандидата у депутати,\nзареєстрованого у відповідному одномандатному окрузі, визначається\nвідповідно до кількості осіб, поданих партією (блоком), кандидатом\nу депутати, зареєстрованим у відповідному одномандатному окрузі,\nдо складу дільничних виборчих комісій, у відношенні до загальної\nкількості осіб, поданих всіма партіями (блоками) в межах\nодномандатного округу та кандидатами у депутати, зареєстрованими у\nвідповідному одномандатному окрузі.\n9. У разі, якщо у встановлений частиною п'ятою цієї статті\nстрок не надійшли подання щодо осіб для включення їх до складу\nдільничних виборчих комісій або якщо кількість запропонованих до\nскладу дільничної виборчої комісії осіб становить менше восьми,\nдільнична виборча комісія утворюється окружною виборчою комісією\nза поданням її голови у кількості восьми осіб з урахуванням\nкандидатур від партій (блоків), кандидатів у депутати,\nзареєстрованих у відповідному одномандатному окрузі.\n10. Дільнична виборча комісія на судні, яке в день виборів\nперебуває у плаванні під Державним Прапором України, на полярній\nстанції України утворюється окружною виборчою комісією за місцем\nприписки судна, полярної станції за поданням капітана судна,\nкерівника станції, яке може надсилатися технічними засобами\nзв'язку у строк, передбачений частиною першою цієї статті.\n( Частина десята статті 21 із змінами, внесеними згідно із Законом\nN 2977-III ( 2977-14 ) від 17.01.2002 )\n11. Дільнична виборча комісія при дипломатичних та інших\nофіційних представництвах і консульських установах України за\nкордоном, у військовій частині (формуванні), дислокованій за\nмежами України, утворюється Центральною виборчою комісією за\nподанням Міністерства закордонних справ України у строк,\nпередбачений частиною першою цієї статті.\n12. У разі утворення виборчої дільниці у винятковому випадку\nвідповідно до частини сьомої статті 17 цього Закону дільничні\nвиборчі комісії утворюються Центральною виборчою комісією\nодночасно з утворенням виборчих дільниць.\n13. Рішення про утворення дільничної виборчої комісії\nпідлягає оприлюдненню в друкованих засобах масової інформації або,\nпри неможливості в інший спосіб не пізніш як на третій день з дня\nїї утворення. ( Частина тринадцята статті 21 із змінами, внесеними\nзгідно із Законом N 2977-III ( 2977-14 ) від 17.01.2002 )"
    },
    {
      "provision_ref": "art22",
      "section": "22",
      "title": "Стаття 22. Повноваження Центральної виборчої комісії",
      "content": "1. Повноваження Центральної виборчої комісії щодо підготовки\nта проведення виборів депутатів визначаються цим Законом, Законом\nУкраїни \"Про Центральну виборчу комісію\" ( 733/97-ВР ) та іншими\nзаконами України.\n2. Крім повноважень, визначених Законом України \"Про\nЦентральну виборчу комісію\", Центральна виборча комісія:\n1) приймає обов'язкові для виборчих комісій роз'яснення з\nпитань застосування цього Закону, здійснює організаційно-методичне\nзабезпечення їх діяльності;\n2) скликає у разі необхідності за власною ініціативою\nзасідання виборчої комісії нижчого рівня;\n3) контролює використання виборчими комісіями коштів\nДержавного бюджету України, що виділені на підготовку та\nпроведення виборів, із залученням до проведення перевірок\nпрацівників органів державної контрольно-ревізійної служби;\n( Пункт 3 частини другої статті 22 із змінами, внесеними згідно із\nЗаконом N 2977-III ( 2977-14 ) від 17.01.2002 )\n4) встановлює норми і перелік обладнання, інвентарю для\nприміщень виборчої комісії та приміщень для голосування, а також\nвиди послуг, робіт, що можуть надаватися виборчим комісіям;\n5) припиняє рух коштів на рахунках окружних виборчих комісій\nв установах банків після закінчення строку повноважень комісій або\nв разі порушення ними кошторисно-фінансової дисципліни; приймає\nрішення про перерахування залишків коштів на рахунок Центральної\nвиборчої комісії;\n6) визначає відповідно до цього та інших законів України\nпорядок використання засобів масової інформації для проведення\nпередвиборної агітації;\n7) забезпечує виготовлення інформаційних плакатів партій\n(блоків), кандидати у депутати від яких зареєстровані в\nбагатомандатному окрузі;\n8) здійснює контроль за надходженням та використанням коштів\nвиборчих фондів партій (блоків), залучає до проведення вибіркових\nперевірок установу банку, в якій відкрито рахунки відповідних\nвиборчих фондів;\n9) забезпечує централізоване виготовлення бланків\nвідкріплювального посвідчення на право участі у виборах депутатів\n(далі - відкріплювальне посвідчення);\n10) забезпечує централізоване виготовлення у необхідній\nкількості виборчих бюлетенів та передає їх окружним виборчим\nкомісіям;\n11) визнає у випадках, передбачених цим Законом, вибори\nдепутатів недійсними;\n12) призначає повторні та проміжні вибори у випадках,\nпередбачених цим Законом;\n13) надсилає до Рахункової палати звіт про витрату коштів\nДержавного бюджету України, виділених на підготовку та проведення\nвиборів, у тримісячний строк з дня офіційного опублікування\nрезультатів виборів;\n14) здійснює інші повноваження відповідно до цього та інших\nзаконів України."
    },
    {
      "provision_ref": "art23",
      "section": "23",
      "title": "Стаття 23. Повноваження окружної виборчої комісії",
      "content": "1. Повноваження окружної виборчої комісії починаються з дня\nприйняття рішення про її утворення і закінчуються через 10 днів\nпісля дня офіційного оприлюднення Центральною виборчою комісією\nрезультатів виборів.\n2. Окружна виборча комісія:\n1) забезпечує підготовку та проведення виборів депутатів в\nодномандатному окрузі та в багатомандатному окрузі в межах\nодномандатного округу;\n2) здійснює в межах території відповідного одномандатного\nокругу контроль за додержанням і однаковим застосуванням\nзаконодавства про вибори депутатів виборцями, дільничними\nвиборчими комісіями, органами державної влади та органами\nмісцевого самоврядування, посадовими і службовими особами цих\nорганів, підприємствами, установами, організаціями та їх\nпосадовими особами, партіями (блоками), кандидатами у депутати;\n3) надає правову, організаційно-методичну, технічну допомогу\nдільничним виборчим комісіям, організовує навчання членів цих\nкомісій з питань організації виборчого процесу;\n4) реєструє кандидатів у депутати в одномандатному окрузі та\nвидає їм посвідчення за формою, встановленою Центральною виборчою\nкомісією;\n5) реєструє довірених осіб кандидатів у депутати,\nзареєстрованих в одномандатному окрузі, та видає їм посвідчення за\nформою, встановленою Центральною виборчою комісією;\n6) утворює виборчі дільниці, крім випадків, передбачених у\nчастинах четвертій, п'ятій та сьомій статті 17 цього Закону,\nвстановлює їх межі та єдину нумерацію в одномандатному окрузі;\n7) утворює дільничні виборчі комісії відповідно до цього\nЗакону;\n8) скликає у разі необхідності за власною ініціативою\nзасідання дільничної виборчої комісії;\n9) вирішує питання використання коштів Державного бюджету\nУкраїни, що виділяються на підготовку та проведення виборів, у\nпорядку, встановленому Центральною виборчою комісією;\n10) контролює діяльність органів виконавчої влади та органів\nмісцевого самоврядування з питань забезпечення приміщеннями для\nголосування, транспортом, засобами зв'язку, обладнанням, у межах\nсвоєї компетенції розглядає і вирішує інші питання\nматеріально-технічного забезпечення виборів на території виборчого\nокругу;\n11) забезпечує виготовлення інформаційних плакатів про\nкандидатів у депутати, зареєстрованих в одномандатному окрузі, та\nпередає їх дільничним виборчим комісіям;\n12) разом з відповідними органами виконавчої влади і органами\nмісцевого самоврядування сприяє організації зустрічей кандидатів у\nдепутати, їх довірених осіб, уповноважених осіб партій (блоків) з\nвиборцями на підприємствах, в установах, організаціях усіх форм\nвласності, а у випадках, передбачених цим Законом, - організовує\nці зустрічі;\n13) затверджує текст виборчого бюлетеня для голосування в\nодномандатному окрузі;\n14) передає дільничним виборчим комісіям бланки\nвідкріплювальних посвідчень та виборчі бюлетені;\n15) забезпечує виготовлення печаток, штампів та передає їх\nдільничним виборчим комісіям;\n16) встановлює підсумки голосування в багатомандатному окрузі\nв межах одномандатного округу;\n17) встановлює та оприлюднює результати виборів депутата в\nодномандатному окрузі, приймає рішення про обрання депутата в\nцьому окрузі;\n18) визнає голосування на виборчій дільниці недійсним,\nпризначає повторне голосування у випадках, передбачених цим\nЗаконом;\n19) вносить подання до Центральної виборчої комісії щодо\nвизнання недійсними виборів депутата в одномандатному окрузі у\nвипадках та в порядку, передбачених цим Законом;\n20) заслуховує інформацію дільничних виборчих комісій,\nмісцевих органів виконавчої влади та органів місцевого\nсамоврядування з питань підготовки і проведення виборів;\n21) веде облік офіційних спостерігачів, які зареєстровані в\nодномандатному окрузі;\n22) розглядає звернення, заяви і скарги стосовно підготовки\nта проведення виборів депутатів на території одномандатного округу\nта приймає щодо них рішення; ( Пункт 22 частини другої статті 23\nіз змінами, внесеними згідно із Законом N 2977-III ( 2977-14 ) від\n17.01.2002 )\n23) забезпечує передачу на зберігання до відповідної\nдержавної архівної установи виборчої та іншої документації в\nпорядку, встановленому Центральною виборчою комісією;\n24) здійснює інші повноваження відповідно до цього та інших\nзаконів України."
    },
    {
      "provision_ref": "art24",
      "section": "24",
      "title": "Стаття 24. Повноваження дільничної виборчої комісії",
      "content": "1. Повноваження дільничної виборчої комісії починаються з дня\nприйняття рішення про її утворення і закінчуються через 10 днів\nпісля дня офіційного оприлюднення Центральною виборчою комісією\nрезультатів виборів.\n2. Дільнична виборча комісія:\n1) здійснює в межах території відповідної виборчої дільниці\nконтроль за додержанням та однаковим застосуванням законодавства\nпро вибори депутатів;\n2) уточнює списки виборців, подає їх для загального\nознайомлення та у випадках, передбачених цим Законом, вносить до\nних зміни;\n3) забезпечує можливість ознайомлення виборців із виборчими\nсписками кандидатів у депутати від партій (блоків), з\nпередвиборними програмами цих партій (блоків), відомостями про\nвсіх кандидатів у депутати, зареєстрованих в одномандатному\nокрузі, їх передвиборними програмами, а також з рішеннями,\nопублікованими Центральною виборчою комісією, відповідною окружною\nвиборчою комісією, власними рішеннями та повідомленнями;\n4) завчасно вручає або надсилає кожному виборцю іменні\nзапрошення із зазначенням дати проведення виборів, адреси\nприміщення для голосування, часу початку і закінчення голосування;\n5) забезпечує підготовку приміщення для голосування та\nвиборчих скриньок;\n6) вносить зміни до виборчих бюлетенів у випадках,\nпередбачених цим Законом, за рішенням Центральної виборчої комісії\nчи відповідної окружної виборчої комісії;\n7) організовує на виборчій дільниці голосування;\n8) здійснює підрахунок голосів виборців, поданих на виборчій\nдільниці;\n9) визнає недійсним голосування на виборчій дільниці за\nнаявності обставин, передбачених у статті 70 цього Закону;\n10) розглядає звернення, заяви і скарги з питань підготовки\nвиборів та організації голосування на виборчій дільниці та в межах\nсвоїх повноважень приймає щодо них рішення;\n11) здійснює інші повноваження відповідно до цього та інших\nзаконів України."
    },
    {
      "provision_ref": "art25",
      "section": "25",
      "title": "Стаття 25. Організація роботи виборчих комісій",
      "content": "1. Основною формою роботи виборчої комісії є засідання, яке\nскликається головою комісії, в разі його відсутності - заступником\nголови, а у разі відсутності голови та його заступника -\nсекретарем комісії.\n2. У разі необхідності засідання виборчої комісії може бути\nскликане за рішенням виборчої комісії вищого рівня.\n3. Перше засідання виборчої комісії скликається не пізніш як\nна третій робочий день після дня її утворення, а наступні - за\nнеобхідності; у разі утворення виборчої комісії одночасно з\nутворенням виборчої дільниці відповідно до частини сьомої статті\n17 цього Закону перше засідання комісії скликається не пізніше\nнаступного робочого дня після дня її утворення.\n4. Засідання виборчої комісії є чинним, якщо в ньому бере\nучасть не менш як дві третини складу комісії.\n5. Засідання виборчої комісії скликається з обов'язковим\nповідомленням усіх членів комісії про час, місце проведення\nзасідання та його порядок денний.\n6. Членам виборчої комісії надаються проекти рішень комісії\nта необхідні матеріали, як правило, не пізніш як за день до дня\nпроведення засідання комісії.\n7. Засідання виборчої комісії веде голова комісії або його\nзаступник; у разі невиконання ними цієї функції комісія визначає\nзі свого складу головуючого на засіданні.\n8. Виборча комісія на вимогу однієї третини комісії від її\nскладу, а також за рішенням виборчої комісії вищого рівня\nзобов'язана розглянути на своєму засіданні питання, що відносяться\nдо її повноважень, не пізніш як у триденний строк, але не пізніше\nдня виборів, а у день виборів, крім дільничної виборчої комісії, -\nневідкладно. Дільнична виборча комісія зобов'язана розглянути на\nсвоєму засіданні питання, що відносяться до її повноважень, на\nвимогу зазначених членів комісії в день виборів або за рішенням\nвиборчої комісії вищого рівня, прийнятого в день виборів,\nневідкладно після закінчення голосування.\n9. На засіданнях виборчої комісії, на виборчій дільниці в\nдень виборів у приміщенні, де проводиться голосування, мають\nправо бути присутніми без запрошення комісії лише члени виборчих\nкомісій вищого рівня кандидати у депутати, їх довірені особи,\nуповноважені особи, офіційні спостерігачі від партій (блоків) -\nсуб'єктів виборчого процесу, кандидата у депутати, зареєстрованого\nу відповідному одномандатному окрузі (разом не більше двох осіб -\nвід однієї партії (блоку), кандидата у депутати), а також офіційні\nспостерігачі від іноземних держав і міжнародних організацій,\nпредставники засобів масової інформації (не більше двох осіб від\nодного засобу масової інформації).\n( Частина дев'ята статті 25 із змінами, внесеними згідно із\nЗаконом N 2977-III ( 2977-14 ) від 17.01.2002 )\n10. Виборча комісія може прийняти мотивоване рішення про\nпозбавлення права участі в засіданні осіб, зазначених у частині\nдев'ятій цієї статті, якщо вони перешкоджають його проведенню.\nТаке рішення приймається двома третинами від її складу. Комісія не\nможе позбавити цього права зазначених осіб за вчинення дій,\nспрямованих на здійснення ними своїх прав, передбачених цим\nЗаконом.\n11. На засіданні виборчої комісії ведеться протокол, що\nпідписується головуючим на засіданні та секретарем комісії (чи\nвиконуючим обов'язки секретаря, який визначається на засіданні).\n12. Рішення виборчої комісії приймається відкритим\nголосуванням більшістю голосів від складу комісії, крім випадків,\nпередбачених цим Законом. При однаковій кількості голосів членів\nвиборчої комісії, поданих під час голосування, прийнятим\nвважається те рішення, за яке голосував головуючий на засіданні\nкомісії.\n13. Рішення виборчої комісії з розглянутого питання\nоформляється у формі постанови, яка повинна містити: найменування\nкомісії; найменування рішення; дату та місце його прийняття і\nпорядковий номер; мотивувальну частину з посиланням на обставини,\nщо зумовили розгляд питання на засіданні комісії; посилання на\nконкретні положення нормативно-правових актів або рішення виборчої\nкомісії вищого рівня чи судові рішення, якими керувалася комісія\nпри прийнятті рішення; резолютивну частину. Рішення підписується\nголовуючим на засіданні.\n14. Член виборчої комісії, який бере участь у її засіданні і\nне згоден з рішенням, прийнятим комісією, має право у письмовій\nформі висловити окрему думку, яка додається до відповідного\nпротоколу засідання виборчої комісії.\n15. Рішення виборчої комісії, прийняте в межах її\nповноважень, є обов'язковим для всіх суб'єктів та інших учасників\nвиборчого процесу. Ніхто не має права втручатися у діяльність\nвиборчих комісій, крім випадків, передбачених законом.\n16. Рішення виборчої комісії, що суперечить законодавству\nУкраїни або прийняте з перевищенням її повноважень, може бути\nскасоване виборчою комісією вищого рівня або судом. У такому\nвипадку виборча комісія вищого рівня має право прийняти рішення по\nсуті питання.\n17. Звернення, заяви і скарги, що надійшли до виборчої\nкомісії, реєструються в порядку, встановленому Центральною\nвиборчою комісією.\n18. Для організаційного, правового, технічного забезпечення\nздійснення повноважень, передбачених цим Законом, виборча комісія\nможе залучати відповідних спеціалістів, технічних працівників."
    },
    {
      "provision_ref": "art26",
      "section": "26",
      "title": "Стаття 26. Статус члена виборчої комісії",
      "content": "1. Статус члена Центральної виборчої комісії визначається\nЗаконом України \"Про Центральну виборчу комісію\" ( 733/97-ВР ).\n2. Статус члена окружної, дільничної виборчої комісії\nвизначається цим Законом.\n3. Громадянин може входити до складу лише однієї виборчої\nкомісії, що здійснює підготовку та проведення виборів народних\nдепутатів України, виборів депутатів Верховної Ради Автономної\nРеспубліки Крим, депутатів місцевих рад та сільських, селищних,\nміських голів, якщо вказані вибори проводяться одночасно.\n( Частина третя статті 26 в редакції Закону N 2977-III ( 2977-14 )\nвід 17.01.2002 )\n4. За рішенням виборчої комісії, яке затверджується виборчою\nкомісією вищого рівня, голова, заступник голови, секретар або інші\nчлени окружної виборчої комісії (загальною кількістю не більше\nп'яти осіб), дільничної виборчої комісії (загальною кількістю не\nбільше двох осіб) протягом усього періоду повноважень виборчої\nкомісії або частини цього періоду можуть виконувати свої\nповноваження у виборчій комісії з оплатою їх праці в комісії\nвідповідно до статті 28 цього Закону. Зазначені особи на цей\nперіод звільняються від виконання виробничих або службових\nобов'язків за основним місцем роботи.\n5. Член виборчої комісії має право:\n1) брати участь у підготовці питань, що вносяться на розгляд\nвиборчої комісії;\n2) виступати на засіданнях виборчої комісії, ставити іншим\nучасникам засідання запитання щодо порядку денного, вносити\nпропозиції з питань, віднесених до повноважень комісії;\n3) за дорученням відповідної виборчої комісії перевіряти\nдіяльність виборчих комісій нижчого рівня;\n4) знайомитися з документами виборчої комісії, членом якої\nвін є, та виборчих комісій нижчого рівня на відповідній території;\n5) на відшкодування шкоди, заподіяної його життю, здоров'ю чи\nмайну у зв'язку з виконанням обов'язків члена виборчої комісії, у\nпорядку і розмірі, встановлених Кабінетом Міністрів України.\n6. Член виборчої комісії зобов'язаний:\n1) додержуватися Конституції України, цього та інших законів\nУкраїни з питань підготовки і проведення виборів;\n2) брати участь у засіданнях виборчої комісії;\n3) виконувати рішення виборчої комісії та обов'язки,\nпокладені на нього згідно з їх розподілом у комісії.\n7. Член виборчої комісії має інші права та обов'язки\nвідповідно до цього та інших законів України.\n8. Члену виборчої комісії під час виконання своїх обов'язків\nзабороняється агітувати за чи проти партій (блоків), кандидатів у\nдепутати та публічно оцінювати діяльність партій (блоків) -\nсуб'єктів виборчого процесу та кандидатів у депутати.\nСтаття 27. Припинення повноважень виборчої комісії та члена\nкомісії, який входить до її складу\n1. Повноваження окружної, дільничної виборчої комісії\nприпиняються через 10 днів після офіційного опублікування\nрезультатів виборів депутатів у відповідному одномандатному\nокрузі. Повноваження окружної, дільничної виборчої комісії можуть\nбути достроково припинені виборчою комісією, яка її утворила, за\nвласною ініціативою, за поданням органів прокуратури або за\nрішенням суду у разі порушення комісією Конституції України\n( 254к/96-ВР ), цього та інших законів України.\n2. Повноваження члена окружної, дільничної виборчої комісії\nприпиняються одночасно з припиненням повноважень виборчої комісії.\n3. Повноваження члена окружної, дільничної виборчої комісії\nприпиняються достроково виборчою комісією, яка її утворила, у\nзв'язку з:\n1) особистою заявою про складення повноважень члена комісії;\n2) відкликанням його партією (блоком), кандидатом у депутати,\nзареєстрованим у відповідному одномандатному окрузі;\n3) припиненням його громадянства України;\n4) втратою партією (блоком), за поданням якої особу було\nвключено до складу виборчої комісії, статусу суб'єкта виборчого\nпроцесу, скасуванням рішення про реєстрацію кандидата у депутати в\nодномандатному окрузі, за поданням якого особу було включено до\nскладу виборчої комісії;\n5) вибуттям на період до дня виборів за межі одномандатного\nокругу або населеного пункту, що тягне за собою неможливість\nвиконувати обов'язки члена комісії;\n6) систематичним невиконанням покладених на нього обов'язків;\n7) реєстрацією його кандидатом у народні депутати України,\nкандидатом у депутати Верховної Ради Автономної Республіки Крим,\nкандидатом у депутати місцевої ради або кандидатом на посаду\nсільського, селищного, міського голови;\n8) реєстрацією його представником партії (блоку) у\nЦентральній виборчій комісії уповноваженою особою партії (блоку),\nдовіреною особою кандидата у народні депутати України або\nкандидата у депутати Верховної Ради Автономної Республіки Крим,\nкандидата у депутати місцевої ради або кандидата на посаду\nсільського, селищного, міського голови; ( Пункт 8 частини третьої\nстатті 27 із змінами, внесеними згідно із Законом N 2977-III\n( 2977-14 ) від 17.01.2002 )\n9) порушенням ним законодавства України про вибори;\n10) набранням щодо нього законної сили обвинувальним вироком\nсуду за вчинення умисного злочину;\n11) входженням його до іншої виборчої комісії будь-якого\nрівня, що здійснює підготовку та проведення виборів народних\nдепутатів України, депутатів Верховної Ради Автономної Республіки\nКрим, депутатів місцевих рад та сільських, селищних, міських\nголів;\n12) визнанням його недієздатним;\n13) його смертю.\n4. У разі дострокового припинення повноважень виборчої\nкомісії або зменшення її кількісного складу нижче від межі,\nвстановленої у статтях 20 та 21 цього Закону, відповідна виборча\nкомісія вищого рівня не пізніше ніж на сьомий день з дня\nприпинення повноважень комісії або її члена, але не пізніш як\nнапередодні дня виборів, відповідно затверджує новий склад комісії\nабо включає до її складу інших осіб замість тих, повноваження яких\nприпинено, у порядку, встановленому цим Законом.\n5. У разі систематичного невиконання головою, заступником\nголови, секретарем або іншим членом виборчої комісії покладених на\nнього обов'язків окружна або дільнична виборча комісія може\nзвернутися до виборчої комісії, яка її утворила, з мотивованим\nрішенням про його (їх) заміну, якщо за це проголосувало не менше\nдвох третин членів комісії від її складу. Це рішення підлягає\nобов'язковому розгляду у строки, зазначені у частині четвертій\nцієї статті.\n6. При виникненні обставин, передбачених у пунктах 1, 3, 4,\n7, 8, 10, 13 частини третьої цієї статті, повноваження члена\n(членів) комісії припиняються з моменту їх виникнення або\nвиявлення, а передбачених у пунктах 2, 5, 6, 9, 11, 12, - з\nмоменту прийняття рішення про припинення його (їх) повноважень.\nСтаття 28. Оплата праці членів виборчої комісії та осіб, які\nзалучаються до роботи у комісії\n1. Робота члена виборчої комісії, який виконує свої\nповноваження у виборчій комісії на платній основі, оплачується в\nрозмірі та порядку, встановлених Кабінетом Міністрів України, за\nрахунок коштів Державного бюджету України, що виділяються на\nпідготовку і проведення виборів.\n2. Розмір заробітної плати члена виборчої комісії,\nзвільненого від виконання виробничих або службових обов'язків за\nосновним місцем роботи, не може бути нижчим від його середньої\nзаробітної плати за основним місцем роботи і вищим від розміру\nзаробітної плати народного депутата України.\n3. Членам виборчих комісій у межах загальної економії фонду\nоплати праці, передбаченого кошторисом видатків відповідної\nвиборчої комісії на підготовку та проведення виборів депутатів,\nможе бути нарахована і виплачена одноразова грошова винагорода в\nпорядку, встановленому Центральною виборчою комісією.\n4. Робота членів виборчих комісій (у тому числі пенсіонерів\nта осіб, які тимчасово не працюють), в день виборів і в дні\nвстановлення підсумків голосування оплачується у розмірі та\nпорядку, встановлених Кабінетом Міністрів України.\n( Частина четверта статті 28 із змінами, внесеними згідно із\nЗаконом N 2977-III ( 2977-14 ) від 17.01.2002 )\n5. Робота осіб, зазначених у частині вісімнадцятій статті 25\nцього Закону, оплачується в розмірі та порядку, встановлених\nКабінетом Міністрів України, за рахунок коштів Державного бюджету\nУкраїни, що виділяються на підготовку і проведення виборів.\n( Частина п'ята статті 28 в редакції Закону N 2977-III ( 2977-14 )\nвід 17.01.2002 )\nСтаття 29. Оскарження рішень, дій чи бездіяльності, що\nстосуються виборів депутатів\n1. Виборці, партії (блоки), кандидати у депутати мають право\nоскаржувати рішення, дії чи бездіяльність суб'єктів, зазначених у\nчастинах другій та третій цієї статті, а виборчі комісії -\nсуб'єктів, зазначених у частині другій цієї статті.\n2. Рішення, дії чи бездіяльність органів державної влади,\nорганів місцевого самоврядування, підприємств, установ та\nорганізацій, їх посадових і службових осіб, а також акти та дії\nоб'єднань громадян, крім тих, які відповідно до закону, статуту\n(положення) належать до їх внутріорганізаційної діяльності або до\nїх виключної компетенції, можуть бути оскаржені до суду.\n3. Рішення, дії чи бездіяльність виборчих комісій, членів\nвиборчих комісій можуть бути оскаржені до виборчої комісії вищого\nрівня або до суду.\n4. Рішення, дії чи бездіяльність дільничної виборчої комісії\nта її членів оскаржуються до місцевого суду за місцезнаходженням\nвідповідної виборчої дільниці, а окружної виборчої комісії та її\nчленів - до апеляційного суду за місцезнаходженням окружної\nвиборчої комісії.\n5. Рішення, дії чи бездіяльність Центральної виборчої комісії\nта її членів оскаржуються до Верховного Суду України.\n6. Скаргу може бути подано до відповідної виборчої комісії\nабо суду у семиденний строк з дня прийняття рішення, вчинення дії\nчи бездіяльності. Щодо порушень, які мали місце до дня виборів,\nскарга може бути подана не пізніше двадцять четвертої години дня,\nщо передує дню виборів. Щодо порушень, які мали місце під час\nголосування, скарга може бути подана до відповідної виборчої\nкомісії не пізніше двадцять четвертої години дня виборів, а до\nвиборчої комісії вищого рівня або до суду - не пізніше двадцять\nчетвертої години дня, наступного за днем виборів. Щодо порушень,\nякі мали місце під час підрахунку голосів та встановлення\nрезультатів голосування в роботі дільничної виборчої комісії,\nскарга може бути подана до окружної виборчої комісії або до суду\nпротягом двох днів після дня виборів, а в роботі окружної виборчої\nкомісії - до Центральної виборчої комісії або до суду - протягом\nп'яти днів після дня виборів.\n( Частина шоста статті 29 із змінами, внесеними згідно із Законом\nN 2977-III ( 2977-14 ) від 17.01.2002 )\n( Положення четвертого речення частини шостої статті 29 втратили\nчинність, як такі, що є неконституційними, на підставі Рішення\nКонституційного Суду N 13-рп/2003 ( v013p710-03 ) від 03.07.2003 )\n7. Скарга, подана до виборчої комісії, повинна містити:\n1) назву виборчої комісії, до якої подається скарга;\n2) прізвище, ім'я, по батькові, місце проживання громадянина\nУкраїни або точну назву та місцезнаходження юридичної особи -\nзаявника скарги;\n3) суть порушеного питання;\n4) зазначення вимог;\n5) виклад обставин і зазначення доказів, якими заявник скарги\nобгрунтовує свої вимоги;\n6) підпис заявника скарги (представника юридичної особи -\nзаявника) із зазначенням дати.\n8. Скарга, що надійшла до відповідної виборчої комісії або\nсуду, розглядається протягом п'яти днів з дня її надходження, але\nне пізніше дня, що передує дню виборів, а подана напередодні дня\nвиборів, в день виборів чи у наступний за ним день, - невідкладно.\n( Частина восьма статті 29 із змінами, внесеними згідно із Законом\nN 2977-III ( 2977-14 ) від 17.01.2002 )\n9. Скарга, оформлена без дотримання вимог частини сьомої цієї\nстатті, повертається заявнику скарги (представнику юридичної\nособи - заявника) з відповідними роз'ясненнями не пізніш як на\nнаступний день після дня надходження скарги.\n10. Якщо виборча комісія при розгляді скарги визнає\nнеобхідним проведення перевірки зазначених у скарзі обставин\nправоохоронними органами, відповідні органи за зверненням виборчої\nкомісії перевіряють обставини та вживають відповідних заходів щодо\nприпинення порушення законодавства у п'ятиденний строк з дня\nотримання звернення, а якщо звернення отримано менше ніж за п'ять\nднів до дня виборів, у день виборів чи в наступний за ним день, -\nневідкладно.\n11. Строк подання скарги, встановлений цим Законом,\nпродовженню або поновленню не підлягає. Скарги, подані після\nзакінчення строку оскарження, залишаються без розгляду.\n12. Якщо скаргу прийнято судом до розгляду і з того ж питання\nі з тих же підстав її подано до виборчої комісії, виборча комісія\nзупиняє розгляд скарги до набрання рішенням суду законної сили.\nСуд зобов'язаний повідомити цю виборчу комісію та комісію вищого\nрівня про надходження скарги чи про набрання законної сили\nрішенням суду не пізніш як на другий день відповідно з дня\nнадходження скарги чи набрання законної сили рішенням суду.\n13. Якщо рішення виборчої комісії скасовано судом, рішення з\nцього питання приймає виборча комісія, рішення якої було\nскасовано, або виборча комісія вищого рівня на підставі рішення\nсуду.\n14. Виборча комісія вищого рівня на підставі скарги, рішення\nсуду або з власної ініціативи може скасувати рішення виборчої\nкомісії нижчого рівня та прийняти рішення по суті питання або\nзобов'язати виборчу комісію нижчого рівня повторно розглянути\nпорушене питання.\n15. Суди, органи прокуратури та виборчі комісії організують\nсвою роботу під час виборчого процесу, в тому числі у вихідні дні\nта в день виборів, таким чином, щоб забезпечити прийом та розгляд\nскарг у строки, встановлені цим Законом.\n( Частина п'ятнадцята статті 29 із змінами, внесеними згідно із\nЗаконом N 2977-III ( 2977-14 ) від 17.01.2002 )"
    },
    {
      "provision_ref": "art30",
      "section": "30",
      "title": "Стаття 30. Порядок складання списків виборців",
      "content": "1. Для підготовки та проведення голосування виконавчі органи\nсільських, селищних, міських (у містах, де немає районних у місті\nрад), районних у містах рад або органи (посадові особи), які\nвідповідно до закону здійснюють їх повноваження, до 1 вересня\nроку, що передує рокові проведення чергових виборів, складають\nзагальні списки виборців, які проживають на території відповідного\nсела, селища, міста, району в місті, на підставі відомостей про\nмісце їх постійного проживання, за формою, встановленою\nЦентральною виборчою комісією. Для складання загальних списків\nвиборців може використовуватися інформація про місце постійного\nпроживання громадян, яку мають місцеві органи Міністерства\nвнутрішніх справ України, Міністерства юстиції України, Державної\nподаткової адміністрації України. Керівники цих органів\nзобов'язані подати необхідну для складання загальних списків\nвиборців інформацію на запит відповідно сільського, селищного,\nміського голови, голови районної у місті ради.\n2. Після утворення виборчих дільниць виконавчі органи\nсільських, селищних, міських (у містах, де немає районних у місті\nрад), районних у містах рад або органи (посадові особи), які\nвідповідно до закону здійснюють їх повноваження, на основі\nвідповідних загальних списків виборців, зазначених у частині\nпершій цієї статті, складають списки виборців по кожній виборчій\nдільниці (крім дільниць, зазначених у частинах третій - п'ятій\nстатті 17 цього Закону) за формою, встановленою Центральною\nвиборчою комісією, уточнюють ці списки та не пізніш як за 30 днів\nдо дня виборів передають їх дільничним виборчим комісіям за\nпідписом сільського, селищного, міського голови, голови районної у\nмісті ради або особи, яка відповідно до закону здійснює його\nповноваження.\n3. Військовослужбовці, члени їх сімей та інші виборці, які\nпроживають у межах розташування військових частин (формувань) і\nголосуватимуть на виборчих дільницях, розташованих за межами\nвійськових частин (формувань), включаються до списків виборців\nвідповідної виборчої дільниці на підставі відомостей, поданих\nкомандирами військових частин (формувань) до органів, що складають\nсписки виборців, не пізніш як за 45 днів до дня виборів. Для\nзабезпечення вільного волевиявлення військовослужбовцями строкової\nслужби в день виборів їм надається відпустка не менш як на чотири\nгодини.\n4. На виборчих дільницях, утворених у стаціонарних\nлікувальних закладах, на суднах, що в день виборів перебувають у\nплаванні під Державним Прапором України, на полярних станціях\nУкраїни, при дипломатичних та інших офіційних представництвах і\nконсульських установах України за кордоном, у військових частинах\n(формуваннях), дислокованих за межами України, установах\nкримінально-виконавчої системи та в інших місцях тимчасового\nперебування виборців з обмеженими можливостями пересування, а\nтакож на виборчих дільницях, утворених відповідно до частини\nчетвертої статті 17 цього Закону на територіях військових частин\n(формувань), списки виборців складаються за формою, передбаченою у\nчастині другій цієї статті, відповідними дільничними виборчими\nкомісіями на підставі відомостей, поданих керівниками зазначених у\nцій частині закладів, установ, представництв, капітанами суден,\nкомандирами військових частин (формувань) не пізніш як за 20 днів\nдо дня виборів. ( Частина четверта статті 30 із змінами, внесеними\nзгідно із Законом N 2977-III ( 2977-14 ) від 17.01.2002 )\n5. До списків виборців на виборчих дільницях, утворених при\nдипломатичних та інших офіційних представництвах і консульських\nустановах України за кордоном, включаються працівники цих\nпредставництв, установ та члени їх сімей, а також інші громадяни\nУкраїни, які проживають чи перебувають на території відповідної\nіноземної держави, на підставі даних консульського обліку.\n( Частина п'ята статті 30 із змінами, внесеними згідно із Законом\nN 2977-III ( 2977-14 ) від 17.01.2002 )\n6. У разі утворення виборчої дільниці у винятковому випадку\nвідповідно до частини сьомої статті 17 цього Закону списки\nвиборців складаються дільничною виборчою комісією не пізніш як за\nчотири дні до дня виборів на підставі відомостей, поданих\nкерівниками зазначених у частині четвертій цієї статті закладів,\nустанов, представництв, капітанами суден, командирами військових\nчастин (формувань).\n7. До списку виборців включаються громадяни України, які\nдосягли або на день виборів досягнуть вісімнадцяти років і мають\nправо голосу та які на день складання списків постійно проживають\n(для дільниць, утворених відповідно до частини другої статті 17\nцього Закону) або в день виборів перебуватимуть на території\nвідповідної виборчої дільниці (для дільниць, утворених відповідно\nдо частин третьої - п'ятої статті 17 цього Закону).\n8. У списку виборців зазначаються прізвище, ім'я, по\nбатькові, рік народження (для осіб, яким на день виборів\nвиповнилося або виповнюється вісімнадцять років, - також число та\nмісяць народження), адреса місця проживання виборця. За\nвідсутності відомостей про місяць і день народження громадянина\nвважається, що він народився 1 січня відповідного року. Виборці\nвключаються до списку в порядку, зручному для проведення\nголосування.\nСтаття 31. Порядок внесення змін до списку виборців та\nознайомлення виборців з ним\n1. Дільнична виборча комісія уточнює список виборців та\nдоповнює його на підставі особистих звернень громадян, подань\nорганів та посадових осіб, зазначених у частинах першій, третій,\nчетвертій статті 30 цього Закону, після чого він підписується\nголовою та секретарем комісії, скріплюється печаткою комісії і не\nпізніш як за 15 днів, а у винятковому випадку утворення виборчої\nдільниці відповідно до частини сьомої статті 17 цього Закону - не\nпізніш як за три дні до дня виборів подається для загального\nознайомлення. Кожному виборцю надається можливість ознайомитися зі\nсписком виборців у приміщенні дільничної виборчої комісії та\nперевірити правильність внесених до списку відомостей.\n2. Дільнична виборча комісія на вимогу члена комісії,\nкандидата у депутати, уповноваженої особи партії (блоку),\nдовіреної особи кандидата у депутати, зареєстрованого в\nодномандатному окрузі, має право запросити у відповідних органах\nдержавної влади та органах місцевого самоврядування для\nознайомлення будь-які документи, що містять інформацію про місце\nпостійного проживання громадян, на підставі яких складалися списки\nвиборців.\n3. Виборець може бути включений до списку виборців тільки на\nодній виборчій дільниці.\n4. Виборець, який пізніше ніж за 25 днів до дня виборів\nвключно вибуває з населеного пункту, де він включений до списків\nвиборців, може звернутися до дільничної виборчої комісії із заявою\nпро виключення його із списку виборців. На підставі цієї заяви та\nодного із документів, передбачених частиною другою статті 2 цього\nЗакону, дільнична виборча комісія видає виборцю відкріплювальне\nпосвідчення за формою, що затверджується Центральною виборчою\nкомісією. У списку виборців при цьому зазначаються дата видачі та\nномер відкріплювального посвідчення, ставляться підписи виборця,\nякий отримав посвідчення, та члена дільничної виборчої комісії,\nякий його видав. У день виборів відкріплювальне посвідчення не\nвидається. У разі втрати виборцем відкріплювального посвідчення\nвоно повторно не видається.\n( Частина четверта статті 31 із змінами, внесеними згідно із\nЗаконом N 2977-III ( 2977-14 ) від 17.01.2002 )\n5. Відкріплювальні посвідчення мають єдину на всій території\nУкраїни нумерацію і є документами суворої звітності.\n6. Порядок виготовлення, передачі окружним та дільничним\nвиборчим комісіям, вилучення та погашення невикористаних\nвідкріплювальних посвідчень встановлюється Центральною виборчою\nкомісією. Бланки відкріплювальних посвідчень передаються\nдільничним виборчим комісіям не пізніш як за 25 днів до дня\nвиборів, а у разі утворення виборчої дільниці у винятковому\nвипадку відповідно до частини сьомої статті 17 цього Закону - у\nдень першого засідання комісії.\n7. Виборець, який прибув до дня виборів включно до населеного\nпункту не за місцем свого проживання і відповідно до частини\nчетвертої цієї статті був виключений із списку виборців,\nвключається головою, заступником голови або секретарем дільничної\nвиборчої комісії до списку виборців на підставі його заяви,\nодного із документів, передбачених у частині другій статті 2 цього\nЗакону, та відкріплювального посвідчення, яке долучається до\nсписку виборців. Виборець, який прибув до дня виборів включно до\nвиборчої дільниці, утвореної при дипломатичному або іншому\nофіційному представництві чи консульській установі України за\nкордоном, у військовій частині (формуванні), дислокованій за\nмежами України, включається головою, заступником голови або\nсекретарем дільничної виборчої комісії до списку виборців на\nпідставі письмової заяви із зазначенням місця постійного\nпроживання або поданням відкріплювального посвідчення, а також\nподанням паспорта громадянина України для виїзду за кордон,\nдипломатичного паспорта, службового паспорта, посвідчення особи\nморяка чи посвідчення члена екіпажу.\n( Частина сьома статті 31 із змінами, внесеними згідно із Законом\nN 2977-III ( 2977-14 ) від 17.01.2002 )\n8. Дільнична виборча комісія при включенні до списку виборців\nосіб відповідно до частин четвертої - шостої статті 30 цього\nЗакону, на підставі відомостей, наданих керівниками відповідних\nзакладів, установ, представництв, капітанами суден, командирами\nвійськових частин (формувань), повідомляє протягом двох днів\nокружну виборчу комісію одномандатного округу, до якого належить\nвиборча дільниця, про включення до списку виборців цих осіб та про\nмісце їх постійного проживання.\n9. Окружна виборча комісія, яка отримала повідомлення,\nзазначене у частині восьмій цієї статті, забезпечує невідкладну\nпередачу цього повідомлення до дільничної виборчої комісії за\nмісцем постійного проживання виборця, включеного відповідно до\nчастин четвертої - шостої статті 30 цього Закону, до списку\nвиборців в іншому місці. Дільнична виборча комісія на підставі\nцього повідомлення приймає рішення про виключення виборця із\nсписку виборців на цій виборчій дільниці. У списку виборців при\nцьому замість підпису виборця зазначається \"вибув\", а також\nвказуються номери одномандатного округу та виборчої дільниці, де\nзгідно з повідомленням виборець включений до списку виборців,\nзазначається дата прийняття рішення про виключення виборця із\nсписку виборців на виборчій дільниці та ставиться підпис члена\nдільничної виборчої комісії, який вніс у список виборців ці\nвідомості.\n10. Громадянин має право оскаржити до дільничної виборчої\nкомісії або безпосередньо до місцевого суду за місцезнаходженням\nвиборчої дільниці допущені при складанні списку виборців\nнеправильності, в тому числі невключення, неправильне включення\nабо виключення зі списку виборців його або інших осіб. Скарга,\nподана до дільничної виборчої комісії не пізніш як за день до дня\nвиборів, розглядається у триденний строк, але не пізніше дня, що\nпередує дню виборів, а подана напередодні дня виборів, -\nневідкладно. Дільнична виборча комісія зобов'язана внести\nнеобхідні зміни до списку виборців або видати заявнику копію\nмотивованого рішення про відхилення його скарги. Скарга, подана до\nсуду до дня виборів, розглядається у п'ятиденний строк, але не\nпізніше дня, що передує дню виборів, а подана в день виборів, -\nневідкладно, але не пізніше часу закінчення голосування.\n11. Вносити будь-які зміни до списку виборців після\nзакінчення голосування забороняється."
    },
    {
      "provision_ref": "art32",
      "section": "32",
      "title": "Стаття 32. Фінансування виборів депутатів",
      "content": "1. Витрати на підготовку і проведення виборів депутатів\nздійснюються виключно за рахунок коштів Державного бюджету України\nта коштів виборчих фондів партій (блоків), кандидатів у депутати\nвід яких зареєстровано в багатомандатному окрузі, кандидатів у\nдепутати, зареєстрованих в одномандатних округах.\n2. Партія (блок), кандидатів у депутати від яких\nзареєстровано в багатомандатному окрузі, кандидат у депутати,\nзареєстрований в одномандатному окрузі, для фінансування своєї\nпередвиборної агітації зобов'язані утворити свої виборчі фонди, що\nформуються в порядку, встановленому цим Законом.\nСтаття 33. Фінансове забезпечення підготовки і проведення\nвиборів депутатів за рахунок коштів Державного\nбюджету України\n1. Фінансове забезпечення підготовки і проведення виборів\nдепутатів за рахунок коштів Державного бюджету України\nздійснюється Центральною виборчою комісією, яка є головним\nрозпорядником цих коштів.\n2. Обсяг коштів для підготовки і проведення виборів депутатів\nза поданням Центральної виборчої комісії щорічно передбачається\nокремим рядком у законі про Державний бюджет України.\n3. Витрати на підготовку і проведення виборів депутатів, у\nтому числі на друкування інформаційних плакатів партій (блоків),\nкандидатів у депутати від яких зареєстровано в багатомандатному\nокрузі, кандидатів у депутати, зареєстрованих в одномандатних\nокругах, публікацію в засобах масової інформації передвиборних\nпрограм партій (блоків), кандидатів у депутати, зареєстрованих в\nодномандатних округах, час мовлення на радіо і телебаченні\nздійснюються Центральною виборчою комісією та окружними виборчими\nкомісіями відповідно до затверджених Центральною виборчою комісією\nкошторисів видатків у межах коштів, передбачених на підготовку і\nпроведення виборів у Державному бюджеті України.\n4. Кошти на підготовку і проведення виборів депутатів,\nпередбачені Державним бюджетом України, перераховуються\nЦентральній виборчій комісії у триденний строк з дня оголошення\nпро початок виборчого процесу.\n5. Центральна виборча комісія затверджує середні норми\nвидатків окружної виборчої комісії, а також середні норми видатків\nдля потреб дільничних виборчих комісій.\n6. Окружна виборча комісія у десятиденний строк з дня її\nутворення на основі середніх норм видатків складає єдиний кошторис\nвидатків для підготовки і проведення виборів із включенням до\nнього видатків окружної виборчої комісії та видатків для потреб\nдільничних виборчих комісій одномандатного округу, що\nзатверджується Центральною виборчою комісією.\n7. Фінансування виборчих комісій здійснюється в порядку,\nвстановленому Центральною виборчою комісією разом з Міністерством\nфінансів України.\n8. Окружна виборча комісія зобов'язана не пізніш як у\nтижневий строк з дня офіційного оприлюднення результатів виборів\nдепутатів повернути не використані нею на підготовку і проведення\nвиборів кошти Державного бюджету України на рахунок Центральної\nвиборчої комісії. Державне казначейство України у триденний строк\nінформує Центральну виборчу комісію про повернення цих коштів на\nїї рахунок.\n9. Окружна виборча комісія в десятиденний строк з дня\nофіційного оприлюднення результатів виборів складає та подає до\nЦентральної виборчої комісії фінансовий звіт про надходження та\nвикористання коштів Державного бюджету України на підготовку і\nпроведення виборів депутатів у порядку, встановленому Центральною\nвиборчою комісією, за формою, затвердженою Центральною виборчою\nкомісією разом з Державним казначейством України.\n( Частина дев'ята статті 33 із змінами, внесеними згідно із\nЗаконом N 2977-III ( 2977-14 ) від 17.01.2002 )\n10. Контроль за правильним та цільовим використанням коштів\nДержавного бюджету України, що виділяються на підготовку та\nпроведення виборів депутатів, здійснюється Центральною виборчою\nкомісією та відповідними органами державної контрольно-ревізійної\nслужби України у порядку, встановленому Центральною виборчою\nкомісією разом з Міністерством фінансів України.\n( Частина десята статті 33 із змінами, внесеними згідно із\nЗаконом N 2977-III ( 2977-14 ) від 17.01.2002 )\n11. Відшкодування кредиторської заборгованості окружних\nвиборчих комісій після закінчення строку їх повноважень за умов\nнезавершеного фінансування виборів депутатів у межах коштів,\nпередбачених Державним бюджетом України на підготовку і проведення\nвиборів, здійснюється Кабінетом Міністрів України до закінчення\nфінансового року.\nСтаття 34. Виборчий фонд партії (блоку), кандидата у\nдепутати, зареєстрованого в одномандатному окрузі\n1. Партія (блок), кандидатів у депутати від якої\nзареєстровано в багатомандатному окрузі, кандидат у депутати,\nзареєстрований в одномандатному окрузі, зобов'язані відкрити\nрахунок свого виборчого фонду не пізніше ніж за 50 днів до дня\nвиборів. Підставою для відкриття рахунку виборчого фонду партії\n(блоку) є копія рішення Центральної виборчої комісії про\nреєстрацію кандидатів у депутати в багатомандатному окрузі,\nвключених до виборчого списку партії (блоку), а виборчого фонду\nкандидата у депутати, зареєстрованого в одномандатному окрузі, -\nкопія рішення окружної виборчої комісії про його реєстрацію.\n2. Порядок відкриття і закриття рахунку виборчого фонду\nпартії (блоку), кандидата у депутати, зазначених у частині першій\nцієї статті (далі - рахунок виборчого фонду), встановлюється\nНаціональним банком України за погодженням із Центральною виборчою\nкомісією не пізніш як за 80 днів до дня виборів.\n3. Партія (блок), кандидатів у депутати від яких\nзареєстровано в багатомандатному окрузі, відкриває рахунок\nвиборчого фонду в установі банку України у місті Києві. Кандидат у\nдепутати, зареєстрований в одномандатному окрузі, відкриває\nрахунок виборчого фонду в установі банку України за\nмісцезнаходженням окружної виборчої комісії. Перелік установ\nбанку, в яких повинні відкриватися рахунки виборчих фондів,\nвстановлюється Центральною виборчою комісією. Зазначені партія\n(блок), кандидат у депутати мають право відкрити лише один рахунок\nвиборчого фонду і тільки в національній валюті.\n4. Витрачання коштів з рахунку виборчого фонду здійснюється у\nбезготівковій формі.\n5. Послуги установи банку, пов'язані з відкриттям і закриттям\nрахунку виборчого фонду, надаються безоплатно. Установа банку за\nкористування коштами, що знаходяться на рахунку виборчого фонду,\nвідсотки не нараховує і не сплачує.\n6. Установа банку не пізніше наступного робочого дня після\nдня відкриття рахунку виборчого фонду партії (блоку), кандидата у\nдепутати, зазначених у частині першій цієї статті, повідомляє про\nвідкриття рахунку та його реквізити відповідно Центральну виборчу\nкомісію чи відповідну окружну виборчу комісію.\n7. Інформація про відкриття рахунку відповідного виборчого\nфонду та його реквізити одноразово публікується Центральною\nвиборчою комісією в газетах \"Голос України\" та \"Урядовий кур'єр\",\nокружною виборчою комісією - в одному з державних або комунальних\nмісцевих друкованих засобах масової інформації за рахунок коштів\nДержавного бюджету України, що виділяються на підготовку і\nпроведення виборів. Подальша інформація про реквізити рахунку\nвиборчого фонду публікується у друкованих засобах масової\nінформації за рахунок відповідного виборчого фонду.\n8. Витрачання коштів з рахунку виборчого фонду припиняється\nза день до дня виборів.\n9. У разі призначення повторного голосування в одномандатному\nокрузі використання коштів виборчих фондів кандидатів у депутати,\nвключених до виборчих бюлетенів для повторного голосування,\nпоновлюється з дня прийняття рішення про повторне голосування.\n10. Рахунок виборчого фонду закривається установою банку на\nп'ятнадцятий день після дня офіційного оприлюднення результатів\nвиборів у відповідному окрузі."
    },
    {
      "provision_ref": "art35",
      "section": "35",
      "title": "Стаття 35. Розпорядники виборчого фонду",
      "content": "1. Партія (блок) із числа своїх уповноважених осіб,\nзазначених у статті 57 цього Закону, призначає не більше двох\nрозпорядників виборчого фонду. Кандидат у депутати, зареєстрований\nв одномандатному окрузі, може бути розпорядником власного\nвиборчого фонду або призначити не більше одного розпорядника\nвиборчого фонду з числа своїх довірених осіб, зазначених у статті\n58 цього Закону. Розпорядники виборчого фонду мають виключне право\nна використання коштів виборчого фонду згідно із законами України.\n( Частина перша статті 35 із змінами, внесеними згідно із\nЗаконом N 2977-III ( 2977-14 ) від 17.01.2002 )\n2. Розпорядники коштів виборчого фонду зобов'язані вести\nоблік надходження та використання коштів виборчого фонду.\n3. Установа банку, в якій відкрито рахунок виборчого фонду,\nнадає розпоряднику виборчого фонду потижнево або за його\nзверненням відомості про розміри та джерела внесків, що надійшли\nна рахунок виборчого фонду.\n4. Розпорядники виборчого фонду партії (блоку) зобов'язані не\nпізніш як на п'ятий день після дня виборів подати до Центральної\nвиборчої комісії фінансовий звіт про надходження та використання\nкоштів виборчого фонду. Розпорядник виборчого фонду кандидата у\nдепутати, зареєстрованого в одномандатному окрузі, зобов'язаний не\nпізніш як на п'ятий день після дня виборів (у разі включення\nкандидата у депутати до виборчого бюлетеня для повторного\nголосування - не пізніш як на п'ятий день після дня повторного\nголосування) подати фінансовий звіт про надходження та\nвикористання коштів виборчого фонду до окружної виборчої комісії.\nФорма фінансового звіту встановлюється Центральною виборчою\nкомісією не пізніше ніж за 60 днів до дня виборів.\nСтаття 36. Формування виборчого фонду та використання його\nкоштів\n1. Виборчий фонд партії (блоку) формується за рахунок коштів\nпартії (партій, що входять до виборчого блоку), а також\nдобровільних внесків фізичних осіб.\n2. Виборчий фонд кандидата у депутати, зареєстрованого в\nодномандатному окрузі, формується за рахунок його коштів та\nдобровільних внесків фізичних осіб.\n3. Гранична сума витрат виборчого фонду партії (блоку) не\nможе перевищувати ста п'ятдесяти тисяч неоподатковуваних мінімумів\nдоходів громадян, а кандидата у депутати, зареєстрованого в\nодномандатному окрузі, - десяти тисяч неоподатковуваних мінімумів\nдоходів громадян.\n4. Добровільний внесок (внески) фізичної особи до виборчого\nфонду однієї партії (блоку), одного кандидата у депутати,\nзареєстрованого в одномандатному окрузі, не може перевищувати\nоднієї тисячі неоподатковуваних мінімумів доходів громадян.\n5. Забороняється робити добровільні внески до виборчого\nфонду:\n1) іноземним громадянам та особам без громадянства;\n2) фізичним особам - суб'єктам підприємницької діяльності,\nякі мають заборгованість перед бюджетом будь-якого рівня на день\nперерахування внеску до виборчого фонду;\n3) анонімним жертводавцям (без зазначення в платіжному\nдокументі відомостей, передбачених у частині шостій цієї статті).\n6. Добровільний внесок громадянина України до виборчого фонду\nприймається установою банку або відділенням зв'язку за умови\nподання громадянином одного із документів, передбачених у частині\nдругій статті 2 цього Закону. У платіжному документі при цьому\nобов'язково зазначаються прізвище, ім'я, по батькові, дата\nнародження та адреса місця проживання громадянина.\n( Частина шоста статті 36 із змінами, внесеними згідно із Законом\nN 2977-III ( 2977-14 ) від 17.01.2002 )\n7. Добровільний внесок перераховується установою банку або\nпереказується відділенням зв'язку на рахунок виборчого фонду не\nпізніше наступного робочого дня з дня отримання відповідного\nплатіжного документа. Загальний строк безготівкового перерахування\nвнеску на рахунок виборчого фонду не повинен перевищувати двох\nбанківських днів.\n8. Розпорядник виборчого фонду має право відмовитися від\nвнеску фізичної особи, про що він подає відповідну заяву та\nплатіжний документ до установи банку, в якій відкрито рахунок\nвиборчого фонду. Цей внесок повертається фізичній особі за рахунок\nдобровільного внеску, а у разі неможливості такого повернення\nзараховується до Державного бюджету України.\n9. У разі надходження добровільного внеску (внесків) від\nфізичної особи, який перевищує розмір, встановлений частиною\nчетвертою цієї статті, сума, що перевищує встановлений розмір\nвнеску (внесків), на підставі відповідної заяви та платіжного\nдокумента, поданих розпорядником виборчого фонду, повертається\nфізичній особі установою банку, в якій відкрито рахунок виборчого\nфонду, за рахунок цих коштів, а у разі неможливості такого\nповернення - до Державного бюджету України.\n10. Розпорядник виборчого фонду зобов'язаний відмовитися від\nвнеску фізичної особи, яка відповідно до цього Закону не має права\nробити такого внеску. На підставі заяви розпорядника про відмову\nвід внеску з цієї причини установа банку, в якій відкрито рахунок\nвиборчого фонду, перераховує такий внесок до Державного бюджету\nУкраїни.\n11. Контроль за надходженням, обліком і використанням коштів\nвиборчих фондів здійснюється вибірково Центральною виборчою\nкомісією, окружними виборчими комісіями та установою банку, в якій\nвідкрито рахунок виборчого фонду відповідно до порядку,\nвстановленого Центральною виборчою комісією разом з Національним\nбанком України та центральним органом виконавчої влади з питань\nзв'язку не пізніше ніж за 60 днів до дня виборів.\n12. Кошти виборчого фонду, не використані партією (блоком),\nза рішенням керівного органу партії (блоку), прийнятим у\nсемиденний строк після офіційного оприлюднення результатів\nвиборів, перераховуються на поточний банківський рахунок партії\n(партій, що входять до блоку) у п'ятиденний строк з дня\nнадходження відповідного рішення партії (блоку). У разі\nнеприйняття у цей строк партією (блоком) такого рішення\nневикористані кошти виборчого фонду перераховуються установою\nбанку у безспірному порядку до Державного бюджету України на\nп'ятнадцятий день з дня офіційного оприлюднення Центральною\nвиборчою комісією результатів виборів.\n13. Кошти виборчого фонду, не використані кандидатом у\nдепутати, зареєстрованим в одномандатному окрузі, перераховуються\nустановою банку у безспірному порядку до Державного бюджету\nУкраїни в триденний строк з дня офіційного оприлюднення\nрезультатів виборів депутата в одномандатному окрузі або рішення\nпро визнання виборів у цьому окрузі недійсними.\n14. У разі скасування рішення про реєстрацію кандидата у\nдепутати залишки коштів його виборчого фонду на восьмий день з дня\nоприлюднення відповідного рішення у безспірному порядку\nперераховуються до Державного бюджету України.\n15. Внески, що надійшли до виборчого фонду після дня виборів\n(у разі включення кандидата у депутати до виборчого бюлетеня для\nповторного голосування - після дня повторного голосування),\nповертаються установою банку відповідній фізичній особі за її\nрахунок, а у разі неможливості такого повернення - до Державного\nбюджету України.\nСтаття 37. Матеріально-технічне забезпечення підготовки і\nпроведення виборів депутатів\n1. Органи державної влади та органи місцевого самоврядування,\nїх посадові особи зобов'язані сприяти виборчим комісіям у\nреалізації їх повноважень: надавати їм необхідні приміщення;\nзабезпечувати їх охорону, а також охорону виборчих бюлетенів та\nіншої виборчої документації; надавати згідно із встановленими\nЦентральною виборчою комісією нормами та переліком транспортні\nзасоби і засоби зв'язку, обладнання, інвентар, оргтехніку, що\nпідлягають поверненню після припинення повноважень виборчих\nкомісій. Порядок оплати або відшкодування зазначених послуг\nвстановлюється Кабінетом Міністрів України.\n2. Закупівля товарів, оплата робіт, послуг для підготовки і\nпроведення виборів депутатів під час виборчого процесу\nздійснюються виборчими комісіями за рахунок коштів Державного\nбюджету України в порядку, встановленому Кабінетом Міністрів\nУкраїни."
    },
    {
      "provision_ref": "art38",
      "section": "38",
      "title": "Стаття 38. Загальний порядок висування кандидатів у депутати",
      "content": "1. Кандидатів у депутати може висувати партія, яка\nзареєстрована в установленому законом порядку не пізніш як за рік\nдо дня виборів, виборчий блок партій за умови, що до його складу\nвходять партії, зареєстровані не пізніш як за рік до дня виборів.\n2. Громадянин України, який відповідно до статті 8 цього\nЗакону має право бути обраним депутатом, може самовисунутися\nкандидатом у депутати у відповідному одномандатному окрузі шляхом\nподання заяви до окружної виборчої комісії про бажання\nбалотуватися у цьому окрузі (заяви про самовисунення).\n3. Громадянин України, який відповідно до статті 8 цього\nЗакону має право бути обраним депутатом, може дати згоду\nбалотуватися кандидатом у депутати в багатомандатному чи\nодномандатному окрузі.\n4. Висування кандидатів у депутати розпочинається за 85 днів\nі закінчується за 65 днів до дня виборів."
    },
    {
      "provision_ref": "art39",
      "section": "39",
      "title": "Стаття 39. Порядок утворення виборчого блоку",
      "content": "1. Виборчий блок може бути утворено двома і більше партіями,\nзазначеними у частині першій статті 38 цього Закону, на підставі\nрішень з'їзду (зборів, конференції) кожної з цих партій. Таке\nрішення підписується керівником партії та скріплюється печаткою.\nЗ'їзди (збори, конференції) партій, які приймають рішення про\nутворення виборчого блоку, можуть відбутися в будь-який час до\nпочатку виборчого процесу.\n2. Керівники або представники партій, які наділені з'їздом\n(зборами, конференцією) повноваженнями щодо утворення виборчого\nблоку, укладають угоду про його утворення, яка підписується ними і\nскріплюється печатками партій, що утворили блок.\n3. Угода про утворення виборчого блоку повинна визначати:\n1) керівні органи виборчого блоку та умови їх функціонування;\n2) норми представництва на міжпартійному з'їзді (зборах,\nконференції) від партій, що входять до блоку;\n3) порядок проведення міжпартійного з'їзду (зборів,\nконференції) щодо висування кандидатів у депутати;\n4) порядок прийняття рішень міжпартійним з'їздом (зборами,\nконференцією);\n5) умови висування та норми представництва кандидатів у\nдепутати до виборчого списку від партій, що входять до виборчого\nблоку.\n4. Про утворення виборчого блоку повідомляється Центральна\nвиборча комісія не пізніш як за два дні до дня проведення\nміжпартійного з'їзду (зборів, конференції). До повідомлення\nдодаються угода про утворення виборчого блоку, витяги з протоколів\nз'їздів (зборів, конференцій) партій з рішеннями про утворення\nвиборчого блоку, засвідчені керівниками партій, що утворили\nвиборчий блок, та скріплені печатками цих партій, а також копії\nсвідоцтв про реєстрацію партій, що утворили виборчий блок, та їх\nстатутів, засвідчених Міністерством юстиції України після\nоголошення про початок виборчого процесу.\nСтаття 40. Порядок висування кандидатів у депутати партією\n(блоком)\n1. Партія (блок) може висувати кандидатів у депутати в\nбагатомандатному та в одномандатних округах.\n2. Кількість кандидатів у депутати, що висуваються партією\n(блоком) у багатомандатному окрузі, не може перевищувати кількості\nдепутатів, встановленої у пункті 1 частини третьої статті 1 цього\nЗакону. Усі кандидати у депутати, висунуті партією (блоком),\nвключаються до єдиного виборчого списку партії (блоку).\n3. Партія (блок) може висунути в кожному одномандатному\nокрузі не більше ніж одного кандидата у депутати.\n4. Партія (блок) може висунути кандидатом у депутати особу,\nяка є членом цієї партії (членом партії, яка входить до блоку),\nабо позапартійного громадянина, які відповідно до статті 8 цього\nЗакону мають право бути обраним депутатом.\n5. Партія, яка входить до виборчого блоку, не може самостійно\nвисувати кандидатів у депутати та входити до складу іншого\nвиборчого блоку.\n6. Висування кандидатів у депутати партією здійснюється на її\nз'їзді (зборах, конференції), а блоком - на міжпартійному з'їзді\n(зборах, конференції) партій, що входять до блоку. У з'їзді\n(зборах, конференції), на якому здійснюється висування кандидатів\nу депутати, повинно брати участь не менше 200 делегатів. Висування\nкандидатів у депутати партією (блоком) в одномандатних округах\nможе здійснюватися і на зборах (конференції) республіканського в\nАвтономній Республіці Крим, обласного, міського у місті Києві чи\nСевастополі осередку (організації) партії (спільних зборах\n(конференції) осередків (організацій) партій, що входять до\nблоку), які проводяться відповідно до статуту партії (статутів\nпартій, що входять до блоку), а також відповідно до угоди про\nутворення блоку - у разі висування кандидатів у депутати спільними\nзборами (конференцією) осередків (організацій) партій, що входять\nдо блоку.\n7. Висування кандидатів у депутати в багатомандатному окрузі\nздійснюється у вигляді виборчого списку кандидатів у депутати від\nпартії (блоку) з визначенням їх черговості в цьому списку за\nформою, затвердженою Центральною виборчою комісією не пізніш як\nза 87 днів до дня виборів. Особа може бути включена до виборчого\nсписку лише однієї партії (одного блоку).\n( Частина сьома статті 40 із змінами, внесеними згідно із Законом\nN 2977-III ( 2977-14 ) від 17.01.2002 )\n8. У протоколі з'їзду (зборів, конференції) партії,\nміжпартійного з'їзду (зборів, конференції) партій, що входять до\nблоку, зазначаються: дата його проведення, порядок денний,\nвідомості про осіб, висунутих кандидатами у депутати (прізвище,\nім'я, по батькові, число, місяць і рік народження, громадянство,\nпартійність, посада (заняття), місце роботи і адреса місця\nпроживання), номер одномандатного виборчого округу у разі\nвисування осіб кандидатами у депутати в одномандатних округах,\nпідсумки голосування щодо виборчого списку кандидатів у депутати,\nякі висуваються в багатомандатному окрузі, кандидатів у депутати,\nякі висуваються в одномандатних округах. Протокол підписується\nголовуючим на з'їзді (зборах, конференції), а виборчий список\nкандидатів у депутати - керівником партії (керівниками партій, що\nвходять до блоку) та скріплюється печаткою партії (партій, що\nвходять до блоку). У протоколі зборів (конференції)\nреспубліканського в Автономній Республіці Крим, обласного,\nміського у місті Києві чи Севастополі осередку (організації)\nпартії (спільних зборах (конференції) осередків (організацій)\nпартій, що входять до блоку) зазначаються: дата їх проведення,\nпорядок денний, відомості про осіб, висунутих кандидатами у\nдепутати в одномандатних округах (прізвище, ім'я, по батькові,\nчисло, місяць і рік народження, громадянство, партійність, посада\n(заняття), місце роботи і адреса місця проживання), номер\nодномандатного виборчого округу, підсумки голосування щодо\nкандидатів у депутати, які висуваються в одномандатних округах.\nПротокол підписується головуючим на зборах (конференції) чи\nспільних зборах (конференції) та скріплюється печаткою осередку\n(організації) партії (осередків (організацій) партій, що входять\nдо блоку).\n9. Про час і місце проведення з'їзду (зборів, конференції)\nпартії або міжпартійного з'їзду (зборів, конференції) партій, що\nвходять до блоку, з метою висунення кандидатів у депутати керівник\nпартії (керівники партій, що входять до блоку) повідомляє у\nписьмовій формі Центральну виборчу комісію не пізніш як за два дні\nдо дня проведення з'їзду (зборів, конференції). На такому з'їзді\n(зборах, конференції) за дорученням Голови Центральної виборчої\nкомісії має право бути присутнім член Центральної виборчої\nкомісії.\n10. Про час і місце проведення з'їзду (зборів, конференції) з\nметою висунення кандидатів у депутати заздалегідь повідомляються\nзасоби масової інформації. Порядок акредитації представників\nзасобів масової інформації на такому з'їзді (зборах, конференції)\nвизначається організаторами заходу.\nСтаття 41. Умови реєстрації кандидатів у депутати в\nбагатомандатному окрузі, включених до виборчого\nсписку партії (блоку)\n1. Центральна виборча комісія реєструє кандидатів у депутати\nв багатомандатному окрузі, включених до виборчого списку партії\n(блоку), за умови отримання таких документів:\n1) заяви про реєстрацію кандидатів у депутати, підписаної\nкерівником партії (керівниками партій, що входять до блоку) та\nскріпленої печаткою партії (печатками партій, що входять до\nблоку);\n2) копії свідоцтва про реєстрацію партії (партій, що входять\nдо блоку) та її статуту (статутів партій, що входять до блоку),\nзасвідчені безоплатно Міністерством юстиції України після\nоголошення про початок виборчого процесу;\n3) витягу з протоколу з'їзду (зборів, конференції) партій про\nутворення виборчого блоку, засвідченого підписами керівників\nпартій, що входять до блоку, та скріпленого печатками цих партій -\nу разі висунення кандидатів у депутати блоком;\n4) угоди про утворення виборчого блоку (у разі висунення\nкандидатів у депутати блоком);\n5) витягу з протоколу з'їзду (зборів, конференції) партії\n(міжпартійного з'їзду (зборів, конференції) партій, що входять до\nблоку) про висунення кандидатів у депутати від партії (блоку),\nякий повинен містити відомості, передбачені частиною восьмою\nстатті 40 цього Закону. Витяг з протоколу повинен бути засвідчений\nкерівником партії (керівниками партій, що входять до блоку) та\nскріплений печаткою партії (печатками партій, що входять до\nблоку);\n6) виборчого списку кандидатів у депутати від партії (блоку)\nза формою, затвердженою Центральною виборчою комісією;\n7) заяв осіб, включених до виборчого списку партії (блоку),\nпро згоду балотуватися кандидатом у депутати від цієї партії\n(блоку) із зобов'язанням припинити в разі обрання депутатом\nдіяльність чи скласти представницький мандат, які відповідно до\nКонституції України та законів України несумісні з мандатом\nнародного депутата України, та згоду на оприлюднення біографічних\nвідомостей у зв'язку з участю у виборах, а також із зобов'язанням\nу разі обрання депутатом протягом місяця після офіційного\nоприлюднення результатів виборів передати в управління іншій особі\nналежні їм підприємства, а також корпоративні права у порядку,\nвстановленому законом;\n8) автобіографій осіб, включених до виборчого списку партії\n(блоку), обсягом до двох тисяч друкованих знаків, що обов'язково\nповинні містити: прізвище, ім'я, по батькові, число, місяць, рік і\nмісце народження, громадянство, відомості про освіту, трудову\nдіяльність, посаду (заняття), місце роботи, громадську роботу (в\nтому числі на виборних посадах), партійність, склад сім'ї, адресу\nмісця проживання із зазначенням часу проживання в Україні,\nвідомості про наявність чи відсутність судимості;\n9) передвиборної програми партії (блоку), викладеної\nдержавною мовою, обсягом до семи тисяч восьмисот друкованих\nзнаків;\n10) декларації про майно та доходи за рік, попередній року\nподання документів, кожного кандидата у депутати та членів його\nсім'ї за формою, затвердженою Міністерством фінансів України;\n11) документа про внесення грошової застави відповідно до\nстатті 43 цього Закону;\n12) фотографій осіб, включених до виборчого списку партії\n(блоку), за розмірами та у кількості, встановленими Центральною\nвиборчою комісією.\n2. Документи, подані до Центральної виборчої комісії після\nоголошення про початок виборчого процесу в порядку, передбаченому\nчастиною четвертою статті 39 цього Закону, повторно не подаються.\nСтаття 42. Умови реєстрації кандидатів у депутати в\nодномандатному окрузі\n1. Окружна виборча комісія реєструє кандидата у депутати,\nвисунутого партією (блоком) у відповідному одномандатному окрузі,\nза умови пред'явлення ним одного із документів, передбачених\nчастиною другою статті 2 цього Закону, та за умови отримання таких\nдокументів: ( Абзац перший частини першої статті 42 із змінами,\nвнесеними згідно із Законом N 2977-III ( 2977-14 ) від\n17.01.2002 )\n1) витягу з протоколу з'їзду (зборів, конференції) партії\n(міжпартійного з'їзду (зборів, конференції) партій, що входять до\nблоку) або витягу із протоколу зборів (конференції)\nреспубліканського в Автономній Республіці Крим, обласного,\nміського у місті Києві чи Севастополі осередку (організації)\nпартії (спільних зборів (конференції) осередків (організацій)\nпартій, що входять до блоку) про висунення у відповідному\nодномандатному окрузі кандидата у депутати, який повинен містити\nвідомості, передбачені частиною восьмою статті 40 цього Закону.\nВитяг з протоколу з'їзду (зборів, конференції) партії\n(міжпартійного з'їзду (зборів, конференції) партій, що входять до\nблоку) повинен бути засвідчений керівником партії (керівниками\nпартій, що входять до блоку) та скріплений печаткою партії\n(печатками партій, що входять до блоку), а витяг із протоколу\nзборів (конференції) осередку (організації) партії (спільних\nзборів (конференції) осередків (організацій) партій, що входять до\nблоку) засвідчується керівником осередку (організації) партії\n(керівниками осередків (організацій) партій, що входять до блоку)\nта скріплюється печаткою осередку (організації) партії (печатками\nосередків (організацій) партій, що входять до блоку);\n2) копії статуту партії (статутів партій, що входять до\nблоку), засвідченої безоплатно Міністерством юстиції України після\nоголошення про початок виборчого процесу;\n3) копії угоди про утворення виборчого блоку, засвідченої\nкерівниками партій, що входять до блоку, - у разі висунення\nкандидата у депутати блоком;\n4) заяви особи, висунутої кандидатом у депутати, про\nреєстрацію кандидатом у депутати із зобов'язанням припинити у разі\nобрання депутатом діяльність чи скласти представницький мандат,\nякі відповідно до Конституції України та законів України несумісні\nз мандатом народного депутата України, та згоду на оприлюднення\nбіографічних відомостей у зв'язку з участю у виборах, а також із\nзобов'язанням у разі обрання депутатом протягом місяця після\nофіційного оприлюднення результатів виборів передати в управління\nіншій особі належні їм підприємства, а також корпоративні права у\nпорядку, встановленому законом;\n5) автобіографії кандидата у депутати обсягом до двох тисяч\nдрукованих знаків, що обов'язково повинна містити: прізвище, ім'я,\nпо батькові, число, місяць, рік і місце народження, громадянство,\nвідомості про освіту, трудову діяльність, посаду (заняття), місце\nроботи, громадську роботу (в тому числі на виборних посадах),\nпартійність, склад сім'ї, адресу місця проживання із зазначенням\nчасу проживання в Україні, відомості про наявність чи відсутність\nсудимості;\n6) передвиборної програми кандидата у депутати, викладеної\nдержавною мовою, обсягом до трьох тисяч дев'ятисот друкованих\nзнаків;\n7) декларації про майно та доходи за рік, що передує року\nподання документів, кандидата у депутати та членів його сім'ї за\nформою, затвердженою Міністерством фінансів України;\n8) документа про внесення грошової застави відповідно до\nстатті 43 цього Закону;\n9) фотографії кандидата у депутати за розмірами та у\nкількості, встановленими Центральною виборчою комісією.\n2. Окружна виборча комісія реєструє кандидата у депутати у\nвідповідному одномандатному окрузі, який самовисунувся у цьому\nокрузі, за умови пред'явлення ним одного із документів,\nпередбачених частиною другою статті 2 цього Закону, отримання\nдокументів, передбачених пунктами 4-9 частини першої цієї статті.\n( Частина друга статті 42 із змінами, внесеними згідно із Законом\nN 2977-III ( 2977-14 ) від 17.01.2002 )\n3. Документи, подані до відповідної окружної виборчої\nкомісії, повторно не подаються.\n( Положення статті 43 визнанно конституційними згідно з\nРішенням Конституційного Суду N 2-рп/2002 ( v002p710-02 ) від\n30.01.2002 ) Стаття 43. Грошова застава\n1. Партія (блок) до подання документів Центральній виборчій\nкомісії для реєстрації кандидатів у депутати, включених до\nвиборчого списку в багатомандатному окрузі, вносить в\nбезготівковому порядку на спеціальний рахунок Центральної виборчої\nкомісії грошову заставу в розмірі п'ятнадцяти тисяч\nнеоподатковуваних мінімумів доходів громадян.\n2. Кандидат у депутати, якого висунуто в одномандатному\nокрузі, до подання документів окружній виборчій комісії для\nреєстрації вносить на рахунок окружної виборчої комісії грошову\nзаставу в розмірі 60 неоподатковуваних мінімумів доходів громадян.\n3. У разі прийняття відповідною виборчою комісією рішення про\nвідмову в реєстрації кандидатів (кандидата) у депутати внесена\nгрошова застава у п'ятиденний строк після прийняття відповідного\nрішення перераховується на рахунок партії (блоку), повертається\nкандидату у депутати.\n4. При скасуванні рішення про реєстрацію всіх кандидатів у\nдепутати, включених до виборчого списку партії (блоку), висунутих\nу багатомандатному окрузі, кандидата у депутати, висунутого в\nодномандатному окрузі, грошова застава у п'ятиденний строк після\nдня прийняття відповідного рішення перераховується до Державного\nбюджету України.\n5. Грошова застава повертається партіям (блокам), які взяли\nучасть у розподілі депутатських мандатів, депутатам, обраним в\nодномандатних округах.\n6. Грошова застава, внесена партією (блоком), яка не взяла\nучасті у розподілі депутатських мандатів у багатомандатному\nокрузі, у восьмиденний строк з дня офіційного оприлюднення\nрезультатів виборів депутатів перераховується до Державного\nбюджету України.\n7. Грошова застава, внесена кандидатом у депутати, який\nбалотувався в одномандатному окрузі, але не був обраний депутатом,\nу восьмиденний строк після оприлюднення результатів виборів\nдепутата в одномандатному окрузі або після оприлюднення рішення\nпро визнання виборів у цьому окрузі недійсними перераховується до\nДержавного бюджету України.\n( Положення статті 43 визнано такими, що відповідають Конституції\nУкраїни ( 254к/96-ВР ) згідно з Рішенням Конституційного Суду\nN 2-рп/2002 ( v002p710-02 ) від 30.01.2002 )\nСтаття 44. Декларація про майно та доходи кандидата у\nдепутати та членів його сім'ї\n1. Декларація про майно та доходи кандидата у депутати та\nчленів його сім'ї за попередній рік заповнюється ним власноручно\nза формою, затвердженою Міністерством фінансів України.\n2. Достовірність відомостей, внесених до декларації,\nзазначеної у частині першій цієї статті, перевіряється за\nзверненням Центральної виборчої комісії, окружних виборчих комісій\nорганами Державної податкової адміністрації України не пізніш як\nза 30 днів до дня виборів. Про виявлені порушення у цей же строк\nповідомляється відповідна виборча комісія.\nСтаття 45. Порядок реєстрації кандидатів у депутати в\nбагатомандатному окрузі\n1. Кандидати у депутати в багатомандатному окрузі, включені\nдо виборчого списку партії (блоку), реєструються Центральною\nвиборчою комісією за наявності документів, передбачених статтею 41\nцього Закону.\n2. Подання документів до Центральної виборчої комісії для\nреєстрації кандидатів у депутати в багатомандатному окрузі\nзакінчується за 60 днів до дня виборів.\n3. Представнику партії (блоку), який подав зазначені у статті\n41 цього Закону документи, видається довідка про дату і час\nприйняття документів із зазначенням переліку прийнятих документів.\n4. Особа, включена партією (блоком) до виборчого списку\nкандидатів у депутати, яка на день подання заяви партії (блоку)\nпро реєстрацію кандидатів у депутати до Центральної виборчої\nкомісії не дала згоди балотуватися кандидатом у депутати від цієї\nпартії (блоку) в багатомандатному окрузі, вважається вилученою з\nвиборчого списку партії (блоку) з дня подання зазначеної заяви\nпартії (блоку). Заява такої особи про згоду балотуватися, подана\nпісля цього строку, не приймається.\n5. Особа, включена партією (блоком) до виборчого списку\nкандидатів у депутати, має право до дня реєстрації відкликати свою\nзаяву про згоду балотуватися кандидатом у депутати в\nбагатомандатному окрузі. З моменту отримання Центральною виборчою\nкомісією заяви про відкликання згоди балотуватися кандидатом у\nдепутати така особа вважається вилученою із виборчого списку\nпартії (блоку). Про отримання такої заяви Центральна виборча\nкомісія письмово повідомляє представника партії (блоку) не пізніш\nяк у триденний строк з дня отримання заяви. Повторна заява особи\nпро її згоду балотуватися від партії (блоку) в багатомандатному\nокрузі не приймається.\n6. Особа, включена до кількох виборчих списків партій\n(блоків) за її письмовими заявами про згоду балотуватися\nкандидатом у депутати від цих партій (блоків) у багатомандатному\nокрузі, рішенням Центральної виборчої комісії виключається з усіх\nвиборчих списків, до яких вона була включена.\n( Частина шоста статті 45 в редакції Закону N 2977-III ( 2977-14 )\nвід 17.01.2002 )\n7. Центральна виборча комісія не пізніш як на п'ятий день з\nдня прийняття заяви про реєстрацію кандидатів у депутати в\nбагатомандатному окрузі та доданих до неї необхідних документів\nприймає рішення про реєстрацію кандидатів у депутати в цьому\nокрузі або про відмову в їх реєстрації.\n8. Черговість кандидатів у депутати у виборчому списку,\nвизначена партією (блоком), не може бути змінена після їх\nреєстрації Центральною виборчою комісією, за винятком випадків,\nпередбачених цим Законом.\n9. У разі реєстрації кандидатів у депутати в багатомандатному\nокрузі представнику партії (блоку) разом з копією рішення про\nреєстрацію у триденний строк з дня його прийняття видаються\nпосвідчення кандидатів у депутати за формою, встановленою\nЦентральною виборчою комісією. Виборчий список кандидатів у\nдепутати партії (блоку) разом з рішенням у цей же строк\nоприлюднюється в газетах \"Голос України\" та \"Урядовий кур'єр\".\n10. Якщо Центральна виборча комісія виявить у документах,\nподаних партією (блоком), ознаки порушення частини першої статті\n37 Конституції України ( 254к/96-ВР ), вона зобов'язана звернутися\nдо Генерального прокурора України чи Міністерства юстиції України\nщодо внесення ними подання до Верховного Суду України про заборону\nдіяльності партії (партій, що входять до блоку). Розгляд питання\nпро реєстрацію кандидатів у депутати від цієї партії (блоку) в\nбагатомандатному окрузі відкладається до рішення суду.\n( Частина десята статті 45 із змінами, внесеними згідно із Законом\nN 2977-III ( 2977-14 ) від 17.01.2002 )\n11. Рішення про відмову в реєстрації кандидатів у депутати\nповинно містити вичерпні підстави відмови. Копія цього рішення не\nпізніше наступного дня після його прийняття видається представнику\nпартії (блоку).\n12. Відмова у реєстрації кандидатів у депутати в\nбагатомандатному окрузі, включених до виборчого списку партії\n(блоку), з підстав невідповідного оформлення поданих партією\n(блоком) документів, передбачених частиною першою статті 41 цього\nЗакону, не виключає повторного подання партією (блоком) заяви про\nреєстрацію кандидатів у депутати в багатомандатному окрузі,\nвключених до виборчого списку кандидатів у депутати від партії\n(блоку). Така заява з виправленими відповідно до вимог цього\nЗакону документами повинна бути подана до Центральної виборчої\nкомісії не пізніше ніж за 55 днів до дня виборів. Остаточне\nрішення про реєстрацію кандидатів у депутати, включених до\nвиборчого списку партії (блоку), Центральна виборча комісія\nприймає не пізніше ніж за 53 дні до дня виборів.\nСтаття 46. Порядок реєстрації кандидатів у депутати в\nодномандатному окрузі\n1. Кандидат у депутати, висунутий в одномандатному окрузі,\nреєструється відповідною окружною виборчою комісією за дотримання\nумов, передбачених статтею 42 цього Закону.\n2. Подання документів до окружної виборчої комісії для\nреєстрації кандидатів у депутати в одномандатному окрузі\nзакінчується за 60 днів до дня виборів.\n3. Особі, яка подала зазначені у статті 42 цього Закону\nдокументи, видається довідка про дату і час прийняття документів\nіз зазначенням переліку прийнятих документів.\n4. Особа, висунута кандидатом у депутати в одномандатному\nокрузі, має право до дня реєстрації її кандидатом у депутати\nвідкликати свою заяву про самовисування чи про реєстрацію\nкандидатом у депутати. Повторна заява особи про її самовисування у\nцьому окрузі не приймається.\n5. Окружна виборча комісія не пізніш як на п'ятий день з дня\nприйняття заяви про реєстрацію кандидата у депутати в\nодномандатному окрузі та доданих до неї необхідних документів\nприймає рішення про реєстрацію кандидата у депутати або про\nвідмову в його реєстрації.\n6. Відмова у реєстрації кандидату у депутати, висунутому в\nодномандатному окрузі, з підстав невідповідного оформлення\nдокументів, передбачених статтею 42 цього Закону, не виключає\nповторного подання кандидатом у депутати заяви про реєстрацію його\nу відповідному одномандатному окрузі. Така заява з виправленими\nвідповідно до вимог цього Закону документами повинна бути подана\nдо окружної виборчої комісії не пізніше ніж за 55 днів до дня\nвиборів. Остаточне рішення про реєстрацію кандидата у депутати в\nодномандатному окрузі окружна виборча комісія приймає не пізніше\nніж за 53 дні до дня виборів.\n7. У разі реєстрації кандидата у депутати в одномандатному\nокрузі йому разом з копією рішення про реєстрацію у триденний\nстрок з дня його прийняття видається посвідчення кандидата у\nдепутати за формою, встановленою Центральною виборчою комісією.\n8. Перелік кандидатів у депутати, зареєстрованих в\nодномандатному окрузі, із зазначенням прізвища, імені, по\nбатькові, року народження, освіти, місця проживання, основного\nмісця роботи (заняття), партійності, суб'єкта висування у\nп'ятиденний строк після закінчення реєстрації кандидатів у\nдепутати в цьому окрузі оприлюднюється Центральною виборчою\nкомісією за поданням окружних виборчих комісій в газетах \"Голос\nУкраїни\", \"Урядовий кур'єр\".\nСтаття 47. Відмова в реєстрації кандидата (кандидатів) у\nдепутати\n1. Виборча комісія відмовляє у реєстрації кандидата\n(кандидатів) у депутати у разі:\n1) порушення законів України при утворенні виборчого блоку\nта висуненні кандидатів у депутати; ( Частину першу статті 47\nдоповнено пунктом 1 згідно із Законом N 2977-III ( 2977-14 ) від\n17.01.2002 )\n2) порушення встановленого цим Законом порядку висування\nкандидата (кандидатів) у депутати;\n3) встановлення судом факту наявності у передвиборній\nпрограмі кандидата положень, спрямованих на ліквідацію\nнезалежності України, зміну конституційного ладу насильницьким\nшляхом, порушення суверенітету і територіальної цілісності\nдержави, підрив її безпеки, незаконне захоплення державної влади,\nпропаганду війни, насильства, на розпалювання міжетнічної,\nрасової, релігійної ворожнечі, посягання на права і свободи\nлюдини, здоров'я населення; ( Частину першу статті 47 доповнено\nпунктом 3 згідно із Законом N 2977-III ( 2977-14 ) від\n17.01.2002 )\n4) відсутності або неналежного оформлення документів,\nзазначених у статтях 41 або 42 цього Закону;\n5) припинення громадянства України кандидата у депутати;\n6) вибуття особи, висунутої кандидатом у депутати, за межі\nУкраїни для постійного проживання;\n7) визнання особи, висунутої кандидатом у депутати,\nнедієздатною чи набрання щодо неї законної сили обвинувальним\nвироком суду за вчинення умисного злочину;\n8) виявлення відповідною виборчою комісією суттєвої\nнедостовірності відомостей про кандидата, поданих відповідно до\nцього Закону.\n2. Рішення про відмову в реєстрації кандидата (кандидатів) у\nдепутати повинно містити вичерпні підстави відмови. Копія цього\nрішення не пізніше наступного дня після його прийняття видається\n(надсилається) представнику відповідної партії (блоку), кандидату\nв депутати, висунутому в одномандатному окрузі.\n3. Якщо жоден із кандидатів у депутати, висунутих в\nбагатомандатному окрузі і включених до виборчого списку партії\n(блоку), не зареєстрований Центральною виборчою комісією у\nвстановлений цим Законом строк, партія (блок) втрачає статус\nсуб'єкта виборчого процесу."
    },
    {
      "provision_ref": "art48",
      "section": "48",
      "title": "Стаття 48. Зміни у складі виборчого блоку партій",
      "content": "1. Партія, що входить до блоку, може не пізніше ніж за 35\nднів до дня виборів прийняти рішення про її вихід зі складу блоку.\nТаке рішення приймається з'їздом (зборами, конференцією) партії\nвідповідно до її статуту. Рішення про вихід партії із складу блоку\nта витяг з протоколу з'їзду (зборів, конференції) про розгляд\nцього питання, підписані керівником партії, головуючим на з'їзді\n(зборах, конференції), та скріплені печаткою партії, протягом\nтрьох днів подаються до Центральної виборчої комісії та керівного\nоргану блоку.\n2. Вихід партії зі складу блоку, до якого входить більше ніж\nдві партії, не впливає на статус блоку як суб'єкта виборчого\nпроцесу незалежно від кількості партій, які в ньому залишилися.\nНазва партії, яка вийшла зі складу блоку, вилучається у виборчих\nбюлетенях та в іншій виборчій документації з переліку назв партій,\nщо входять до блоку.\n3. У разі виходу партії зі складу блоку, до якого входять дві\nпартії, правонаступником блоку - суб'єктом виборчого процесу\nзалишається партія, яка не прийняла рішення про вихід з блоку. При\nцьому у виборчих бюлетенях та в іншій виборчій документації\nзамість назви блоку зазначається назва партії - правонаступника\nблоку.\n4. Якщо рішення, передбачене у частині першій цієї статті,\nприйняте не пізніше ніж за 65 днів до дня виборів, партія, що\nвийшла із складу блоку, має право висунути кандидатів у депутати в\nбагатомандатному окрузі та в одномандатних округах у порядку,\nпередбаченому цим Законом.\n5. Якщо рішення, передбачене у частині першій цієї статті,\nприйнято пізніше ніж за 65 днів до дня виборів, партія, що вийшла\nзі складу блоку, втрачає статус суб'єкта виборчого процесу.\n6. На підставі рішення, передбаченого у частині першій цієї\nстатті, Центральна виборча комісія приймає рішення про виключення\nз виборчого списку блоку (партії - правонаступника блоку) осіб -\nчленів партії, що прийняла рішення про вихід із складу блоку, або\nпро скасування реєстрації кандидатів у депутати - членів цієї\nпартії в багатомандатному окрузі.\n7. Партії, що входять до блоку, можуть не пізніше ніж за 35\nднів до дня виборів прийняти рішення про розпуск виборчого блоку.\nТакі рішення приймаються з'їздами (зборами, конференціями) усіх\nпартій, що входять до блоку. Рішення про розпуск блоку та витяги\nіз протоколів з'їздів (зборів, конференцій) кожної партії про\nрозгляд цього питання, підписані керівником партії, головуючим на\nз'їзді (зборах, конференції), та завірені печаткою партії,\nпротягом трьох днів подаються до Центральної виборчої комісії.\n8. Якщо рішення, передбачені у частині сьомій цієї статті,\nприйняті не пізніше ніж за 65 днів до дня виборів, кожна з партій,\nщо входила до складу блоку, має право висунути кандидатів у\nдепутати в багатомандатному окрузі та в одномандатних округах у\nпорядку, передбаченому цим Законом.\n9. Якщо рішення, передбачені у частині сьомій цієї статті,\nприйняті пізніше ніж за 65 днів до дня виборів, партії, що входили\nдо складу блоку, втрачають статус суб'єктів виборчого процесу.\n10. Якщо рішення, передбачені у частині сьомій цієї статті,\nприйняті до реєстрації кандидатів у депутати, включених до\nвиборчого списку блоку, Центральна виборча комісія не розглядає\nпитання про їх реєстрацію. Якщо зазначені рішення прийняті після\nреєстрації кандидатів у депутати, включених до виборчого списку\nблоку, Центральна виборча комісія на підставі цих рішень скасовує\nреєстрацію цих кандидатів у депутати.\n11. Якщо рішення, передбачені частинами першою та сьомою цієї\nстатті, прийняті до реєстрації кандидатом у депутати в\nодномандатному окрузі особи - члена партії, що прийняла рішення\nпро вихід зі складу блоку, або висунутої блоком, який прийняв\nрішення про розпуск, ця особа може подати до відповідної окружної\nвиборчої комісії заяву про самовисунення. У разі неподання такої\nзаяви окружна виборча комісія не розглядає питання про реєстрацію\nцієї особи кандидатом у депутати.\n12. Якщо рішення, передбачені частинами першою та сьомою цієї\nстатті, прийняті після реєстрації в одномандатному окрузі\nкандидата у депутати - члена партії, що прийняла рішення про вихід\nзі складу блоку, або після реєстрації кандидата у депутати,\nвисунутого блоком, який прийняв рішення про розпуск, окружна\nвиборча комісія у десятиденний строк після надходження зазначених\nрішень до комісії скасовує реєстрацію цього кандидата у депутати.\nСтаття 49. Скасування рішення про реєстрацію кандидата\n(кандидатів) у депутати\n1. Центральна виборча комісія скасовує рішення в частині\nреєстрації в багатомандатному окрузі окремого кандидата у\nдепутати, включеного до виборчого списку партії (блоку), з\nвиключенням його з виборчого списку у разі:\n1) звернення кандидата у депутати у будь-який час після його\nреєстрації із письмовою заявою про відмову від балотування;\n2) звернення партії (блоку) не пізніш як за 15 днів до дня\nвиборів про скасування рішення щодо реєстрації кандидата у\nдепутати відповідно до рішення, прийнятого на підставі статуту\nпартії (угоди про утворення блоку);\n3) виникнення підстав, передбачених у частині шостій статті\n48 цього Закону;\n4) припинення громадянства України кандидата у депутати;\n5) вибуття кандидата у депутати за межі України для\nпостійного проживання;\n6) визнання кандидата у депутати недієздатним чи набрання\nщодо нього законної сили обвинувальним вироком суду за вчинення\nумисного злочину;\n7) включення кандидата у депутати до кількох виборчих\nсписків партій (блоків) за наявності заяв про згоду балотуватися\nвід цих партій (блоків) в багатомандатному окрузі або реєстрації\nкандидата у депутати, зареєстрованого в багатомандатному окрузі,\nкандидатом у депутати в одномандатному окрузі; ( Пункт 7 частини\nпершої статті 49 в редакції Закону N 2977-III ( 2977-14 ) від\n17.01.2002 )\n8) виявлення Центральною виборчою комісією суттєвої\nнедостовірності відомостей про кандидата у депутати, поданих\nвідповідно до цього Закону;\n9) встановлення судом факту підкупу виборців або членів\nвиборчих комісій кандидатом у депутати, а також на його прохання\nабо за його дорученням - іншою особою; ( Пункт 9 частини першої\nстатті 49 із змінами, внесеними згідно із Законом N 2977-III\n( 2977-14 ) від 17.01.2002 )\n10) встановлення судом, що організація, засновником,\nвласником або членом керівного органу якої є кандидат у депутати,\nпід час виборчого процесу надавала виборцям або членам виборчих\nкомісій гроші чи безоплатно або на пільгових умовах товари,\nроботи, послуги, цінні папери, кредити, лотереї, інші матеріальні\nцінності; ( Пункт 10 частини першої статті 49 із змінами,\nвнесеними згідно із Законом N 2977-III ( 2977-14 ) від\n17.01.2002 )\n11) якщо кандидат у депутати, який займає посаду, у тому\nчислі за сумісництвом, в органах державної влади чи в органах\nмісцевого самоврядування, на державних чи комунальних\nпідприємствах, в установах, організаціях, у військових\nформуваннях, утворених відповідно до законів України, залучав або\nвикористовував для проведення передвиборної агітації підлеглих\nйому осіб, службовий транспорт, зв'язок, устаткування, приміщення,\nінші об'єкти та ресурси за місцем роботи;\n12) якщо кандидат у депутати після оголошення йому\nЦентральною виборчою комісією попередження, зазначеного у частині\nчетвертій цієї статті, повторно порушив вимоги цього Закону.\n( Пункт 12 частини першої статті 49 із змінами, внесеними згідно\nіз Законом N 2977-III ( 2977-14 ) від 17.01.2002 )\n2. Центральна виборча комісія скасовує рішення про реєстрацію\nв багатомандатному окрузі всіх кандидатів у депутати, включених до\nвиборчого списку партії (блоку), у разі:\n1) виникнення підстав, передбачених у частині десятій статті\n48 цього Закону;\n2) встановлення судом факту підкупу виборців або членів\nвиборчих комісій партією (блоком), уповноваженою особою партії\n(блоку), а також на їх прохання або за їх дорученням - іншою\nособою; ( Пункт 2 частини другої статті 49 із змінами, внесеними\nзгідно із Законом N 2977-III ( 2977-14 ) від 17.01.2002 )\n3) встановлення судом, що організація, засновником, власником\nабо членом керівного органу якої є партія (блок) чи уповноважена\nособа партії (блоку), під час виборчого процесу надавала виборцям\nабо членам виборчих комісій гроші чи безоплатно або на пільгових\nумовах товари, роботи, послуги, цінні папери, кредити, лотереї,\nінші матеріальні цінності; ( Пункт 3 частини другої статті 49 із\nзмінами, внесеними згідно із Законом N 2977-III ( 2977-14 ) від\n17.01.2002 )\n4) встановлення судом, що партія (блок) крім коштів свого\nвиборчого фонду використовувала при фінансуванні передвиборної\nагітації інші кошти;\n5) витрати партією (блоком) коштів у розмірі, більшому від\nустановленої цим Законом граничної суми витрат виборчого фонду\nпартії (блоку).\n3. Окружна виборча комісія скасовує рішення про реєстрацію\nкандидата у депутати у разі:\n1) звернення кандидата не пізніше як за день до виборів з\nписьмовою заявою про відмову від балотування в одномандатному\nокрузі; ( Пункт 1 частини третьої статті 49 в редакції Закону\nN 2977-III ( 2977-14 ) від 17.01.2002 )\n2) звернення партії (блоку), яка висунула кандидата у\nдепутати, не пізніш як за 15 днів до дня виборів про скасування\nрішення щодо реєстрації кандидата у депутати відповідно до\nрішення, прийнятого на підставі статуту партії (угоди про\nутворення блоку);\n3) припинення громадянства України кандидата у депутати;\n4) вибуття кандидата у депутати за межі України для\nпостійного проживання;\n5) визнання кандидата у депутати недієздатним чи набрання\nщодо нього законної сили обвинувальним вироком суду за вчинення\nумисного злочину;\n6) реєстрації його кандидатом у депутати у багатомандатному\nокрузі або в іншому одномандатному окрузі;\n7) виникнення підстав, передбачених у частині дванадцятій\nстатті 48 цього Закону;\n8) виявлення виборчою комісією суттєвої недостовірності\nвідомостей про кандидата у депутати, поданих ним відповідно до\nцього Закону;\n9) встановлення судом факту підкупу виборців або членів\nвиборчих комісій кандидатом у депутати, а також на його прохання\nабо за його дорученням - іншою особою; ( Пункт 9 частини третьої\nстатті 49 із змінами, внесеними згідно із Законом N 2977-III\n( 2977-14 ) від 17.01.2002 )\n10) встановлення судом, що підприємство, установа,\nорганізація, засновником, власником або членом керівного органу\nякої є кандидат у депутати, під час виборчого процесу надавала\nвиборцям або членам виборчих комісій гроші чи безоплатно або на\nпільгових умовах товари, роботи, послуги, цінні папери, кредити,\nлотереї, інші матеріальні цінності; ( Пункт 10 частини третьої\nстатті 49 із змінами, внесеними згідно із Законом N 2977-III\n( 2977-14 ) від 17.01.2002 )\n11) якщо кандидат у депутати, який займає посаду, у тому\nчислі за сумісництвом, в органах державної влади чи в органах\nмісцевого самоврядування, на державних та комунальних\nпідприємствах, в установах, організаціях, у військових частинах\n(формуваннях), утворених відповідно до законів України, залучав\nабо використовував для проведення передвиборної агітації підлеглих\nйому осіб, службовий транспорт, зв'язок, устаткування, приміщення,\nінші об'єкти та ресурси за місцем роботи;\n12) встановлення судом, що кандидат у депутати крім коштів\nсвого виборчого фонду використовував при фінансуванні\nпередвиборної агітації інші кошти;\n13) витрати кандидатом у депутати коштів у розмірі, більшому\nвід установленої цим Законом граничної суми витрат виборчого\nфонду;\n14) якщо кандидат у депутати після оголошення йому окружною\nчи Центральною виборчою комісіями попередження, зазначеного у\nчастині четвертій цієї статті, повторно порушив вимоги цього\nЗакону.\n4. У разі порушення інших вимог цього Закону кандидатом у\nдепутати, партією (блоком) відповідна виборча комісія може\nоголосити їм попередження, що оприлюднюється в державних та\nкомунальних засобах масової інформації або в інший спосіб.\n5. Відповідна виборча комісія доводить до відома кандидата у\nдепутати, партії (блоку) рішення про скасування реєстрації\nкандидата (кандидатів) у депутати не пізніш як на третій день з\nдня його прийняття та надає представнику партії (блоку), кандидату\nу депутати копію цього рішення у той же строк.\n( Частина п'ята статті 49 із змінами, внесеними згідно із Законом\nN 2977-III ( 2977-14 ) від 17.01.2002 )\n6. У разі смерті кандидата або визнання його безвісно\nвідсутнім відповідно Центральна виборча комісія оголошує його\nтаким, що вибув з балотування в багатомандатному окрузі, та\nвиключає його з відповідного виборчого списку, або окружна виборча\nкомісія оголошує його таким, що вибув з балотування в\nодномандатному окрузі.\n( Частина шоста статті 49 в редакції Закону N 2977-III ( 2977-14 )\nвід 17.01.2002 )"
    },
    {
      "provision_ref": "art50",
      "section": "50",
      "title": "Стаття 50. Строки проведення передвиборної агітації",
      "content": "1. Передвиборна агітація розпочинається за 50 днів до дня\nвиборів. Центральна виборча комісія повідомляє в засобах масової\nінформації про початок передвиборної агітації за 53 дні до дня\nвиборів.\n2. Передвиборна агітація закінчується о 24 годині останньої\nп'ятниці перед днем виборів."
    },
    {
      "provision_ref": "art51",
      "section": "51",
      "title": "Стаття 51. Форми і засоби передвиборної агітації",
      "content": "1. Передвиборна агітація може здійснюватися у будь-яких\nформах і будь-якими засобами, що не суперечать Конституції України\nта законам України. Громадяни України мають право вільно і\nвсебічно обговорювати передвиборні програми партій (блоків),\nкандидатів у депутати від яких зареєстровано в багатомандатному\nокрузі, кандидатів у депутати, зареєстрованих в одномандатному\nокрузі, політичні, ділові та особисті якості кандидатів у\nдепутати, вести агітацію за або проти.\n2. Передвиборна агітація у період виборчого процесу поза\nстроками, встановленими у статті 50 цього Закону, забороняється.\nДо передвиборної агітації не відносяться офіційні повідомлення в\nперіод виборчого процесу (без коментарів, які можуть мати\nагітаційний характер, а також відео-, аудіозаписи, кінозйомки,\nфотоілюстрації) про дії кандидатів у депутати, пов'язані з\nвиконанням ними посадових (службових) повноважень, передбачених\nКонституцією України або законами України.\n3. Передвиборна агітація здійснюється за рахунок коштів\nДержавного бюджету України, що виділяються на підготовку і\nпроведення виборів для цілей, визначених цим Законом, та коштів\nвиборчих фондів партій (блоків), кандидатів у депутати від яких\nзареєстровано в багатомандатному окрузі, кандидатів у депутати,\nзареєстрованих в одномандатних округах.\n4. Передвиборна агітація за рахунок коштів Державного бюджету\nУкраїни, що виділяються на підготовку і проведення виборів,\nздійснюється з додержанням принципу відповідно рівних умов:\nнадання партіям (блокам), кандидатів у депутати від яких\nзареєстровано в багатомандатному окрузі, а також кандидатам у\nдепутати, зареєстрованим в одномандатному окрузі, однакових\nдрукованих площ у друкованих засобах масової інформації та\nефірного часу на радіо і телебаченні.\n5. Органи виконавчої влади та органи місцевого самоврядування\nнадають приміщення, придатні для проведення публічних заходів\nпередвиборної агітації, які організовує окружна виборча комісія.\nПри цьому окружна виборча комісія зобов'язана забезпечити рівні\nможливості для всіх партій (блоків), кандидати у депутати від яких\nзареєстровані Центральною виборчою комісією, кандидатів у\nдепутати, зареєстрованих в одномандатному окрузі. Оплата за\nвикористання наданих приміщень здійснюється у порядку,\nвстановленому у частині першій статті 37 цього Закону.\n6. Партія (блок), кандидат у депутати, зареєстрований в\nодномандатному окрузі, мають право на договірній основі за рахунок\nкоштів виборчого фонду орендувати будинки і приміщення усіх форм\nвласності для проведення зборів, мітингів, дебатів, дискусій та\nінших публічних заходів передвиборної агітації.\n7. Партія (блок), кандидат у депутати, зареєстрований в\nодномандатному окрузі, повідомляють про час і місце проведення\nпублічних заходів передвиборної агітації відповідну окружну\nвиборчу комісію.\nСтаття 52. Інформаційні плакати та матеріали передвиборної\nагітації\n1. Центральна виборча комісія за рахунок коштів, що\nвиділяються з Державного бюджету України на підготовку і\nпроведення виборів депутатів, забезпечує виготовлення не пізніш як\nза 35 днів до дня виборів інформаційних плакатів партій (блоків),\nкандидатів у депутати від яких зареєстровано в багатомандатному\nокрузі, із розрахунку по п'ять примірників на кожну виборчу\nкомісію. Ці плакати повинні містити передвиборні програми партій\n(блоків), подані ними при реєстрації кандидатів у депутати,\nвиборчий список партії (блоку) із зазначенням прізвищ, імен, по\nбатькові, року народження, посади (заняття), місця роботи та\nпроживання, партійності включених до нього кандидатів у депутати,\nа також фотографії перших п'яти кандидатів у депутати. Форма,\nрозмір та поліграфічне виконання інформаційних плакатів\nвстановлюються Центральною виборчою комісією.\n2. Центральна виборча комісія погоджує з представником партії\n(блоку) текст інформаційного плаката.\n3. Окружна виборча комісія за рахунок коштів Державного\nбюджету України, що виділяються на підготовку і проведення виборів\nдепутатів, забезпечує виготовлення не пізніш як за 35 днів до дня\nвиборів погоджених із кандидатами у депутати, зареєстрованими в\nодномандатних округах, інформаційних плакатів із розрахунку по дві\nтисячі примірників на кожного кандидата у депутати. Плакати\nповинні містити біографію кандидата у депутати, його передвиборну\nпрограму, подані ним при реєстрації, та фотокартку.\n4. Виготовлені інформаційні плакати партій (блоків),\nкандидатів у депутати, зареєстрованих в одномандатних округах, з\nрозрахунку по п'ять примірників кожного плаката на кожну виборчу\nкомісію у встановленому Центральною виборчою комісією порядку\nпередаються відповідним виборчим комісіям, решта - кандидату у\nдепутати, зареєстрованому в одномандатному окрузі, або його\nдовіреній особі.\n5. Партія (блок), кандидат у депутати, зареєстрований в\nодномандатному окрузі, на власний розсуд можуть виготовляти\nматеріали передвиборної агітації за рахунок і в межах коштів\nвиборчого фонду. Партія може виготовляти друкований матеріал своєї\nпередвиборної агітації (передвиборної агітації блоку, до якого\nвона входить) із застосуванням майна, що їй належить. У такий же\nспосіб може виготовляти матеріали своєї передвиборної агітації\nкандидат у депутати, зареєстрований в одномандатному окрузі.\nВідомості, що містяться у цих матеріалах, повинні відповідати\nвимогам закону.\n( Частина п'ята статті 52 із змінами, внесеними згідно із Законом\nN 2977-III ( 2977-14 ) від 17.01.2002 )\n6. Партія (блок), кандидат у депутати, зареєстрований в\nодномандатному окрузі, зобов'язані подати по одному примірнику\nкожного друкованого матеріалу передвиборної агітації,\nвиготовленого за рахунок коштів виборчого фонду та із\nзастосуванням майна, що їм належить, не пізніш як за сім днів з\nдня його виготовлення відповідно до Центральної виборчої комісії,\nокружної виборчої комісії.\n( Частина шоста статті 52 із змінами, внесеними згідно із Законом\nN 2977-III ( 2977-14 ) від 17.01.2002 )\n7. Друковані матеріали передвиборної агітації повинні містити\nвідомості про установу, що здійснила друк, їх тираж, інформацію\nпро осіб, відповідальних за випуск.\n8. Місцеві органи виконавчої влади, органи місцевого\nсамоврядування не пізніш як за 50 днів до дня виборів відводять\nмісця та обладнують стенди, дошки оголошення у людних місцях для\nрозміщення матеріалів передвиборної агітації.\n9. Інформаційні плакати партії (блоку) повинні бути\nоднаковими за формою, розміром, поліграфічним виконанням,\nвстановленими Центральною виборчою комісією, а інформаційні\nплакати кандидатів у депутати, зареєстрованих в одномандатному\nокрузі, повинні бути однаковими за формою, розміром, поліграфічним\nвиконанням, встановленими окружною виборчою комісією.\n10. Інформаційні плакати передаються на виборчі дільниці не\nпізніш як за 20 днів до дня виборів.\nСтаття 53. Загальний порядок використання засобів масової\nінформації\n1. Передвиборна агітація з використанням засобів масової\nінформації усіх форм власності проводиться з дотриманням принципу\nрівних умов та в порядку, передбаченому цим Законом.\n2. Передвиборна агітація у засобах масової інформації\nпроводиться у формі публічних дебатів, дискусій, \"круглих столів\",\nпрес-конференцій, інтерв'ю, виступів, політичної реклами,\nтеленарисів, відеофільмів, інших публікацій та повідомлень про\nпартію (блок), кандидатів у депутати та в інших формах, що не\nсуперечать Конституції України та законам України.\n3. Партія (блок) має право за рахунок та в межах коштів\nДержавного бюджету України, що виділяються на підготовку і\nпроведення виборів, користуватися державними загальнонаціональними\nканалами радіо і телебачення, газетами \"Голос України\" і \"Урядовий\nкур'єр\" для проведення передвиборної агітації на умовах,\nпередбачених цим Законом.\n4. Кандидат у депутати, зареєстрований в одномандатному\nокрузі, має право користуватися державними та комунальними\nзасобами масової інформації за рахунок та в межах коштів\nДержавного бюджету України, що виділяються на підготовку і\nпроведення виборів, на умовах, передбачених цим Законом.\n5. Порядок надання ефірного часу та друкованих площ за\nрахунок і в межах коштів Державного бюджету України, що\nвиділяються на підготовку та проведення виборів, встановлюється\nЦентральною виборчою комісією.\n( Статтю 52 доповнено частиною п'ятою згідно із Законом N 2977-III\n( 2977-14 ) від 17.01.2002 )\n6. Передвиборна агітація у засобах масової інформації усіх\nформ власності за рахунок коштів виборчого фонду партії (блоку),\nкандидата у депутати, зареєстрованого в одномандатному окрузі,\nздійснюється на умовах рівної оплати за одиницю ефірного часу чи\nдрукованої площі та обмежується лише граничним розміром витрат\nвиборчого фонду.\n7. Розцінки вартості за одиницю друкованої площі та за\nодиницю ефірного часу встановлюються відповідними засобами масової\nінформації не пізніш як за 80 днів до дня виборів у розмірі, який\nне може перевищувати розмір плати за комерційну рекламу і не\nповинен змінюватися протягом виборчого процесу.\n8. Засоби масової інформації у разі оприлюднення результатів\nопитування громадської думки, пов'язаного з виборами депутатів,\nзобов'язані зазначити організацію, що проводила опитування, час\nйого проведення, кількість опитаних, метод збору інформації, точне\nформулювання питання, статистичну оцінку можливої помилки.\nСтаття 54. Порядок використання електронних\n(аудіовізуальних) засобів масової інформації\n1. Усі телерадіоорганізації зобов'язані не пізніше ніж за 70\nднів до дня виборів депутатів опублікувати в друкованих засобах\nмасової інформації розцінки вартості однієї хвилини (секунди)\nефірного часу і надіслати ці розцінки Центральній виборчій комісії\nта окружним виборчим комісіям.\n2. Ефірний час для проведення передвиборної агітації за\nрахунок і в межах коштів Державного бюджету України, що\nвиділяються на підготовку і проведення виборів, надається\nдержавними та комунальними телерадіоорганізаціями між\nдев'ятнадцятою і двадцять другою годинами.\n3. Час мовлення (розклад мовлення) телерадіоорганізацій, які\nмають ліцензії Національної ради України з питань телебачення і\nрадіомовлення на право користування загальнонаціональними каналами\nмовлення, змінюється (без зміни обсягу мовлення) на період виборів\nдепутатів з метою забезпечення регіональним державним\nтелерадіоорганізаціям можливостей поширення їхніх програм та\nпередвиборних передач у відповідних регіонах.\n( Частину четверту статті 54 виключено на підставі Закону\nN 2977-III ( 2977-14 ) від 17.01.2002 )\n4. Загальний час, що надається телерадіоорганізаціями партії\n(блоку) для проведення передвиборної агітації за рахунок і в межах\nкоштів Державного бюджету України, що виділяються на підготовку та\nпроведення виборів, не може становити менше 30 хвилин на\nзагальнонаціональному телеканалі та 30 хвилин на\nзагальнонаціональному радіоканалі, по 20 хвилин надається на\nрегіональних телеканалах у кожному регіоні (Автономній Республіці\nКрим, областях, містах Києві та Севастополі) та по 20 хвилин - на\nрегіональних радіоканалах у кожному регіоні.\n5. Загальний час, що надається телерадіоорганізаціями\nкандидату у депутати, зареєстрованому в одномандатному окрузі, для\nпроведення передвиборної агітації за рахунок і в межах коштів\nДержавного бюджету України, що виділяються на підготовку і\nпроведення виборів, не може становити менше 10 хвилин на\nрегіональному телеканалі, що охоплює територію відповідного\nодномандатного округу, та 10 хвилин на регіональному радіоканалі,\nщо охоплює територію відповідного одномандатного округу.\n6. Впродовж 20 хвилин до і після теле-, радіотрансляції\nпередвиборної агітаційної теле-, радіопрограми відповідної партії\n(блоку), кандидата у депутати забороняється у будь-якій формі\nкоментувати чи оцінювати зміст передвиборної агітаційної програми,\nдавати будь-яку інформацію щодо цієї партії (блоку) та висунутих\nнею (ним) кандидатів у депутати у багатомандатному окрузі,\nкандидата у депутати, зареєстрованого в одномандатному окрузі.\n7. Розклад ефірного часу із зазначенням передвиборних\nагітаційних теле-, радіопрограм, конкретної дати і часу виходу їх\nв ефір складається відповідними державними та комунальними\nтелерадіоорганізаціями за результатами жеребкувань, що проводяться\nвідповідно Центральною виборчою комісією, окружною виборчою\nкомісією за участю відповідно представників або уповноважених осіб\nпартій (блоків), кандидатів у депутати, зареєстрованих в\nодномандатному окрузі, або їх довірених осіб.\n8. Результати жеребкування щодо надання ефірного часу для\nпроведення передвиборної агітації за рахунок коштів Державного\nбюджету України, що виділяються на підготовку і проведення\nвиборів, оприлюднюються відповідно в газетах \"Голос України\" і\n\"Урядовий кур'єр\", місцевих державних чи комунальних засобах\nмасової інформації у триденний строк з дня затвердження їх\nЦентральною виборчою комісією та окружними виборчими комісіями.\n9. Оплата за наданий ефірний час здійснюється Центральною\nвиборчою комісією та окружними виборчими комісіями згідно із\nзатвердженими ними кошторисами в межах коштів Державного бюджету\nУкраїни, що виділяються на підготовку і проведення виборів, та за\nвідповідними угодами, що укладаються між Центральною виборчою\nкомісією і Національною телекомпанією України, Національною\nрадіокомпанією України, між відповідними окружними виборчими\nкомісіями і регіональними державними чи комунальними\nтелерадіоорганізаціями.\n10. Ефірний час за рахунок коштів виборчого фонду партії\n(блоку), кандидата у депутати, зареєстрованого в одномандатному\nокрузі, надається на підставі угоди, що укладається між\nуповноваженою особою партії (блоку), кандидатом у депутати і\nтелерадіоорганізацією будь-якої форми власності. Без укладення\nтакої угоди та надходження коштів на рахунок телерадіоорганізації\nнадання ефірного часу забороняється.\n11. Телерадіоорганізації зобов'язані здійснювати аудіо-,\nвідеозаписи усіх передач, що містять передвиборну агітацію, і\nзберігати їх до закінчення тридцятиденного строку з дня офіційного\nоприлюднення результатів виборів.\n12. Телерадіоорганізації усіх форм власності за письмовими\nзапитами Центральної виборчої комісії, окружних виборчих комісій,\nНаціональної ради України з питань телебачення і радіомовлення,\nцентрального органу виконавчої влади з питань інформаційної\nполітики, телебачення і радіомовлення зобов'язані надавати\nінформацію про виділення ефірного часу для проведення\nпередвиборної агітації, а в разі необхідності - копії відповідних\nугод, платіжних документів і передач у запису на плівці та інших\nносіях інформації.\nСтаття 55. Порядок використання друкованих засобів масової\nінформації\n1. Партії (блоки) мають право за рахунок і в межах коштів\nДержавного бюджету України, що виділяються на підготовку і\nпроведення виборів, опублікувати в однаковому поліграфічному\nвиконанні в газетах \"Голос України\" та \"Урядовий кур'єр\"\nпередвиборні програми, подані ними при реєстрації кандидатів у\nдепутати, обсягом не більше семи тисяч восьмисот друкованих\nзнаків. Угода про публікацію вказаних матеріалів з редакціями\nзазначених газет укладається Центральною виборчою комісією.\n2. Кандидати у депутати, зареєстровані в одномандатному\nокрузі, мають право за рахунок і в межах коштів Державного бюджету\nУкраїни, що виділяються на підготовку і проведення виборів,\nопублікувати в однаковому поліграфічному виконанні в місцевих\nдержавних чи комунальних друкованих засобах масової інформації\nсвої передвиборні програми, подані ними при реєстрації. Угода про\nпублікацію вказаних матеріалів з редакцією відповідного засобу\nмасової інформації укладається окружною виборчою комісією.\n3. Черговість друкування передвиборних програм за рахунок\nкоштів Державного бюджету України, що виділяються на підготовку і\nпроведення виборів, встановлюється Центральною та окружними\nвиборчими комісіями шляхом жеребкування за участю уповноважених\nосіб партій (блоків), кандидатів у депутати, зареєстрованих в\nодномандатному окрузі, чи їх довірених осіб.\n4. Результати жеребкування щодо черговості друкування\nпередвиборних програм партій (блоків) оприлюднюються у газетах\n\"Голос України\" і \"Урядовий кур'єр\", а кандидатів у депутати,\nзареєстрованих в одномандатних округах відповідними окружними\nвиборчими комісіями, - у місцевих державних чи комунальних\nдрукованих засобах масової інформації у триденний строк після дня\nїх затвердження.\n5. Партія (блок), кандидат у депутати, зареєстрований в\nодномандатному окрузі, мають право за рахунок коштів свого\nвиборчого фонду публікувати агітаційні матеріали в друкованих\nзасобах масової інформації усіх форм власності.\n6. Агітаційні матеріали, зазначені у частині п'ятій цієї\nстатті, публікуються на підставі угоди, що укладається між\nуповноваженою особою партії (блоку), кандидатом у депутати,\nзареєстрованим в одномандатному окрузі, та редакцією друкованого\nзасобу масової інформації. Без укладення угоди та надходження\nкоштів на рахунок редакції друкованого засобу масової інформації\nпублікація цих матеріалів забороняється.\n7. Редакції друкованих засобів масової інформації усіх форм\nвласності за письмовими запитами Центральної виборчої комісії,\nокружних виборчих комісій зобов'язані надавати їм інформацію про\nвикористання друкованої площі для розміщення агітаційних\nматеріалів партій (блоків), кандидатів у депутати, а в разі\nнеобхідності - надсилати їм копії відповідних угод, платіжних\nдокументів, а також відповідні публікації.\n( Частина сьома статті 55 із змінами, внесеними згідно із Законом\nN 2977-III ( 2977-14 ) від 17.01.2002 )"
    },
    {
      "provision_ref": "art56",
      "section": "56",
      "title": "Стаття 56. Обмеження щодо ведення передвиборної агітації",
      "content": "1. Участь у передвиборній агітації забороняється:\n1) особам, які не є громадянами України;\n2) органам державної влади та органам місцевого\nсамоврядування, їх посадовим і службовим особам;\n3) членам виборчих комісій під час виконання обов'язків\nчленів виборчих комісій.\n2. У військових частинах (формуваннях) та в установах\nкримінально-виконавчої системи передвиборна агітація обмежується.\nВідвідання військових частин (формувань) та установ\nкримінально-виконавчої системи окремими уповноваженими особами\nпартій (блоків), кандидатами у депутати забороняється. Зустрічі\nцих осіб з виборцями організовуються відповідними окружними\nвиборчими комісіями разом з командирами військових частин\n(формувань) або керівниками установ кримінально-виконавчої системи\nз обов'язковим повідомленням не пізніш як за три дні до дня\nзустрічі усіх уповноважених осіб партій (блоків) у відповідному\nодномандатному окрузі, кандидатів у депутати, зареєстрованих у\nцьому окрузі.\n3. Поширення у будь-якій формі матеріалів, що містять заклики\nдо ліквідації незалежності України, зміни конституційного ладу\nнасильницьким шляхом, порушення суверенітету і територіальної\nцілісності держави, підриву її безпеки, незаконного захоплення\nдержавної влади, пропаганди війни, насильства та розпалювання\nміжетнічної, расової, релігійної ворожнечі, посягання на права і\nсвободи людини, здоров'я населення, забороняється.\n4. Державним та комунальним засобам масової інформації, їх\nпосадовим та службовим особам і творчим працівникам під час\nвиборчого процесу у своїх матеріалах і передачах, не обумовлених\nугодами, укладеними відповідно до вимог частини одинадцятої статті\n54 і частини шостої статті 55 цього Закону, забороняється\nагітувати за або проти кандидатів у депутати, партій (блоків),\nоцінювати їхні передвиборні програми або віддавати їм перевагу в\nбудь-якій формі. У разі порушення ними цієї вимоги за поданням\nЦентральної виборчої комісії або відповідної окружної виборчої\nкомісії діяльність цих засобів масової інформації за рішенням суду\nможе бути тимчасово припинена.\n5. Засіб масової інформації, що оприлюднив інформацію, яку\nпартія (блок) або кандидат у депутати вважають явно недостовірною,\nне пізніш як через три дні після дня оприлюднення таких\nматеріалів, але не пізніш як за два дні до дня виборів,\nзобов'язаний надати уповноваженій особі партії (блоку), кандидату\nв депутати, щодо яких поширено недостовірні відомості, на їх\nвимогу можливість спростувати такі матеріали: надати такий же\nефірний час відповідно на телебаченні чи радіо або опублікувати в\nдрукованому засобі масової інформації наданий партією (блоком) чи\nкандидатом у депутати матеріал, який повинен бути набраний таким\nсамим шрифтом і розміщений під рубрикою \"спростування\" на тому ж\nмісці шпальти в обсязі не меншому, ніж обсяг повідомлення, що\nспростовується. Спростування повинно містити посилання на\nвідповідну публікацію в друкованому засобі масової інформації,\nпередачу на телебаченні, радіо та на факти, що спростовуються.\nСпростування має бути оприлюднене без додатків, коментарів та\nскорочень і здійснюватися за рахунок засобу масової інформації.\n6. Забороняється проводити передвиборну агітацію, що\nсупроводжується наданням виборцям грошей чи безоплатно або на\nпільгових умовах товарів, послуг, робіт, цінних паперів, кредитів,\nлотерей, інших матеріальних цінностей.\n7. Центральна виборча комісія забезпечує в державних засобах\nмасової інформації роз'яснення щодо заборони надання грошей чи\nбезоплатно або на пільгових умовах товарів, послуг, робіт, цінних\nпаперів, кредитів, лотерей, інших матеріальних цінностей. Текст\nроз'яснення затверджується Центральною виборчою комісією і двічі\nна тиждень друкується в газетах \"Голос України\" і \"Урядовий\nкур'єр\" на першій сторінці та транслюється телерадіоорганізаціями\nпочинаючи за 30 днів до дня виборів.\n8. Регіональні державні та комунальні телерадіоорганізації не\nповинні перекривати своїми передачами передвиборні програми партій\n(блоків), які транслюються на загальнонаціональних каналах\nмовлення за рахунок коштів Державного бюджету України, що\nвиділяються на підготовку і проведення виборів.\n9. Центральний орган виконавчої влади з питань інформаційної\nполітики, телебачення та радіомовлення разом з підпорядкованими\nйому державними телерадіоорганізаціями зобов'язаний забезпечити\nпорядок, за яким трансляція передвиборної агітаційної програми\nоднієї партії (блоку) на першому загальнонаціональному телеканалі\nне повинна збігатися в часі з трансляцією такої програми іншої\nпартії (блоку) на першому загальнонаціональному радіоканалі, якщо\nефірний час для обох програм надається за рахунок коштів\nДержавного бюджету України, що виділяються на підготовку і\nпроведення виборів.\n10. Трансляція передвиборних програм кандидатів у депутати,\nзареєстрованих в одномандатних округах, на каналах регіональних\nдержавних та комунальних телерадіокомпаній не повинна збігатися в\nчасі з трансляцією передвиборних програм партій (блоків) на\nзагальнонаціональних каналах мовлення, якщо ефірний час надається\nїм за рахунок коштів Державного бюджету України, що виділяються на\nпідготовку і проведення виборів.\n11. Включення до інформаційних теле-, радіопрограм\nпередвиборних агітаційних матеріалів партій (блоків), кандидатів у\nдепутати або політичної реклами забороняється. Політична реклама\nповинна бути відокремлена від інших матеріалів і означена як така.\n12. Забороняється переривати передачі передвиборних програм\nпартій (блоків), кандидатів у депутати рекламою товарів, робіт,\nпослуг та іншими повідомленнями.\n13. Забороняється проведення передвиборної агітації в\nзарубіжних засобах масової інформації, що діють на території\nУкраїни.\n14. Засобам масової інформації усіх форм власності, що діють\nна території України, забороняється протягом останніх 15 днів\nперед днем виборів поширювати інформацію про результати опитувань\nгромадської думки щодо партій (блоків) та кандидатів у депутати.\n15. Забороняється розміщення друкованих передвиборних\nагітаційних матеріалів та повідомлень про перебіг виборчого\nпроцесу на пам'ятках архітектури, а також у місцях, де вони\nперешкоджають безпеці дорожнього руху.\n16. Кандидатам у депутати, які займають посади, у тому числі\nза сумісництвом, в органах державної влади та органах місцевого\nсамоврядування, на державних, комунальних підприємствах, в\nустановах, організаціях, військових частинах (формуваннях),\nзабороняється залучати для передвиборної агітації або\nвикористовувати для будь-якої роботи, пов'язаної з проведенням\nпередвиборної агітації, підлеглих їм осіб (у робочий час),\nслужбовий транспорт, зв'язок, устаткування, приміщення, інші\nоб'єкти та ресурси за місцем роботи, а також використовувати\nслужбові чи виробничі наради, збори колективу для проведення\nпередвиборної агітації.\n17. Забороняється виготовлення та розповсюдження друкованих\nпередвиборних агітаційних матеріалів, що не містять відомостей про\nустанову, яка здійснила друк, його тираж, інформацію про осіб,\nвідповідальних за випуск.\n18. Передвиборна агітація припиняється з 24 години останньої\nп'ятниці, що передує дню виборів. Проведення активної агітації\n(публікація агітаційних матеріалів у засобах масової інформації,\nрозповсюдження виборчих листівок, розклеювання виборчих плакатів,\nпублічні заклики голосувати за чи проти партій (блоків) чи\nкандидатів у депутати) з цього часу забороняється. Передвиборні\nагітаційні матеріали знімаються з 24 години останньої п'ятниці, що\nпередує дню виборів, відповідними службами місцевих органів\nвиконавчої влади та органів місцевого самоврядування.\n19. Забороняється оприлюднення в день виборів результатів\nопитування виборців щодо їх волевиявлення під час голосування до\nйого закінчення.\n20. Перешкоджання здійсненню права на проведення\nпередвиборної агітації, а також порушення встановленого законом\nпорядку на ведення такої агітації тягнуть за собою\nвідповідальність, встановлену законами України.\n21. У разі надходження до виборчих комісій заяв, скарг щодо\nпорушень вимог частин третьої, шостої, дванадцятої - сімнадцятої\nцієї статті виборчі комісії негайно надсилають ці заяви і скарги\nдо відповідних правоохоронних органів для перевірки і реагування\nвідповідно до законів України.\nСтаття 57. Гарантії діяльності партій (блоків) у виборчому\nпроцесі\n1. Партія (блок), кандидатів у депутати від яких висунуто у\nбагатомандатному окрузі, має право делегувати одного представника\nдо Центральної виборчої комісії з правом дорадчого голосу, який\nуповноважений представляти інтереси партії (блоку) в Центральній\nвиборчій комісії під час виборчого процесу. Кандидатура\nпредставника затверджується центральним керівним органом партії\n(керівним органом блоку).\n2. Представником партії (блоку) у Центральній виборчій\nкомісії може бути громадянин України, який має право голосу. Не\nможе бути представником партії (блоку) член виборчої комісії,\nпосадова особа органів державної влади та органів місцевого\nсамоврядування, військовослужбовець, службовець рядового та\nначальницького складу органів внутрішніх справ України, Служби\nбезпеки України, особа, яка проходить альтернативну (невійськову)\nслужбу.\n3. Заява про реєстрацію представника партії (блоку),\nпідписана керівником партії (керівниками партій, що входять до\nблоку) та скріплена печаткою партії (партій, що входять до блоку),\nта копія рішення центрального керівного органу партії (керівного\nоргану блоку) про затвердження кандидатури представника подаються\nдо Центральної виборчої комісії одночасно з заявою про реєстрацію\nкандидатів у депутати від партії (блоку). У заяві про реєстрацію\nпредставника партії (блоку) зазначаються прізвище, ім'я, по\nбатькові представника, його громадянство, день, місяць і рік\nнародження, місце роботи, займана посада (заняття), адреса місця\nпроживання, номер телефону. До заяви додається письмова згода цієї\nособи представляти інтереси партії (блоку) в Центральній виборчій\nкомісії.\n4. Центральна виборча комісія не пізніше третього робочого\nдня після надходження документів, зазначених у частині третій цієї\nстатті, реєструє представника партії (блоку) у Центральній\nвиборчій комісії з правом дорадчого голосу та видає йому\nпосвідчення за формою, встановленою Центральною виборчою комісією.\nУ разі відмови у реєстрації (скасування реєстрації) кандидатів у\nдепутати, включених до виборчого списку партії (блоку), чи втрати\nпартією (блоком) статусу суб'єкта виборчого процесу з інших\nпідстав повноваження представника партії (блоку) у Центральній\nвиборчій комісії вважаються припиненими з моменту настання\nзазначених обставин.\n5. Партія (блок) - суб'єкт виборчого процесу може мати не\nбільше п'яти уповноважених осіб на рівні багатомандатного округу\nта по одній уповноваженій особі у кожному одномандатному окрузі.\nУповноважена особа партії (блоку) не може бути кандидатом у\nдепутати і повинна відповідати вимогам, зазначеним у частині\nдругій цієї статті. Список уповноважених осіб з обов'язковим\nзазначенням відповідного виборчого округу затверджується\nцентральним керівним органом партії (керівним органом блоку).\n( Частина п'ята статті 57 із змінами, внесеними згідно із Законом\nN 2977-III ( 2977-14 ) від 17.01.2002 )\n6. Заява про реєстрацію уповноважених осіб партії (блоку),\nпідписана керівником партії (керівниками партій, що входять до\nблоку) та скріплена печаткою партії (партій, що входять до блоку),\nта копія рішення центрального керівного органу партії (керівного\nоргану блоку) про затвердження списку уповноважених осіб партії\n(блоку) подаються до Центральної виборчої комісії у будь-який час\nпісля реєстрації кандидатів у депутати, включених до виборчого\nсписку партії (блоку). У заяві про реєстрацію уповноважених осіб\nзазначаються прізвище, ім'я, по батькові кожної уповноваженої\nособи, відповідний виборчий округ, громадянство уповноваженої\nособи, день, місяць і рік народження, місце роботи, займана посада\n(заняття), адреса місця проживання, номер телефону. До заяви\nдодаються письмові згоди цих осіб представляти інтереси партії\n(блоку) у відповідному виборчому окрузі.\n7. Центральна виборча комісія не пізніше третього робочого\nдня після надходження документів, зазначених у частині шостій цієї\nстатті, реєструє уповноважених осіб партії (блоку) та видає\nпредставникові партії (блоку) їх посвідчення за формою,\nвстановленою Центральною виборчою комісією. У разі втрати партією\n(блоком) статусу суб'єкта виборчого процесу повноваження\nуповноважених осіб партії (блоку) вважаються припиненими з моменту\nнастання зазначених обставин.\n8. Представник, уповноважена особа партії (блоку) з дня його\nреєстрації Центральною виборчою комісією до припинення їх\nповноважень або закінчення виборчого процесу мають право на\nзвільнення від виробничих або службових обов'язків без збереження\nзаробітної плати за погодженням із власником підприємства,\nустанови, організації або уповноваженим ним органом.\n9. Представник, уповноважена особа партії (блоку) мають право\nу будь-який час до дня виборів звернутися до Центральної виборчої\nкомісії із заявою про складення своїх повноважень.\n10. Керівний орган партії (блоку), який приймав рішення про\nзатвердження представника чи уповноваженої особи, у будь-який час\nдо дня виборів може прийняти рішення про відкликання представника\nчи уповноваженої особи та про затвердження іншої кандидатури\nзамість вибулої. Відповідна заява разом з копією рішення та іншими\nдокументами подається до Центральної виборчої комісії у порядку,\nвстановленому у частинах третій та шостій цієї статті.\n11. На підставі заяви, поданої відповідно до частини дев'ятої\nабо десятої цієї статті, не пізніше третього робочого дня після її\nнадходження, а поданої напередодні і в день виборів, - негайно,\nЦентральна виборча комісія приймає рішення про скасування\nреєстрації представника чи уповноваженої особи партії (блоку).\nКопія рішення видається представнику партії (блоку) або\nнадсилається на адресу керівного органу партії (блоку).\n12. Посвідчення представника чи уповноваженої особи партії\n(блоку), повноваження яких припинено до закінчення виборчого\nпроцесу, негайно повертаються до Центральної виборчої комісії.\n13. Представник партії (блоку) у Центральній виборчій комісії\nз правом дорадчого голосу має право:\n1) бути присутнім на всіх засіданнях Центральної виборчої\nкомісії під час обговорення питань, пов'язаних з виборами\nдепутатів, та брати участь у їх обговоренні;\n2) знайомитися із змістом протоколів засідань Центральної\nвиборчої комісії та її рішеннями, отримувати копії цих рішень;\n3) знайомитися невідкладно з протоколами, телефонограмами та\nіншими офіційними повідомленнями, що надходять до Центральної\nвиборчої комісії від окружних виборчих комісій, про підсумки\nголосування у відповідному одномандатному виборчому окрузі, а\nтакож протоколами відповідних дільничних виборчих комісій про\nпідрахунок голосів на виборчій дільниці;\n4) на інші права, передбачені цим Законом.\n14. Уповноважена особа партії (блоку):\n1) сприяє партії (блоку) в її участі у виборчому процесі, у\nтому числі у проведенні передвиборної агітації;\n2) представляє інтереси партії (блоку) у відносинах з\nвиборчими комісіями (крім Центральної виборчої комісії), органами\nдержавної влади та органами місцевого самоврядування, виборцями,\nіншими суб'єктами виборчого процесу на території відповідного\nокругу;\n3) може брати участь з правом дорадчого голосу у засіданнях\nвиборчих комісій (крім Центральної виборчої комісії) на території\nвідповідного округу;\n4) має право бути присутньою на виборчій дільниці під час\nголосування та на засіданні дільничної виборчої комісії при\nпідрахунку голосів виборців з урахуванням обмежень, встановлених\nчастиною дев'ятою статті 25 цього Закону;\n5) має право у разі виявлення порушень цього Закону скласти\nвідповідний акт, який підписується нею та не менш як двома\nвиборцями, які засвідчують факт цього порушення, та подається до\nвідповідної виборчої комісії;\n6) має інші права, передбачені цим Законом. ( Пункт 6 частини\nчотирнадцятої статті 57 із змінами, внесеними згідно із Законом\nN 2977-III ( 2977-14 ) від 17.01.2002 )"
    },
    {
      "provision_ref": "art58",
      "section": "58",
      "title": "Стаття 58. Гарантії діяльності кандидатів у депутати",
      "content": "1. Кандидату у депутати, крім кандидата у депутати, який є\nнародним депутатом України, не може бути відмовлено у звільненні\nна період передвиборної агітації від виконання виробничих або\nслужбових обов'язків за місцем роботи з наданням неоплачуваної\nвідпустки.\n2. Кандидат у депутати під час передвиборної агітації не може\nбути звільнений з роботи з ініціативи власника підприємства,\nустанови, організації або уповноваженого ним органу, командира\nвійськового формування (частини). Кандидат у депутати без його\nзгоди не може бути переведений на іншу роботу, направлений у\nвідрядження, а також призваний на військову або альтернативну\n(невійськову) службу, навчальні (перевірні) та спеціальні збори\nвійськовозобов'язаних.\n3. Кандидат у депутати, зареєстрований в одномандатному\nокрузі, має право визначити довірених осіб із числа громадян (не\nбільше п'яти осіб), які мають право голосу.\n4. Довірені особи кандидата у депутати, зареєстрованого в\nодномандатному окрузі, реєструються відповідною окружною виборчою\nкомісією за поданням кандидата в депутати за наявності письмової\nзгоди цих осіб. У поданні зазначаються: прізвище, ім'я, по\nбатькові довіреної особи, її громадянство, день, місяць і рік\nнародження, місце роботи, займана посада (заняття), адреса місця\nпроживання, номер телефону. До заяви додається письмова згода цієї\nособи представляти інтереси кандидата у депутати. Окружна виборча\nкомісія протягом трьох днів після дня надходження цього подання\nреєструє довірених осіб кандидата в депутати і видає їм\nпосвідчення за формою, встановленою Центральною виборчою комісією.\n5. Не допускається реєстрація довіреними особами кандидатів у\nдепутати осіб, зазначених у другому реченні частини другої статті\n57 цього Закону.\n6. Довірені особи кандидата у депутати, зареєстрованого в\nодномандатному окрузі, сприяють кандидату в депутати у проведенні\nвиборчого процесу; представляють інтереси кандидата в депутати у\nвідносинах з виборчими комісіями, органами державної влади та\nорганами місцевого самоврядування, засобами масової інформації,\nоб'єднаннями громадян, виборцями.\n7. Довірені особи кандидата в депутати набувають повноважень\nз дня їх реєстрації окружною виборчою комісією. Повноваження цих\nосіб припиняються в день скасування рішення про реєстрацію\nкандидата в депутати в одномандатному окрузі або з дня реєстрації\nобраного народного депутата України.\n8. Довірені особи кандидата в депутати мають право на\nзвільнення від виконання виробничих або службових обов'язків з дня\nїх реєстрації на період виборчого процесу без збереження\nзаробітної плати за погодженням із власником підприємства,\nустанови, організації чи уповноваженим ним органом.\n9. Кандидат у депутати має право в будь-який час до дня\nвиборів звернутися із заявою до окружної виборчої комісії про\nприпинення повноважень його довіреної особи і подати документи для\nреєстрації іншої особи в порядку, встановленому цим Законом.\n10. Довірена особа кандидата в депутати має право в будь-який\nчас звернутися до окружної виборчої комісії із заявою про\nскладення своїх повноважень.\n11. На підставі заяви, поданої відповідно до частини дев'ятої\nчи десятої цієї статті, не пізніше третього робочого дня після її\nнадходження, а поданої напередодні і в день виборів, - негайно,\nвідповідна окружна виборча комісія приймає рішення про скасування\nреєстрації довіреної особи кандидата в депутати, зареєстрованого в\nодномандатному окрузі, копія якого надсилається кандидату в\nдепутати.\n12. Посвідчення довіреної особи кандидата у депутати,\nзареєстрованого в одномандатному окрузі, повноваження якої\nприпинено до закінчення виборчого процесу, негайно повертається до\nокружної виборчої комісії, яка його видала.\n( Частина дванадцята статті 58 із змінами, внесеними згідно із\nЗаконом N 2977-III ( 2977-14 ) від 17.01.2002 )"
    },
    {
      "provision_ref": "art59",
      "section": "59",
      "title": "Стаття 59. Офіційні спостерігачі",
      "content": "1. У виборчому процесі можуть брати участь офіційні\nспостерігачі від партій (блоків), кандидати у депутати від яких\nзареєстровані в багатомандатному окрузі, від кандидатів у\nдепутати, зареєстрованих в одномандатних округах. Офіційні\nспостерігачі від іноземних держав та міжнародних організацій\nможуть вести спостереження за ходом виборчого процесу.\n( Частина перша статті 59 із змінами, внесеними згідно із Законом\nN 2977-III ( 2977-14 ) від 17.01.2002 )\n2. Повноваження офіційних спостерігачів починаються з дня їх\nреєстрації відповідною виборчою комісією у порядку, передбаченому\nцим Законом, і припиняються після встановлення Центральною\nвиборчою комісією результатів виборів депутатів.\n3. Виборча комісія, яка зареєструвала офіційного\nспостерігача, може достроково припинити його повноваження у разі\nпорушення ним законів України про вибори депутатів. Про припинення\nповноважень офіційного спостерігача приймається мотивоване\nрішення.\nСтаття 60. Офіційні спостерігачі від партій (блоків),\nкандидатів у депутати\n1. Офіційним спостерігачем від партії (блоку), кандидати у\nдепутати від якої зареєстровані в багатомандатному окрузі,\nкандидата у депутати, зареєстрованого в одномандатному окрузі,\nможе бути громадянин України, який має право голосу і не є членом\nжодної виборчої комісії.\n( Частина перша статті 60 із змінами, внесеними згідно із Законом\nN 2977-III ( 2977-14 ) від 17.01.2002 )\n2. Офіційний спостерігач від партії (блоку), кандидата у\nдепутати, зазначений у частині першій цієї статті, реєструється\nокружною виборчою комісією за поданням відповідно керівних органів\nрайонної, міської (міськрайонної) чи вищого рівня організації\nпартії (організацій партій, що входять до блоку), кандидата у\nдепутати.\n( Частина друга статті 60 в редакції Закону N 2977-III ( 2977-14 )\nвід 17.01.2002 )\n3. У поданні про реєстрацію офіційних спостерігачів\nзазначаються їх прізвища, імена та по батькові, громадянство,\nадреса місця проживання, номери телефонів. До подання додаються\nзаяви про згоду цих осіб бути офіційними спостерігачами від\nвідповідної партії (блоку), кандидата у депутати.\n4. Подання про реєстрацію спостерігача від партії (блоку) за\nпідписом керівника районної, міської (міськрайонної) чи вищого\nрівня організації партії (організацій партій, що входять до\nблоку), кандидата у депутати, зареєстрованого в одномандатному\nокрузі, вноситься до відповідної окружної виборчої комісії не\nпізніш як за п'ять днів до дня виборів.\n( Частина четверта статті 60 в редакції Закону N 2977-III\n( 2977-14 ) від 17.01.2002 )\n5. Відповідна окружна виборча комісія видає офіційним\nспостерігачам посвідчення за формою, встановленою Центральною\nвиборчою комісією.\n6. Офіційний спостерігач має право:\n1) перебувати на виборчих дільницях під час голосування,\nспостерігати з будь-якої відстані за діями членів комісії, у тому\nчислі під час видачі бюлетенів виборцям і підрахунку голосів, не\nзаважаючи членам комісії фізично;\n2) робити фото-, кінозйомки, аудіо- та відеозаписи;\n3) бути присутнім при видачі виборчих бюлетенів членам\nдільничної виборчої комісії для організації голосування виборців\nза межами приміщення для голосування та при проведенні такого\nголосування;\n4) бути присутнім з дотриманням вимог цього Закону на\nзасіданнях дільничних та окружних виборчих комісій, з урахуванням\nположень, встановлених частиною дев'ятою статті 25 цього Закону, у\nтому числі під час підрахунку голосів виборців на виборчій\nдільниці, встановлення підсумків голосування в одномандатному\nвиборчому окрузі;\n5) звертатися до відповідної виборчої комісії із заявою про\nусунення порушень цього Закону в разі їх виявлення;\n6) скласти акт про виявлення порушення цього Закону, що\nпідписується ним та не менш як двома виборцями, які засвідчують\nфакт цього порушення, із зазначенням їх прізвищ, імен, по\nбатькові, адреси місця проживання, та подати його до відповідної\nвиборчої комісії у строки, передбачені статтею 29 цього Закону;\n7) мати інші права, передбачені цим Законом.\n7. Офіційний спостерігач не має права:\n1) втручатися в роботу виборчої комісії, чинити дії, що\nпорушують хід виборчого процесу або заважають членам виборчої\nкомісії здійснювати свої повноваження;\n2) заповнювати замість виборця (у тому числі і на його\nпрохання) виборчий бюлетень;\n3) бути присутнім при заповненні виборцем виборчого бюлетеня\nу кабіні (кімнаті) для таємного голосування.\n8. У разі порушення офіційним спостерігачем вимог частини\nсьомої цієї статті дільнична виборча комісія може позбавити його\nправа бути присутнім у приміщенні виборчої дільниці під час\nголосування та на засіданнях дільничної виборчої комісії.\n9. Керівний орган республіканської в Автономній Республіці\nКрим, обласної, міської у місті Києві чи Севастополі організації\nпартії (організацій партій, що входять до блоку), кандидат у\nдепутати має право відкликати свого офіційного спостерігача,\nзвернувшись з письмовою заявою до відповідної окружної виборчої\nкомісії про припинення його повноважень, і подати документи для\nреєстрації іншої особи в порядку, встановленому цим Законом.\n10. Офіційний спостерігач має право у будь-який час\nзвернутися до окружної виборчої комісії із заявою про складення\nсвоїх повноважень. На підставі заяви окружною виборчою комісією\nприймається рішення, копія якого надається уповноваженій особі\nпартії (блоку), кандидату у депутати.\nСтаття 61. Офіційні спостерігачі від іноземних держав,\nміжнародних організацій\n1. Офіційні спостерігачі від іноземних держав, міжнародних\nорганізацій реєструються Центральною виборчою комісією. Пропозиції\nщодо їх реєстрації подаються до Центральної виборчої комісії не\nпізніш як за 10 днів до дня виборів безпосередньо або через\nМіністерство закордонних справ України.\n( Частина перша статті 61 із змінами, внесеними згідно із Законом\nN 2977-III ( 2977-14 ) від 17.01.2002 )\n2. Рішення про реєстрацію офіційних спостерігачів від\nіноземних держав, міжнародних організацій приймається не пізніш як\nза 5 днів до дня виборів Центральною виборчою комісією.\n( Частина друга статті 61 із змінами, внесеними згідно із Законом\nN 2977-III ( 2977-14 ) від 17.01.2002 )\n3. Центральна виборча комісія видає офіційним спостерігачам\nвід іноземних держав, міжнародних організацій посвідчення за\nвстановленою нею формою.\n4. Офіційні спостерігачі від іноземних держав, міжнародних\nорганізацій здійснюють свої повноваження на території\nУкраїни.\n( Частина четверта статті 61 із змінами, внесеними згідно із\nЗаконом N 2977-III ( 2977-14 ) від 17.01.2002 )\n5. Офіційний спостерігач від іноземної держави, міжнародної\nорганізації має право:\n1) бути присутнім на зустрічах кандидатів у депутати,\nуповноважених осіб партій (блоків) з виборцями, на передвиборних\nзборах, мітингах, засіданнях окружних виборчих комісій;\n2) знайомитися з матеріалами передвиборної агітації;\n3) перебувати на виборчих дільницях під час голосування і\nпідрахунку голосів виборців та при встановленні підсумків\nголосування окружними виборчими комісіями;\n4) робити фото-, кінозйомки, аудіо- та відеозаписи;\n5) висловлювати свої пропозиції щодо організації проведення\nвиборів депутатів та вдосконалення чинного законодавства України з\nурахуванням міжнародного досвіду, проводити прес-конференції з\nдодержанням вимог законодавства України;\n6) утворювати разом з іншими спостерігачами від іноземних\nдержав, міжнародних організацій за погодженням з Центральною\nвиборчою комісією тимчасові групи спостерігачів для координації їх\nдіяльності в межах повноважень, передбачених цим Законом.\n6. Офіційні спостерігачі від іноземних держав, міжнародних\nорганізацій здійснюють спостереження самостійно і незалежно.\n7. Міністерство закордонних справ України, інші органи\nвиконавчої влади, органи місцевого самоврядування та виборчі\nкомісії повинні сприяти офіційним спостерігачам від іноземних\nдержав, міжнародних організацій у здійсненні ними повноважень.\n8. Фінансове і матеріальне забезпечення діяльності офіційних\nспостерігачів від іноземних держав, міжнародних організацій\nздійснюється за рахунок коштів держав чи організацій, які\nнаправили їх в Україну, або за власні кошти цих спостерігачів.\n9. Офіційні спостерігачі від іноземних держав, міжнародних\nорганізацій не мають права використовувати свій статус у\nдіяльності, не пов'язаній із спостереженням за ходом виборчого\nпроцесу, а також втручатися у роботу виборчих комісій."
    },
    {
      "provision_ref": "art62",
      "section": "62",
      "title": "Стаття 62. Виборчий бюлетень",
      "content": "1. Форма і текст виборчого бюлетеня для голосування в\nбагатомандатному окрузі та форма виборчого бюлетеня для\nголосування в одномандатних округах затверджуються Центральною\nвиборчою комісією не пізніш як за 32 дні до дня виборів. Текст\nвиборчого бюлетеня для голосування в одномандатному окрузі\nзатверджується відповідною окружною виборчою комісією не пізніш як\nза 25 днів до дня виборів.\n2. Виборчі бюлетені є документами суворої звітності.\n3. Виборчий бюлетень повинен містити назву та дату виборів,\nозначення виборчого округу (багатомандатний загальнодержавний\nвиборчий округ чи одномандатний виборчий округ), номер\nодномандатного округу, а також позначені місця для номера виборчої\nдільниці, печатки дільничної виборчої комісії, прізвища, ініціалів\nта підпису члена дільничної виборчої комісії, який видаватиме\nвиборчий бюлетень.\n4. У виборчому бюлетені для голосування у багатомандатному\nокрузі повинні зазначатися повна назва кожної партії (блоку з\nобов'язковим зазначенням назв партій, що входять до блоку), а\nтакож із зазначенням прізвищ, імен, по батькові перших п'яти\nкандидатів у депутати, включених до виборчого списку партії\n(блоку). Праворуч проти назви кожної партії (блоку) розташовується\nпорожній квадрат. Назви партій (блоків) у виборчому бюлетені\nрозміщуються у порядку їх номерів, визначених жеребкуванням, яке\nпроводить Центральна виборча комісія за участю представників\nпартій (блоків) після закінчення реєстрації кандидатів від партій\n(блоків) не пізніш як за 32 дні до дня виборів. Після переліку\nпартій (блоків) зазначається: \"Не підтримую кандидатів у народні\nдепутати України від жодної політичної партії, виборчого блоку\nполітичних партій\" і праворуч від цих слів розташовується порожній\nквадрат.\n( Частина четверта статті 62 із змінами, внесеними згідно із\nЗаконом N 2977-III ( 2977-14 ) від 17.01.2002 )\n5. До виборчого бюлетеня для голосування в одномандатному\nокрузі вносяться відомості в алфавітному порядку за прізвищами\nзареєстрованих у цьому окрузі кандидатів у депутати із зазначенням\nїх прізвищ, імен, по батькові, року народження, місця проживання,\nмісця роботи (занять), партійності, суб'єкта висунення кандидата у\nдепутати. Праворуч проти відомостей про кожного кандидата у\nдепутати розташовується порожній квадрат. Після прізвищ усіх\nкандидатів у депутати у виборчому бюлетені зазначається: \"Не\nпідтримую жодного кандидата у народні депутати України\" і\nправоруч від цих слів розташовується порожній квадрат.\n( Частина п'ята статті 62 із змінами, внесеними згідно із Законом\nN 2977-III ( 2977-14 ) від 17.01.2002 )\n6. Виборчий бюлетень повинен містити роз'яснення щодо порядку\nйого заповнення виборцем під час голосування.\n7. Виборчий бюлетень має контрольний талон, відокремлений\nлінією відриву. Контрольний талон повинен містити назву та дату\nвиборів, означення виборчого округу (багатомандатний\nзагальнодержавний виборчий округ чи одномандатний виборчий округ),\nномер одномандатного округу, а також позначені місця для номера\nвиборчої дільниці та номера, за яким виборця внесено до списку\nвиборців на дільниці, підпису виборця, який отримує виборчий\nбюлетень, прізвища, ініціалів та підпису члена дільничної виборчої\nкомісії, який видаватиме виборчий бюлетень."
    },
    {
      "provision_ref": "art63",
      "section": "63",
      "title": "Стаття 63. Порядок виготовлення виборчих бюлетенів",
      "content": "1. Центральна виборча комісія забезпечує виготовлення в\nцентралізованому порядку виборчих бюлетенів державними\nполіграфічними підприємствами не пізніш як за 10 днів до дня\nвиборів на підставі угод, укладених нею з цими підприємствами.\n2. Технічні відходи, поліграфічний брак, а також друкарські\nформи знищуються в порядку та строки, визначені угодою на\nвиготовлення виборчих бюлетенів.\n3. Виборчі бюлетені отримуються Центральною виборчою комісією\nв упаковці підприємства-виготовлювача.\n4. Виборчі бюлетені для голосування у відповідному виборчому\nокрузі друкуються на однаковому папері за формою, встановленою\nЦентральною виборчою комісією, та текстом, затвердженим\nвідповідною виборчою комісією, і повинні бути однаковими за\nрозміром, кольором та змістом. Виборчі бюлетені для голосування в\nбагатомандатному окрузі та одномандатному окрузі виготовляються на\nпапері різного кольору.\n5. Виборчий бюлетень друкується державною мовою на одному\nаркуші з текстовою частиною лише з одного боку.\n6. На виборчій дільниці, утвореній на судні, що перебуває в\nдень виборів депутатів у плаванні під Державним Прапором України,\nна полярній станції України, виборчі бюлетені можуть бути\nвиготовлені як виняток з дозволу Центральної виборчої комісії\nбезпосередньо дільничною виборчою комісією.\n7. У разі скасування рішення про реєстрацію кандидатів у\nдепутати від партії (блоку) у багатомандатному окрузі, кандидатів\nу депутати, зареєстрованих в одномандатному окрузі, після\nвиготовлення виборчих бюлетенів відповідно Центральна виборча\nкомісія, окружна виборча комісія приймає рішення про внесення змін\nдо виборчого бюлетеня чи передрук виборчих бюлетенів. Такі зміни\nза рішенням відповідно Центральної виборчої комісії, окружної\nвиборчої комісії вносяться до виборчих бюлетенів членами\nдільничних виборчих комісій з використанням відповідного штампа.\nПро зміни, внесені до виборчого бюлетеня, повідомляється кожному\nвиборцю під час видачі виборчого бюлетеня.\nСтаття 64. Порядок передачі виборчих бюлетенів виборчим\nкомісіям\n1. Окружна виборча комісія приймає виборчі бюлетені від\nЦентральної виборчої комісії на своєму засіданні. Про прийняття\nвиборчих бюлетенів окружна виборча комісія складає протокол за\nформою, встановленою Центральною виборчою комісією. Протокол\nскладається в трьох примірниках і підписується всіма членами\nокружної виборчої комісії та представниками Центральної виборчої\nкомісії, присутніми при передачі виборчих бюлетенів. Перший\nпримірник протоколу передається до Центральної виборчої комісії,\nдругий - зберігається в окружній виборчій комісії, третій -\nневідкладно вивішується в приміщенні окружної виборчої комісії для\nзагального ознайомлення.\n2. Окружна виборча комісія не раніш як за три дні до дня\nвиборів на своєму засіданні передає виборчі бюлетені дільничним\nвиборчим комісіям. Від імені кожної дільничної виборчої комісії\nбюлетені приймають не менш як три члени цієї комісії, які повинні\nбути представниками різних партій (блоків).\n3. Про передачу дільничним виборчим комісіям виборчих\nбюлетенів окружною виборчою комісією складається протокол за\nформою, встановленою Центральною виборчою комісією, в якому\nзазначаються:\n1) номер одномандатного виборчого округу;\n2) номер виборчої дільниці;\n3) кількість виборців на виборчій дільниці згідно із списком\nвиборців на день складання протоколу;\n4) кількість переданих на виборчу дільницю виборчих бюлетенів\nдля голосування в багатомандатному та в одномандатному окрузі;\n5) прізвища та підписи членів дільничної виборчої комісії,\nякі прийняли виборчі бюлетені.\n4. Протокол про передачу дільничним виборчим комісіям\nвиборчих бюлетенів складається у трьох примірниках і підписується\nвсіма присутніми на засіданні членами окружної виборчої комісії.\nПерший примірник протоколу надсилається до Центральної виборчої\nкомісії, другий - зберігається в окружній виборчій комісії,\nтретій - невідкладно вивішується в приміщенні окружної виборчої\nкомісії для загального ознайомлення. Витяг із протоколу\nпередається кожній дільничній виборчій комісії, яка отримала\nвиборчі бюлетені.\n5. Дільничним виборчим комісіям, утвореним при дипломатичних\nта інших офіційних представництвах і консульських установах\nУкраїни за кордоном, у військових частинах (формуваннях),\nдислокованих за межами України, виборчі бюлетені передаються у\nпорядку, встановленому Центральною виборчою комісією.\n6. Передача виборчих бюлетенів для голосування в\nбагатомандатному та одномандатному окрузі дільничній виборчій\nкомісії здійснюється в кількості, яка дорівнює кількості громадян,\nвключених до списку виборців на виборчій дільниці, з резервом,\nобсяг якого встановлюється Центральною виборчою комісією.\n7. Кожен член окружної виборчої комісії, уповноважена особа\nпартії (блоку), кандидат у депутати або його довірена особа мають\nправо отримати копії протоколів про прийняття виборчих бюлетенів\nвід Центральної виборчої комісії та про передачу виборчих\nбюлетенів дільничним виборчим комісіям, засвідчені підписами\nголови та секретаря комісії і скріплені печаткою цієї комісії, але\nне більше однієї копії кожного протоколу для партії (блоку),\nкандидата у депутати, зареєстрованого в одномандатному окрузі,\nяких вони представляють.\n8. Члени дільничної виборчої комісії транспортують виборчі\nбюлетені в приміщення дільничної виборчої комісії у супроводі\nпрацівника органів внутрішніх справ.\n9. Члени дільничної виборчої комісії у день приймання\nкомісією виборчих бюлетенів від окружної виборчої комісії на\nзасіданні комісії проставляють у визначених місцях кожного\nвиборчого бюлетеня номер виборчої дільниці та печатку дільничної\nвиборчої комісії, а у визначених місцях кожного контрольного\nталона - номер виборчої дільниці.\n10. Виборчі бюлетені повинні зберігатися в приміщенні\nдільничної виборчої комісії в сейфі (металевій шафі), який\nопечатується стрічкою з проставленням на ній підписів усіх\nприсутніх на засіданні членів комісії та печатки комісії."
    },
    {
      "provision_ref": "art65",
      "section": "65",
      "title": "Стаття 65. Приміщення для голосування",
      "content": "1. Голосування проводиться в спеціально відведених\nприміщеннях, в яких у достатній кількості обладнуються кабіни\n(кімнати) для таємного голосування та визначаються місця видачі\nвиборчих бюлетенів.\n2. Виборчі скриньки встановлюються так, щоб виборці при\nпідході до них мали можливість проходити через кабіни (кімнати)\nдля таємного голосування.\n3. Приміщення для голосування повинно бути обладнане таким\nчином, щоб місця видачі виборчих бюлетенів, вхід і вихід з кабін\n(кімнат) для таємного голосування, виборчі скриньки знаходилися у\nполі зору членів дільничної виборчої комісії та осіб, які\nвідповідно до цього Закону мають право бути присутніми в\nприміщенні для голосування.\n4. У приміщенні для голосування або безпосередньо перед ним\nдільнична виборча комісія розміщує плакати, що роз'яснюють порядок\nголосування та відповідальність за порушення законодавства про\nвибори депутатів, виборчі списки кандидатів у депутати від кожної\nпартії (блоку) в багатомандатному окрузі та інформаційні плакати\nпартій (блоків), які розміщуються в порядку розташування партій\n(блоків) у виборчому бюлетені, інформаційні плакати кандидатів у\nдепутати, зареєстрованих в одномандатному окрузі, які розміщуються\nв алфавітному порядку."
    },
    {
      "provision_ref": "art66",
      "section": "66",
      "title": "Стаття 66. Організація і порядок голосування",
      "content": "1. Голосування проводиться в день виборів з восьмої до\nдвадцятої години. На виборчих дільницях, утворених при\nдипломатичних та інших офіційних представництвах і консульських\nустановах України за кордоном, у військових частинах\n(формуваннях), дислокованих за межами України, голосування\nпроводиться за місцевим часом країни, де утворені ці дільниці.\n( Частина перша статті 66 із змінами, внесеними згідно із Законом\nN 2977-III ( 2977-14 ) від 17.01.2002 )\n2. Про час і місце голосування дільнична виборча комісія\nсповіщає виборців не пізніш як за 10 днів до дня його проведення,\nа у виняткових випадках утворення виборчих дільниць відповідно до\nчастини сьомої статті 17 цього Закону - напередодні дня виборів.\n3. Організація проведення голосування, обладнання приміщення\nдля голосування та підтримання в ньому належного порядку,\nзабезпечення таємності волевиявлення виборців під час голосування\nпокладаються на дільничну виборчу комісію.\n4. Дільнична виборча комісія не раніш як за тридцять хвилин\nдо початку голосування проводить засідання, на якому відкривається\nсейф (металева шафа) з виборчими бюлетенями. Голова дільничної\nвиборчої комісії на підставі витягу із протоколу окружної виборчої\nкомісії про передачу виборчих бюлетенів дільничній виборчій\nкомісії оголошує кількість виборчих бюлетенів, отриманих\nдільничною виборчою комісією. Ці відомості заносяться відповідно\nдо протоколу дільничної виборчої комісії про підрахунок голосів\nвиборців на виборчій дільниці відповідно у багатомандатному та\nодномандатному округах.\n5. У разі виявлення пошкодження стрічки, якою було опечатано\nсейф (металеву шафу), дільнична виборча комісія негайно повідомляє\nпро це органи внутрішніх справ і окружну виборчу комісію та\nперераховує виборчі бюлетені, про що складається акт, який\nпідписується всіма присутніми при цьому членами дільничної\nвиборчої комісії та скріплюється печаткою комісії.\n6. Голова дільничної виборчої комісії перед початком\nголосування надає для огляду членам дільничної виборчої комісії,\nприсутнім уповноваженим особам партій (блоків), кандидатам у\nдепутати, їх довіреним особам, офіційним спостерігачам,\nпредставникам засобів масової інформації всі наявні виборчі\nскриньки. Виборчі скриньки після огляду пломбуються або\nопечатуються печаткою дільничної виборчої комісії. У кожну виборчу\nскриньку, що використовується для голосування на виборчій\nдільниці, опускається контрольний лист, у якому зазначаються номер\nодномандатного округу, номер виборчої дільниці, час його вкидання\nу виборчу скриньку, прізвища голови, заступника голови, секретаря\nта інших членів дільничної виборчої комісії, уповноважених осіб\nпартій (блоків), кандидатів у депутати, їх довірених осіб,\nофіційних спостерігачів від партій (блоків), кандидатів у\nдепутати, зареєстрованих в одномандатних округах, які присутні при\nцьому. Контрольний лист підписується цими особами, їхні підписи\nскріплюються печаткою комісії.\n7. Член дільничної виборчої комісії на підставі списку\nвиборців по відповідній виборчій дільниці за умови пред'явлення\nвиборцем одного із документів, передбачених частиною другою статті\n2 цього Закону, що посвідчує його особу, видає виборцю один\nвиборчий бюлетень для голосування в багатомандатному окрузі та\nодин виборчий бюлетень для голосування в одномандатному окрузі.\nВиборцю, який перебуває в установі кримінально-виконавчої системи,\nвиборчі бюлетені також можуть видаватися за умови пред'явлення ним\nвідповідної картки (довідки) установи кримінально-виконавчої\nсистеми, що повинна містити: прізвище, ім'я, по батькові, число,\nмісяць, рік народження, громадянство, фотокартку особи, підпис\nкерівника та печатку установи. Виборець розписується за отримання\nвказаних виборчих бюлетенів у визначених місцях на контрольних\nталонах кожного виборчого бюлетеня та у списку виборців. Член\nдільничної виборчої комісії, який видає виборчі бюлетені, вписує\nсвоє прізвище та ініціали і розписується у визначених місцях на\nвиборчих бюлетенях та контрольних талонах. Робити на виборчих\nбюлетенях будь-які позначки забороняється.\n( Частина сьома статті 66 із змінами, внесеними згідно із Законом\nN 2977-III ( 2977-14 ) від 17.01.2002 )\n8. Виборець, який прибув для голосування на виборчу дільницю\nз відкріплювальним посвідченням у день виборів, включається до\nсписку виборців у порядку, встановленому частиною сьомою статті 31\nцього Закону. Виборчі бюлетені виборцю видаються у порядку,\nвстановленому частиною сьомою цієї статті.\n9. Виборець може перебувати у приміщенні для голосування\nпротягом часу, необхідного для голосування.\n10. Виборчі бюлетені заповнюються виборцем особисто в кабіні\n(кімнаті) для таємного голосування. Під час заповнення виборчих\nбюлетенів забороняється присутність інших осіб. Виборець, який\nвнаслідок фізичних вад не може самостійно заповнити виборчий\nбюлетень, має право з відома голови або іншого члена дільничної\nвиборчої комісії скористатися допомогою іншої особи, крім членів\nвиборчої комісії, кандидатів у депутати, їх довірених осіб,\nуповноважених осіб партій (блоків), офіційних спостерігачів.\n11. Виборець не має права передавати свій виборчий бюлетень\nіншим особам. Отримання виборчого бюлетеня від інших осіб (крім\nуповноваженого члена виборчої комісії, який видає бюлетені),\nзаохочення або змушування виборців до передачі бюлетеня іншим\nособам шляхом підкупу, погроз або іншим способом забороняється.\n( Частина одинадцята статті 66 із змінами, внесеними згідно із\nЗаконом N 2977-III ( 2977-14 ) від 17.01.2002 )\n12. У виборчому бюлетені для голосування у багатомандатному\nокрузі виборець робить позначку \"плюс\" (\"+\") або іншу, що\nзасвідчує його волевиявлення, у квадраті проти назви партії\n(блоку), за кандидатів у депутати від якої (якого) він голосує.\nВиборець може голосувати за кандидатів у депутати лише від однієї\nпартії (блоку) або не підтримати кандидатів у депутати від жодної\nпартії (блоку). У разі непідтримання кандидатів у депутати від\nжодної партії (блоку) виборець робить позначку \"плюс\" (\"+\") або\nіншу, що засвідчує його волевиявлення, у квадраті проти слів: \"Не\nпідтримую кандидатів у народні депутати України від жодної\nполітичної партії, виборчого блоку політичних партій\".\n( Частина дванадцята статті 66 із змінами, внесеними згідно із\nЗаконом N 2977-III ( 2977-14 ) від 17.01.2002 )\n13. У виборчому бюлетені для голосування в одномандатному\nокрузі виборець робить позначку \"плюс\" (\"+\") або іншу, що\nзасвідчує волевиявлення виборця, у квадраті проти прізвища\nкандидата у депутати, за якого він голосує. Виборець може\nголосувати лише за одного кандидата у депутати або не підтримати\nжодного кандидата у депутати. У разі непідтримання жодного\nкандидата у депутати в одномандатному виборчому окрузі виборець\nробить позначку \"плюс\" (\"+\") або іншу, що засвідчує волевиявлення\nвиборця, у квадраті проти слів: \"Не підтримую жодного кандидата у\nнародні депутати України\".\n14. Виборець опускає заповнені виборчі бюлетені у виборчу\nскриньку. Виборець, який не може внаслідок фізичних вад самостійно\nопустити їх до виборчої скриньки, має право з відома голови або\nіншого члена дільничної виборчої комісії доручити зробити це іншій\nособі, крім членів виборчої комісії, кандидатів у депутати, їх\nдовірених осіб, уповноважених осіб партій (блоків), офіційних\nспостерігачів.\n15. У разі пошкодження виборчої скриньки під час голосування\nвиборча скринька опечатується головою і не менш як трьома членами\nвиборчої комісії, які є представниками різних партій (блоків), у\nспосіб, що унеможливлює вкидання виборчих бюлетенів. Ця виборча\nскринька не використовується до закінчення голосування.\n16. У разі якщо виборець, заповнюючи бюлетень, припустився\nпомилки, він має право невідкладно звернутися з письмовою заявою\nдо члена виборчої комісії, який видав йому виборчий бюлетень, з\nпроханням видати йому інший виборчий бюлетень. Член виборчої\nкомісії видає інший виборчий бюлетень у порядку, встановленому\nчастиною сьомою цієї статті, тільки в обмін на зіпсований, про що\nробить відповідну позначку в списку виборців проти прізвища\nвиборця і розписується. Зіпсований виборчий бюлетень негайно\nпогашається як невикористаний, про що складається акт. Зіпсований\nі погашений виборчий бюлетень при підрахунку голосів враховується\nяк невикористаний і запаковується разом із контрольним талоном у\nпакет з невикористаними виборчими бюлетенями.\n17. О двадцятій годині голова дільничної виборчої комісії\nоголошує про закінчення голосування, після чого мають право\nпроголосувати лише виборці, які знаходяться в приміщенні для\nголосування. Після виходу з приміщення для голосування останнього\nвиборця приміщення зачиняється і в ньому залишаються тільки члени\nкомісії та особи, яким цим Законом надано право бути присутніми на\nзасіданні виборчої комісії.\n18. На виборчій дільниці, утвореній на судні, що перебуває в\nдень виборів у плаванні під Державним Прапором України, на\nполярній станції України, дільнична виборча комісія може оголосити\nголосування закінченим раніше часу, визначеного частиною першою\nцієї статті, якщо в голосуванні взяли участь усі виборці, включені\nдо списку виборців.\nСтаття 67. Порядок організації голосування за межами\nприміщення для голосування\n1. Виборець, який за станом здоров'я не може прибути до\nприміщення для голосування, має право звернутися з письмовою\nзаявою до дільничної виборчої комісії з проханням забезпечити йому\nголосування за межами приміщення для голосування. Така заява може\nбути подана не пізніш як за дванадцять годин до початку\nголосування. Положення цієї частини не поширюються на виборчі\nдільниці, які утворені при дипломатичних та інших офіційних\nпредставництвах і консульських установах України за кордоном.\n2. Заява виборця про бажання голосувати за межами приміщення\nдля голосування реєструється дільничною виборчою комісією в\nокремому журналі, де зазначаються день і час її надходження,\nпрізвище, ім'я, по батькові та адреса місця проживання виборця.\n3. На підставі заяв, зазначених у частині першій цієї статті,\nдільнична виборча комісія напередодні дня виборів після закінчення\nстроку подання таких заяв робить витяг із списку виборців за\nформою, встановленою Центральною виборчою комісією. При цьому у\nсписку виборців у графі \"підпис виборця\" секретар дільничної\nвиборчої комісії робить запис \"голосує вдома\".\n4. Голосування виборців за межами приміщення для голосування\nорганізовують не менш як три члени дільничної виборчої комісії,\nвизначені виборчою комісією. Ці члени комісії повинні бути\nпредставниками різних партій (блоків).\n5. Голосування виборців за межами приміщення для голосування\nорганізовується з таким розрахунком, щоб виборці змогли\nпроголосувати не пізніш як за годину до закінчення голосування.\n6. Голова дільничної виборчої комісії зобов'язаний оголосити\nпро те, що члени дільничної виборчої комісії відбувають для\nорганізації голосування виборців за межами приміщення для\nголосування. Членам виборчої комісії видаються у необхідній\nкількості виборчі бюлетені, витяг із списку виборців та\nопломбована або опечатана виборча скринька, в яку опускається\nконтрольний лист. У цьому листі зазначаються час виходу (година та\nхвилини) членів виборчої комісії для проведення голосування за\nмежами приміщення для голосування, кількість отриманих виборчих\nбюлетенів, прізвища та ініціали членів дільничної виборчої\nкомісії, яким видані виборчі бюлетені. Контрольний лист\nпідписується присутніми членами виборчої комісії, уповноваженими\nособами партій (блоків), офіційними спостерігачами від партій\n(блоків) та кандидатів у депутати, зареєстрованих в одномандатних\nокругах, їхні підписи скріплюються печаткою комісії.\n7. При проведенні голосування за межами приміщення для\nголосування мають право бути присутні офіційні спостерігачі.\n8. При організації голосування виборця за межами приміщення\nдля голосування член дільничної виборчої комісії на підставі\nвитягу зі списку виборців за умови пред'явлення виборцем\nодного із документів, передбачених частиною другою статті 2 цього\nЗакону, що посвідчує його особу, видає виборцю один виборчий\nбюлетень для голосування в багатомандатному окрузі та один\nвиборчий бюлетень для голосування в одномандатному окрузі.\nВиборець розписується у контрольному талоні кожного виборчого\nбюлетеня та у витязі із списку виборців. Член дільничної виборчої\nкомісії вписує своє прізвище та ініціали і розписується у\nвизначених місцях на виборчих бюлетенях та контрольних талонах.\nВиборець заповнює виборчі бюлетені в порядку, передбаченому\nчастинами дванадцятою та тринадцятою статті 66 цього Закону, та\nопускає їх у виборчу скриньку.\n( Частина восьома статті 67 із змінами, внесеними згідно із\nЗаконом N 2977-III ( 2977-14 ) від 17.01.2002 )\n9. Після проведення голосування за межами приміщення для\nголосування член дільничної виборчої комісії, який видав виборцю\nвиборчі бюлетені, у списку виборців напроти прізвища виборця\nробить позначку \"голосував вдома\", зазначає своє прізвище та\nініціали і розписується.\n10. Витяг із списку виборців, за яким організовувалося\nголосування виборців за межами приміщення для голосування,\nдодається до списку виборців і є його невід'ємною складовою\nчастиною. До списку виборців додаються письмові заяви виборців, на\nпідставі яких проводилося це голосування."
    },
    {
      "provision_ref": "art68",
      "section": "68",
      "title": "Стаття 68. Порядок підрахунку голосів на виборчій дільниці",
      "content": "1. Підрахунок голосів виборців на виборчій дільниці\nздійснюється відкрито і гласно членами дільничної виборчої комісії\nна її засіданні, яке проводиться у тому ж приміщенні, де\nвідбувалося голосування.\n2. Засідання дільничної виборчої комісії починається відразу\nпісля закінчення голосування, проводиться без перерви і\nзакінчується після складення та підписання протоколів про\nпідрахунок голосів виборців на виборчій дільниці в\nбагатомандатному та в одномандатному округах.\n3. У разі необхідності на початку засідання дільнична\nвиборча комісія розглядає питання, передбачені частиною восьмою\nстатті 25 цього Закону. ( Статтю 68 доповнено частиною третьою\nзгідно із Законом N 2977-III ( 2977-14 ) від 17.01.2002 )\n4. Підрахунок голосів виборців на виборчій дільниці\nпроводиться дільничною виборчою комісією у послідовності\nвикладених положень цієї статті.\n5. Список виборців на виборчій дільниці у разі внесення до\nнього під час голосування доповнень після закінчення голосування\nпідписується головою та секретарем дільничної виборчої комісії і\nскріплюється печаткою комісії.\n6. Дільнична виборча комісія на підставі списку виборців\nвстановлює кількість виборців на виборчій дільниці. Ця кількість\nоголошується і заноситься до протоколів про підрахунок голосів\nвиборців на виборчій дільниці в багатомандатному та в\nодномандатному округах.\n7. Дільнична виборча комісія підраховує невикористані виборчі\nбюлетені окремо в багатомандатному та в одномандатному округах.\nКількість таких бюлетенів у кожному з цих округів оголошується і\nзаноситься до протоколів про підрахунок голосів виборців на\nвиборчій дільниці відповідно в багатомандатному та в\nодномандатному округах. Невикористані виборчі бюлетені погашаються\nшляхом відокремлення правого нижнього кута бюлетеня. Погашені\nневикористані виборчі бюлетені разом з бюлетенями, зазначеними у\nчастині шістнадцятій статті 66 цього Закону, запаковуються окремо\nпо багатомандатному та одномандатному округах. На пакетах\nробляться відповідні написи \"Невикористані виборчі бюлетені в\nбагатомандатному виборчому окрузі\", \"Невикористані виборчі\nбюлетені в одномандатному виборчому окрузі\", зазначаються номер\nодномандатного округу, номер виборчої дільниці, кількість\nзапакованих виборчих бюлетенів у відповідному окрузі, дата і час\nпакування, ставляться підписи присутніх членів дільничної виборчої\nкомісії та печатка комісії.\n8. Дільнична виборча комісія підраховує кількість виборців,\nякі отримали виборчі бюлетені, за підписами у списку виборців.\n9. Дільнична виборча комісія підраховує кількість контрольних\nталонів виборчих бюлетенів з підписами виборців та членів виборчої\nкомісії, які їх видавали, окремо в багатомандатному та\nодномандатному округах. Кількість таких талонів у кожному з цих\nокругів оголошується.\n10. У разі відповідності кількості контрольних талонів,\nзазначених у частині восьмій цієї статті, кількості виборців, які\nотримали виборчі бюлетені, визначеній у частині сьомій цієї\nстатті, ця кількість оголошується і заноситься до відповідного\nпротоколу про підрахунок голосів виборців на виборчій дільниці у\nграфу \"Кількість виборців, які отримали виборчі бюлетені\".\n11. У разі невідповідності кількості контрольних талонів,\nзазначених у частині восьмій цієї статті, кількості підписів\nвиборців у списку виборців, які отримали виборчі бюлетені,\nскладається акт із зазначенням встановленої рішенням дільничної\nвиборчої комісії причини такої невідповідності, який підписується\nприсутніми членами дільничної виборчої комісії. Цей акт мають\nправо підписати присутні уповноважені особи партії (блоку),\nкандидати у депутати, їх довірені особи, офіційні спостерігачі від\nпартій (блоків), кандидатів у депутати, зареєстрованих в\nодномандатному окрузі. Підписи скріплюються печаткою комісії.\nПісля цього комісія приймає рішення щодо встановлення кількості\nвиборців, які отримали виборчі бюлетені для голосування у\nвідповідному окрузі. Ця кількість оголошується і заноситься до\nвідповідного протоколу про підрахунок голосів виборців на виборчій\nдільниці.\n12. Список виборців, доданий до нього витяг зі списку\nвиборців, передбачений частиною третьою статті 67 цього Закону,\nвідкріплювальні посвідчення, заяви виборців про надання їм\nможливості проголосувати за межами приміщення для голосування\nзапаковуються в окремий пакет. На пакеті робиться напис \"Список\nвиборців\", зазначаються номер одномандатного округу, номер\nвиборчої дільниці, дата і час пакування, ставляться підписи\nприсутніх членів дільничної виборчої комісії та печатка комісії.\n13. Контрольні талони виборчих бюлетенів для голосування в\nбагатомандатному окрузі та контрольні талони виборчих бюлетенів\nдля голосування в одномандатному окрузі запаковуються в окремі\nпакети. На пакетах робляться відповідні написи \"Контрольні талони\nбагатомандатного округу\", \"Контрольні талони одномандатного\nокругу\", зазначаються номер одномандатного округу, номер виборчої\nдільниці, кількість запакованих контрольних талонів у відповідному\nокрузі, дата і час пакування, ставляться підписи присутніх членів\nдільничної виборчої комісії та печатка комісії.\n14. Перед відкриттям виборчих скриньок дільнична виборча\nкомісія повинна перевірити, чи дорівнює окремо в багатомандатному\nта одномандатному округах сума кількості невикористаних виборчих\nбюлетенів у цьому окрузі і кількості виборців, які отримали\nвиборчі бюлетені, кількості виборчих бюлетенів у цьому окрузі,\nотриманих дільничною виборчою комісією. При невідповідності цих\nданих дільнична виборча комісія складає акт із зазначенням\nвстановленої рішенням дільничної виборчої комісії причини такого\nрозходження, який підписується присутніми членами дільничної\nвиборчої комісії. Цей акт мають право підписати присутні\nуповноважені особи партій (блоків), кандидати у депутати, їх\nдовірені особи, офіційні спостерігачі від партій (блоків),\nкандидатів у депутати, зареєстрованих в одномандатному окрузі.\nПідписи скріплюються печаткою комісії.\n15. Дільнична виборча комісія перевіряє цілісність пломб або\nпечаток на виборчих скриньках.\n16. У разі виявлення на виборчих скриньках пошкоджень пломб\nабо печаток складається акт із зазначенням характеру виявлених\nпошкоджень, який підписується присутніми членами дільничної\nвиборчої комісії. Цей акт мають право підписати присутні\nуповноважені особи партій (блоків), кандидати у депутати, їх\nдовірені особи, офіційні спостерігачі від партій (блоків),\nкандидатів у депутати, зареєстрованих в одномандатному окрузі.\nПідписи скріплюються печаткою комісії.\n17. Виборчі скриньки відкриваються дільничною виборчою\nкомісією почергово. Першими відкриваються виборчі скриньки, що\nвикористовувалися при голосуванні виборців за межами приміщення\nдля голосування, а останніми відкриваються, у разі їх наявності,\nвиборчі скриньки з пошкодженими печатками або пломбами, а також\nіншими пошкодженнями, виявленими під час голосування.\n18. При відкритті непошкодженої виборчої скриньки її вміст\nвисипається на стіл, за яким розміщуються члени дільничної\nвиборчої комісії, при цьому перевіряється наявність у скриньці\nконтрольного листа. Виборчі бюлетені з пошкодженої виборчої\nскриньки виймаються по одному без їх перемішування. Дільнична\nвиборча комісія підраховує кількість виборчих бюлетенів, що\nзнаходяться у цій скриньці, окремо в багатомандатному та\nодномандатному округах.\n19. У разі відсутності у виборчій скриньці контрольного листа\nдільнична виборча комісія складає у порядку, встановленому цією\nстаттею, акт про відсутність у скриньці контрольного листа, в\nякому зазначає кількість виборчих бюлетенів, що знаходяться у цій\nскриньці. Ці виборчі бюлетені не враховуються при встановленні\nзагальної кількості виборців, які взяли участь у голосуванні, та\nпри підрахунку голосів виборців окремо в багатомандатному та\nодномандатному округах.\n20. У разі виникнення сумнівів щодо достовірності\nконтрольного листа рішення щодо визнання виборчих бюлетенів, що\nзнаходяться у виборчій скриньці, такими, що не підлягають\nурахуванню при встановленні загальної кількості виборців, які\nвзяли участь у голосуванні, та при підрахунку голосів виборців,\nприймається дільничною виборчою комісією шляхом голосування.\n21. Виборчі бюлетені, що не підлягають врахуванню при\nвстановленні загальної кількості виборців, які взяли участь у\nголосуванні, та при підрахунку голосів виборців, запаковуються\nокремо в багатомандатному та одномандатному округах. На пакетах\nробляться відповідні написи \"Виборчі бюлетені, що не підлягають\nврахуванню в багатомандатному окрузі\", \"Виборчі бюлетені, що не\nпідлягають врахуванню в одномандатному окрузі\", зазначаються номер\nодномандатного округу, номер виборчої дільниці, кількість\nзапакованих виборчих бюлетенів у відповідному окрузі, дата і час\nпакування, ставляться підписи присутніх членів дільничної виборчої\nкомісії та печатка комісії.\n22. Виборчі бюлетені для голосування в багатомандатному\nокрузі відокремлюються від виборчих бюлетенів для голосування в\nодномандатному окрузі. Виборча комісія підраховує загальну\nкількість виборчих бюлетенів окремо в багатомандатному та\nодномандатному округах.\n23. При підрахунку виборчих бюлетенів визначений виборчою\nкомісією член комісії рахує виборчі бюлетені вголос. Усі предмети,\nщо не є виборчими бюлетенями встановленої форми, складаються\nокремо і не підраховуються. У разі виникнення сумнівів, чи є\nпредмет виборчим бюлетенем, дільнична виборча комісія вирішує це\nпитання шляхом голосування. При цьому кожен член виборчої комісії\nмає право особисто оглянути предмет. На час його огляду підрахунок\nвиборчих бюлетенів припиняється. Предмети, що не є виборчими\nбюлетенями, запаковуються в окремий пакет. На пакеті робиться\nнапис \"Предмети\", зазначаються номер одномандатного округу, номер\nвиборчої дільниці, дата, час пакування, ставляться підписи\nприсутніх членів дільничної виборчої комісії та печатка комісії.\n24. Після підрахунку виборчих бюлетенів у всіх виборчих\nскриньках відповідно до вимог частини двадцять першої цієї статті\nвиборча комісія підраховує загальну кількість виборчих бюлетенів у\nвиборчих скриньках окремо в багатомандатному та одномандатному\nокругах, за винятком виборчих бюлетенів, що не підлягають\nврахуванню відповідно до положень частин вісімнадцятої і\nдев'ятнадцятої цієї статті, і таким чином встановлює кількість\nвиборців, які взяли участь у голосуванні відповідно в\nбагатомандатному та одномандатному округах. Кожна з цих кількостей\nоголошується і заноситься до відповідного протоколу про підрахунок\nголосів виборців на виборчій дільниці.\n25. Виборчі бюлетені в багатомандатному окрузі розкладаються\nна місця, позначені окремими табличками, що містять з обох боків\nназви партій (блоків), написи \"недійсні\", \"проти всіх\". Після\nцього виборчі бюлетені в одномандатному окрузі розкладаються на\nмісця, позначені окремими табличками, що містять з обох боків\nпрізвища кандидатів у депутати, зареєстрованих в одномандатному\nокрузі, написи \"недійсні\", \"проти всіх\".\n26. При розкладанні виборчих бюлетенів визначений виборчою\nкомісією член комісії показує кожний виборчий бюлетень усім членам\nкомісії, виголошуючи результат волевиявлення виборця. У разі\nвиникнення сумнівів щодо змісту виборчого бюлетеня виборча комісія\nвирішує питання шляхом голосування. При цьому кожен член комісії\nмає право оглянути особисто виборчий бюлетень. На час огляду\nвиборчого бюлетеня робота з іншими виборчими бюлетенями\nприпиняється.\n27. Недійсними вважаються виборчі бюлетені, на яких:\n1) відсутня печатка цієї дільничної виборчої комісії;\n2) не зазначено прізвище та (або) відсутній підпис члена\nдільничної виборчої комісії, який його видав;\n3) у виборчому бюлетені для голосування в багатомандатному\nокрузі зроблено більш як одну позначку проти назв партій (блоків)\nчи проти назви партії (блоку) і тексту \"Не підтримую кандидатів у\nдепутати від жодної партії (блоку)\";\n4) у виборчому бюлетені для голосування в одномандатному\nокрузі зроблено більш як одну позначку проти прізвищ кандидатів у\nдепутати чи проти прізвища кандидата у депутати і тексту \"Не\nпідтримую жодного кандидата у народні депутати України\";\n( Пункт 4 частини двадцять сьомої статті 68 із змінами, внесеними\nзгідно із Законом N 2977-III ( 2977-14 ) від 17.01.2002 )\n5) не поставлено жодної позначки;\n6) не відірвано контрольні талони;\n7) неможливо з інших причин встановити зміст волевиявлення\nвиборця.\n28. При виникненні сумнівів щодо дійсності виборчого бюлетеня\nпитання вирішується дільничною виборчою комісією шляхом\nголосування. При цьому кожен член комісії має право особисто\nоглянути виборчий бюлетень. На час огляду виборчого бюлетеня\nпідрахунок інших виборчих бюлетенів припиняється.\n29. Недійсні виборчі бюлетені підраховуються окремо в\nбагатомандатному та одномандатному округах. Кожна з цих кількостей\nоголошується і заноситься до відповідного протоколу про підрахунок\nголосів виборців на виборчій дільниці. Недійсні виборчі бюлетені\nзапаковуються окремо в багатомандатному та одномандатному округах.\nНа пакетах робляться написи \"Недійсні виборчі бюлетені\nбагатомандатного округу\", \"Недійсні виборчі бюлетені\nодномандатного округу\", зазначаються номер одномандатного округу,\nномер виборчої дільниці, кількість запакованих недійсних виборчих\nбюлетенів у відповідному окрузі, дата і час пакування, ставляться\nпідписи присутніх членів дільничної виборчої комісії та печатка\nкомісії.\n30. Дільнична виборча комісія підраховує кількість голосів\nвиборців, поданих за кандидатів у депутати у багатомандатному\nокрузі, включених до виборчого списку кожної партії (блоку), а\nтакож кількість голосів виборців, які не підтримали кандидатів у\nдепутати в багатомандатному окрузі, включених до виборчого списку,\nвід жодної партії (блоку). Під час підрахунку голосів кожен член\nкомісії має право перевірити або перерахувати відповідні виборчі\nбюлетені. Результати підрахунку голосів виборців на виборчій\nдільниці у багатомандатному окрузі оголошуються і заносяться до\nпротоколу про підрахунок голосів виборців на виборчій дільниці в\nбагатомандатному загальнодержавному виборчому окрузі.\n31. Дільнична виборча комісія зобов'язана при підрахунку\nголосів виборців на виборчій дільниці у багатомандатному окрузі\nперевірити, чи дорівнює кількість виборців, які взяли участь у\nголосуванні на виборчій дільниці в цьому окрузі, сумі кількостей\nнедійсних виборчих бюлетенів на виборчій дільниці в цьому окрузі,\nвиборчих бюлетенів, голоси в яких подані за кандидатів у депутати\nвід кожної партії (блоку), кількості виборчих бюлетенів, у яких\nвиборці не підтримали кандидатів у депутати від жодної партії\n(блоку). При невідповідності цих даних дільнична виборча комісія\nскладає акт із зазначенням встановленої рішенням дільничної\nвиборчої комісії причини такого розходження, який підписується\nприсутніми членами дільничної виборчої комісії. Цей акт мають\nправо підписати присутні уповноважені особи партії (блоку),\nкандидати у депутати, їх довірені особи, офіційні спостерігачі від\nпартії (блоку), кандидата у депутати, зареєстрованого в\nодномандатному окрузі. Підписи скріплюються печаткою комісії.\n32. Виборчі бюлетені з голосами виборців у багатомандатному\nокрузі, поданими за кандидатів у депутати від кожної партії\n(блоку), та виборчі бюлетені, в яких виборці не підтримали\nкандидатів у депутати від жодної партії (блоку), запаковуються\nокремо. На пакетах зазначаються назва партії (блоку), \"Не\nпідтримали кандидатів у депутати від жодної партії (блоку)\", номер\nодномандатного округу, номер виборчої дільниці, кількість\nзапакованих виборчих бюлетенів, дата і час пакування, ставляться\nпідписи присутніх членів дільничної виборчої комісії та печатка\nкомісії.\n33. Після завершення підрахунку голосів виборців на виборчій\nдільниці у багатомандатному окрузі дільнична виборча комісія\nпідраховує кількість голосів виборців, поданих за кожного\nкандидата в депутати в одномандатному окрузі, а також кількість\nголосів виборців, які не підтримали жодного кандидата у депутати в\nцьому окрузі. Під час підрахунку голосів виборців кожен член\nдільничної виборчої комісії має право перевірити або перерахувати\nвідповідні виборчі бюлетені. Результати підрахунку голосів\nвиборців на виборчій дільниці в одномандатному окрузі оголошуються\nі заносяться до протоколу про підрахунок голосів виборців на\nвиборчій дільниці в одномандатному виборчому окрузі.\n34. Дільнична виборча комісія при підрахунку голосів виборців\nна виборчій дільниці в одномандатному окрузі зобов'язана\nперевірити, чи дорівнює кількість виборців, які взяли участь у\nголосуванні на виборчій дільниці в цьому окрузі, сумі кількостей\nнедійсних виборчих бюлетенів на виборчій дільниці в цьому окрузі,\nвиборчих бюлетенів, голоси у яких подані за кандидатів у депутати\nв одномандатному окрузі, виборчих бюлетенів, в яких виборці не\nпідтримали жодного кандидата у депутати. При невідповідності цих\nданих дільнична виборча комісія складає акт із зазначенням\nвстановленої рішенням дільничної виборчої комісії причини такого\nрозходження, який підписується присутніми членами дільничної\nвиборчої комісії. Цей акт мають право підписати присутні\nуповноважені особи партії (блоку), кандидати у депутати, їх\nдовірені особи, офіційні спостерігачі від партії (блоку),\nкандидата у депутати, зареєстрованого в одномандатному окрузі.\nПідписи скріплюються печаткою комісії.\n35. Виборчі бюлетені з голосами виборців в одномандатному\nокрузі, поданими за кожного кандидата у депутати в одномандатному\nокрузі, та виборчі бюлетені, в яких виборці не підтримали жодного\nкандидата у депутати, запаковуються окремо. На пакетах відповідно\nзазначаються прізвище та ініціали кандидата у депутати, \"Не\nпідтримали жодного кандидата у депутати\", номер одномандатного\nокругу, номер виборчої дільниці, кількість запакованих виборчих\nбюлетенів, дата і час пакування, ставляться підписи присутніх\nчленів дільничної виборчої комісії та печатка комісії.\nСтаття 69. Протоколи дільничної виборчої комісії про\nпідрахунок голосів виборців\n1. Дільнична виборча комісія на своєму засіданні складає\nпротокол про підрахунок голосів виборців на виборчій дільниці в\nбагатомандатному загальнодержавному виборчому окрузі та протокол\nпро підрахунок голосів виборців на виборчій дільниці в\nодномандатному виборчому окрузі за формами, встановленими\nЦентральною виборчою комісією.\n2. До протоколу дільничної виборчої комісії про підрахунок\nголосів виборців на виборчій дільниці в багатомандатному\nзагальнодержавному виборчому окрузі прописом та цифрами\nзаносяться:\n1) кількість виборчих бюлетенів для голосування в\nбагатомандатному окрузі, одержаних дільничною виборчою комісією;\n2) кількість виборців, внесених до списку виборців на\nвиборчій дільниці;\n3) кількість невикористаних виборчих бюлетенів для\nголосування в багатомандатному окрузі;\n4) кількість виборців, які отримали виборчі бюлетені для\nголосування в багатомандатному окрузі;\n5) кількість виборців, які взяли участь у голосуванні на\nвиборчій дільниці в багатомандатному окрузі;\n6) кількість виборчих бюлетенів для голосування в\nбагатомандатному окрузі, визнаних недійсними;\n7) кількість голосів виборців, поданих за кандидатів у\nдепутати в багатомандатному окрузі від кожної партії (блоку);\n8) кількість виборців, які не підтримали кандидатів у\nдепутати в багатомандатному окрузі від жодної партії (блоку).\n3. До протоколу дільничної виборчої комісії про підрахунок\nголосів виборців на виборчій дільниці в одномандатному виборчому\nокрузі прописом та цифрами заносяться:\n1) кількість виборчих бюлетенів для голосування в\nодномандатному виборчому окрузі, одержаних дільничною виборчою\nкомісією;\n2) кількість виборців, внесених до списку виборців на\nвиборчій дільниці;\n3) кількість невикористаних виборчих бюлетенів для\nголосування в одномандатному окрузі;\n4) кількість виборців, які отримали виборчі бюлетені для\nголосування в одномандатному окрузі;\n5) кількість виборців, які взяли участь у голосуванні на\nвиборчій дільниці в одномандатному окрузі;\n6) кількість виборчих бюлетенів для голосування в\nодномандатному окрузі, визнаних недійсними;\n7) кількість голосів виборців, поданих за кожного кандидата у\nдепутати в одномандатному окрузі;\n8) кількість виборців, які не підтримали жодного кандидата у\nдепутати в одномандатному окрузі.\n4. Протокол про підрахунок голосів виборців на виборчій\nдільниці в багатомандатному загальнодержавному виборчому окрузі\nскладається дільничною виборчою комісією у кількості примірників,\nяка на чотири більша, ніж кількість осіб, які входять до складу\nдільничної виборчої комісії, а протокол про підрахунок голосів\nвиборців на виборчій дільниці в одномандатному виборчому окрузі -\nу кількості примірників, яка на три більша, ніж кількість осіб,\nякі входять до складу дільничної виборчої комісії. Примірники\nпротоколів нумеруються і мають однакову юридичну силу.\n5. У кожному з протоколів про підрахунок голосів виборців на\nвиборчій дільниці зазначаються дата і час (година і хвилини) його\nпідписання членами дільничної виборчої комісії. Кожен протокол\nпідписується головою, заступником голови, секретарем та іншими\nчленами дільничної виборчої комісії, які присутні на засіданні\nкомісії. У разі відсутності підпису члена дільничної виборчої\nкомісії у протоколі проти його прізвища зазначається причина\nвідсутності підпису. Протоколи засвідчуються печаткою дільничної\nвиборчої комісії. Перші примірники протоколів мають право\nпідписати уповноважені особи партій (блоків), кандидати у депутати\nта їх довірені особи, офіційні спостерігачі від партій (блоків),\nкандидатів у депутати, зареєстрованих в одномандатному окрузі, які\nбули присутні при підрахунку голосів виборців.\n6. Забороняється заповнення протоколів про підрахунок голосів\nвиборців на виборчій дільниці олівцем, а також внесення до них без\nвідповідного рішення комісії будь-яких виправлень.\n7. Якщо після підписання протоколу про підрахунок голосів\nвиборців на виборчій дільниці у відповідному окрузі дільнична\nвиборча комісія виявила в ньому неточності (описку чи помилку у\nцифрах), вона на своєму засіданні розглядає питання про внесення\nзмін до нього шляхом складення нового протоколу, на якому робиться\nпомітка \"Уточнений\".\n8. Перший і другий примірники протоколу дільничної виборчої\nкомісії про підрахунок голосів виборців на виборчій дільниці в\nбагатомандатному загальнодержавному виборчому окрузі та перший\nпримірник протоколу дільничної виборчої комісії про підрахунок\nголосів виборців на виборчій дільниці в одномандатному виборчому\nокрузі, а за наявності - і відповідні примірники кожного протоколу\nз поміткою \"Уточнений\" запаковуються в окремі пакети. На пакетах\nробляться відповідно написи \"Протокол багатомандатного округу\",\n\"Протокол одномандатного округу\", зазначаються номер\nодномандатного округу, номер виборчої дільниці, дата і час\nпакування, ставляться підписи присутніх членів дільничної виборчої\nкомісії та печатка комісії. Третій примірник протоколу дільничної\nвиборчої комісії про підрахунок голосів виборців на виборчій\nдільниці в багатомандатному загальнодержавному виборчому окрузі та\nдругий примірник протоколу дільничної виборчої комісії про\nпідрахунок голосів виборців на виборчій дільниці в одномандатному\nвиборчому окрузі зберігаються у секретаря дільничної виборчої\nкомісії, відповідно четвертий та третій примірники зазначених\nпротоколів - невідкладно вивішуються для загального ознайомлення в\nприміщенні дільничної виборчої комісії, а решта по одному\nпримірнику кожного протоколу видається членам дільничної виборчої\nкомісії.\n9. Уповноваженим особам партій (блоків), кандидатам у\nдепутати, їх довіреним особам, офіційним спостерігачам від партій\n(блоків), кандидатів у депутати, зареєстрованих в одномандатному\nокрузі, які були присутні при підрахунку голосів виборців на\nвиборчій дільниці, на їх прохання невідкладно видаються копії\nзазначених у цій статті протоколів, засвідчені головою і\nсекретарем дільничної виборчої комісії та скріплені печаткою\nкомісії, з розрахунку не більш як по одній копії кожного протоколу\nдля кожної партії (блоку) та кожного кандидата у депутати,\nзареєстрованого в одномандатному окрузі.\n10. Пакети з протоколами дільничної виборчої комісії про\nпідрахунок голосів виборців на виборчій дільниці, виборчими\nбюлетенями, контрольними талонами і предметами, списками виборців,\nа також, за наявності, окремими думками членів виборчої комісії,\nвикладеними у письмовій формі, актами, заявами, скаргами та\nрішеннями, прийнятими комісією, невідкладно після закінчення\nзасідання комісії доставляються до окружної виборчої комісії.\nСтаття 70. Визнання дільничною виборчою комісією голосування\nна виборчій дільниці недійсним\n1. Дільнична виборча комісія може визнати голосування на\nвиборчій дільниці в багатомандатному та (або) одномандатному\nокругах недійсним у разі встановлення нею порушень вимог цього\nЗакону, внаслідок яких неможливо достовірно встановити результати\nволевиявлення виборців. Дільнична виборча комісія може визнати\nголосування на виборчій дільниці недійсним за наявності лише таких\nобставин:\n1) незаконного голосування (вкидання виборчого бюлетеня до\nвиборчої скриньки за виборця іншою особою, крім випадків,\nпередбачених частиною чотирнадцятою статті 66 цього Закону;\nголосування особами, які не мають права голосу; голосування\nособами, які не включені до списку виборців по виборчій дільниці\nабо включені до нього безпідставно; голосування особою більше ніж\nодин раз) у кількості, що перевищує 10 відсотків кількості\nвиборців, які взяли участь у голосуванні на виборчій дільниці у\nвідповідному окрузі;\n2) виявлення у виборчих скриньках виборчих бюлетенів у\nкількості, що перевищує більше ніж на 10 відсотків кількість\nвиборців, які взяли участь у голосуванні на виборчій дільниці у\nвідповідному окрузі;\n3) знищення або пошкодження виборчої скриньки (скриньок), що\nунеможливлює встановлення змісту виборчих бюлетенів, якщо\nкількість цих бюлетенів перевищує 10 відсотків кількості виборців,\nякі взяли участь у голосуванні на виборчій дільниці у відповідному\nокрузі.\n2. У разі виявлення обставин, зазначених у частині першій\nцієї статті, у кожному випадку дільнична виборча комісія складає\nвідповідний акт, який підписується всіма присутніми членами\nдільничної виборчої комісії та скріплюється печаткою виборчої\nкомісії. Такий акт (акти) є підставою для розгляду дільничною\nвиборчою комісією питання про визнання голосування на виборчій\nдільниці у відповідному окрузі недійсним.\n3. У разі прийняття рішення про визнання голосування на\nвиборчій дільниці в багатомандатному та (або) одномандатному\nокругах недійсним протокол дільничної виборчої комісії про\nпідрахунок голосів виборців на виборчій дільниці у\nбагатомандатному загальнодержавному окрузі повинен містити лише\nвідомості, зазначені у пунктах 1-6 частини другої статті 69 цього\nЗакону, а протокол дільничної виборчої комісії про підрахунок\nголосів виборців на виборчій дільниці в одномандатному виборчому\nокрузі - лише відомості, зазначені у пунктах 1-6 частини третьої\nстатті 69 цього Закону. На місці інших відомостей ставиться\nпрочерк. Протоколи складаються дільничною виборчою комісією у\nпорядку, встановленому статтею 69 цього Закону.\n4. Виборчі бюлетені запаковуються окремо в багатомандатному\nта одномандатному округах. На пакетах робляться написи \"Виборчі\nбюлетені багатомандатного округу\", \"Виборчі бюлетені\nодномандатного округу\", зазначаються номер одномандатного округу,\nномер виборчої дільниці, кількість запакованих виборчих бюлетенів,\nдата і час пакування, ставляться підписи присутніх членів\nдільничної виборчої комісії та печатка комісії.\n5. Рішення дільничної виборчої комісії про визнання\nголосування на виборчій дільниці в багатомандатному та (або)\nодномандатному округах недійсним та акт (акти), на підставі якого\nприйнято це рішення, додаються до протоколів про підрахунок\nголосів виборців на виборчій дільниці у відповідних виборчих\nокругах.\nСтаття 71. Порядок транспортування і передачі документів до\nокружної виборчої комісії\n1. Транспортування документів, зазначених у частині десятій\nстатті 69 цього Закону, здійснюється головою дільничної виборчої\nкомісії або заступником голови та іншими двома членами цієї\nкомісії, які повинні бути представниками різних партій (блоків), у\nсупроводі працівника органів внутрішніх справ. Під час\nтранспортування документів забороняється розпечатувати пакети з\nвиборчими бюлетенями та іншою документацією.\n2. Протоколи про підрахунок голосів виборців на виборчій\nдільниці у відповідних виборчих округах та інші документи\nдільничної виборчої комісії передаються відповідній окружній\nвиборчій комісії на її засіданні.\n3. Зміст протоколів про підрахунок голосів виборців на\nвиборчій дільниці у відповідних виборчих округах, утвореній на\nсудні, що перебуває в день виборів у плаванні під Державним\nПрапором України, на полярній станції України, після їх підписання\nчленами дільничної виборчої комісії невідкладно передається\nдільничною виборчою комісією за допомогою технічних засобів\nзв'язку до відповідної окружної виборчої комісії з обов'язковою\nнаступною передачею до неї першого і другого примірників протоколу\nпро підрахунок голосів виборців на виборчій дільниці в\nбагатомандатному загальнодержавному виборчому окрузі та першого\nпримірника протоколу про підрахунок голосів виборців на виборчій\nдільниці в одномандатному виборчому окрузі, інших документів,\nзазначених у частині десятій статті 69 цього Закону.\n4. Зміст протоколів про підрахунок голосів виборців на\nвиборчій дільниці у відповідних виборчих округах, утвореній при\nдипломатичних та інших офіційних представництвах і консульських\nустановах України за кордоном, у військовій частині (формуванні),\nщо дислокується за межами України, після їх підписання членами\nдільничної виборчої комісії невідкладно передається дільничною\nвиборчою комісією за допомогою технічних засобів зв'язку до\nвідповідної окружної виборчої комісії з обов'язковою наступною\nпередачею до неї першого і другого примірників протоколу про\nпідрахунок голосів виборців на виборчій дільниці в\nбагатомандатному загальнодержавному виборчому окрузі та першого\nпримірника протоколу про підрахунок голосів виборців на виборчій\nдільниці в одномандатному виборчому окрузі через відповідні\nцентральні органи виконавчої влади в порядку, встановленому\nЦентральною виборчою комісією. До протоколів додаються інші\nдокументи, зазначені у частині десятій статті 69 цього Закону.\nСтаття 72. Порядок прийняття та розгляд документів дільничних\nвиборчих комісій окружною виборчою комісією\n1. Протоколи про підрахунок голосів виборців на виборчій\nдільниці в багатомандатному загальнодержавному виборчому окрузі та\nпро підрахунок голосів виборців на виборчій дільниці в\nодномандатному виборчому окрузі й інші документи дільничних\nвиборчих комісій, зазначені у частині десятій статті 69 цього\nЗакону, приймаються і розглядаються на засіданні окружної виборчої\nкомісії.\n2. Засідання окружної виборчої комісії починається з моменту\nпершого надходження протоколів про підрахунок голосів виборців на\nвиборчій дільниці та інших документів дільничної виборчої комісії\nі продовжується безперервно до встановлення підсумків голосування\nв одномандатному окрузі. У цей час члени окружної виборчої комісії\nне можуть залучатися до виконання інших функцій.\n3. При прийнятті окружною виборчою комісією протоколу\nдільничної виборчої комісії про підрахунок голосів виборців на\nвиборчій дільниці у відповідному окрузі занесені до нього\nвідомості оголошуються.\n( Частина третя статті 72 в редакції Закону N 2977-III ( 2977-14 )\nвід 17.01.2002 )\n4. У разі виявлення у протоколі дільничної виборчої комісії\nпро підрахунок голосів виборців на виборчій дільниці у\nвідповідному окрузі виправлень, помилок, неточностей окружна\nвиборча комісія своїм рішенням може зобов'язати дільничну виборчу\nкомісію внести зміни до цього протоколу відповідно до вимог\nчастини сьомої статті 69 цього Закону. Під час розгляду цього\nпитання дільничною виборчою комісією подані до окружної виборчої\nкомісії примірники протоколу про підрахунок голосів виборців на\nвиборчій дільниці у відповідному окрузі та додані до нього\nдокументи зберігаються в окружній виборчій комісії.\n5. Дільнична виборча комісія зобов'язана у строк, визначений\nокружною виборчою комісією, розглянути питання про внесення змін\nдо протоколу. Протокол з поміткою \"Уточнений\" транспортується і\nпередається окружній виборчій комісії в порядку, встановленому\nстаттею 71 цього Закону.\n6. За наявності відповідно оформлених актів, складених\nуповноваженими особами партії (блоку), кандидатами у депутати, їх\nдовіреними особами та офіційними спостерігачами від партій\n(блоків), кандидатів у депутати, зареєстрованих в одномандатному\nокрузі, про порушення вимог цього Закону під час проведення\nголосування та (або) підрахунку голосів виборців на виборчій\nдільниці, що ставлять під сумнів результати підрахунку голосів\nвиборців на цій дільниці, окружна виборча комісія може прийняти\nрішення про проведення повторного підрахунку голосів виборців на\nвиборчій дільниці в багатомандатному та (або) одномандатному\nокругах.\n7. У разі наявності акта або письмової заяви осіб, зазначених\nу частині першій статті 71 цього Закону, про порушення вимог цього\nЗакону під час транспортування протоколів про підрахунок голосів\nвиборців на виборчій дільниці та інших документів до окружної\nвиборчої комісії окружна виборча комісія може, а у разі наявних\nознак розпечатування пакетів із запакованими документами\nзобов'язана прийняти рішення про повторний підрахунок голосів\nвиборців на цій дільниці в багатомандатному та (або)\nодномандатному округах.\n8. Протоколи про підрахунок голосів виборців на виборчій\nдільниці у відповідних округах та інші документи дільничної\nвиборчої комісії до проведення повторного підрахунку голосів\nвиборців на виборчій дільниці окружною виборчою комісією\nзберігаються у приміщенні засідання окружної виборчої комісії.\n9. Повторний підрахунок голосів виборців на виборчій дільниці\nв багатомандатному та (або) одномандатному округах здійснюється\nокружною виборчою комісією з обов'язковою участю членів дільничної\nвиборчої комісії, які передають виборчу документацію, після\nрозгляду і прийняття протоколів та інших документів від усіх\nдільничних виборчих комісій. У повторному підрахунку окружною\nвиборчою комісією голосів виборців на виборчій дільниці мають\nправо брати участь усі члени цієї дільничної виборчої комісії, і\nможуть бути присутніми уповноважені особи партій (блоків),\nкандидати у депутати, їх довірені особи, офіційні спостерігачі від\nпартій (блоків), кандидатів у депутати, зареєстрованих в\nодномандатному окрузі.\n10. Окружна виборча комісія у разі повторного підрахунку нею\nголосів виборців на цій дільниці складає протокол про повторний\nпідрахунок голосів виборців на відповідній виборчій дільниці за\nформою, встановленою Центральною виборчою комісією.\n11. Протоколи про повторний підрахунок голосів виборців на\nвідповідній виборчій дільниці в багатомандатному окрузі та (або) в\nодномандатному окрузі складаються окружною виборчою комісією у\nкількості примірників на чотири більшій, ніж кількість осіб, що\nвходять до складу окружної виборчої комісії. Примірники протоколів\nнумеруються і мають однакову юридичну силу. Ці протоколи\nпідписуються присутніми членами окружної виборчої комісії та\nчленами дільничної виборчої комісії, які брали участь у повторному\nпідрахунку голосів, та засвідчуються печаткою окружної виборчої\nкомісії. Відомості протоколів оголошуються. Перший примірник\nкожного протоколу мають право підписати уповноважені особи партій\n(блоків), кандидати у депутати, їх довірені особи, офіційні\nспостерігачі від партій (блоків), кандидатів у депутати,\nзареєстрованих в одномандатному окрузі, які були присутні при\nпідрахунку голосів виборців.\n( Частина одинадцята статті 72 із змінами, внесеними згідно із\nЗаконом N 2977-III ( 2977-14 ) від 17.01.2002 )\n12. У разі виявлення окружною виборчою комісією на\nвідповідній виборчій дільниці обставин, зазначених у частині\nпершій статті 70 цього Закону, чи інших обставин, внаслідок яких\nнеможливо достовірно встановити результати волевиявлення виборців\nна виборчій дільниці, окружна виборча комісія може прийняти\nрішення про визнання голосування на виборчій дільниці в\nбагатомандатному та (або) одномандатному округах недійсним. У\nцьому випадку протокол про повторний підрахунок голосів виборців\nна цій виборчій дільниці в багатомандатному та (або)\nодномандатному округах складається у порядку, зазначеному у\nчастині одинадцятій цієї статті, та повинен містити лише\nвідомості, зазначені відповідно у пунктах 1-6 частини другої та\nпунктах 1-6 частини третьої статті 69 цього Закону.\n13. Перший примірник протоколу окружної виборчої комісії про\nповторний підрахунок голосів виборців на відповідній виборчій\nдільниці у відповідному окрузі разом з відповідним протоколом\nдільничної виборчої комісії про підрахунок голосів виборців на\nвиборчій дільниці, голосування на якій визнано недійсним, рішенням\nокружної виборчої комісії про визнання голосування на виборчій\nдільниці недійсним у багатомандатному та (або) одномандатному\nокрузі додається відповідно до протоколу окружної виборчої комісії\nпро підсумки голосування в багатомандатному загальнодержавному\nвиборчому окрузі в межах одномандатного виборчого округу та (або)\nдо протоколу окружної виборчої комісії про результати виборів\nнародного депутата України у відповідному одномандатному виборчому\nокрузі. Другий примірник протоколу окружної виборчої комісії про\nповторний підрахунок голосів виборців на відповідній виборчій\nдільниці у відповідному виборчому окрузі зберігається у секретаря\nокружної виборчої комісії, третій - передається дільничній\nвиборчій комісії, четвертий - відразу вивішується для загального\nознайомлення у приміщенні окружної виборчої комісії, а решта по\nодному примірнику видається членам окружної виборчої комісії.\nВідомості протоколу окружної виборчої комісії про повторний\nпідрахунок голосів виборців на відповідній виборчій дільниці у\nвідповідному окрузі оголошуються.\nСтаття 73. Встановлення підсумків голосування у\nбагатомандатному окрузі в межах одномандатного\nокругу\n1. Виборча комісія після прийняття і розгляду протоколів\nдільничних виборчих комісій про підрахунок голосів виборців на\nвиборчих дільницях у відповідних округах, у тому числі з поміткою\n\"Уточнений\", на підставі протоколів дільничних виборчих комісій\nпро підрахунок голосів виборців на виборчих дільницях у\nбагатомандатному загальнодержавному виборчому окрузі та\nповідомлень про зміст таких протоколів дільничних виборчих\nкомісій, переданих за допомогою технічних засобів зв'язку з\nвиборчих дільниць, утворених на суднах, що перебувають у день\nвиборів у плаванні під Державним Прапором України, на полярних\nстанціях України, при дипломатичних та інших офіційних\nпредставництвах і консульських установах України за кордоном, у\nвійськових частинах (формуваннях), що дислокуються за межами\nУкраїни, а у разі повторного підрахунку голосів виборців -\nпротоколу окружної виборчої комісії про повторний підрахунок\nголосів виборців на відповідній виборчій дільниці в\nбагатомандатному загальнодержавному виборчому окрузі встановлює:\n1) кількість виборчих бюлетенів для голосування у\nбагатомандатному окрузі, одержаних окружною виборчою комісією;\n( Частину першу статті 73 доповнено пунктом 1 згідно із Законом\nN 2977-III ( 2977-14 ) від 17.01.2002 )\n2) кількість виборчих бюлетенів для голосування у\nбагатомандатному окрузі, одержаних дільничними виборчими комісіями\nодномандатного округу;\n3) кількість виборців, включених до списків виборців на\nвиборчих дільницях одномандатного округу;\n4) кількість невикористаних виборчих бюлетенів для\nголосування в багатомандатному окрузі;\n5) кількість виборців, які отримали виборчі бюлетені для\nголосування в багатомандатному окрузі;\n6) кількість виборців, які взяли участь у голосуванні в\nбагатомандатному окрузі в межах одномандатного округу;\n7) кількість виборчих бюлетенів для голосування в\nбагатомандатному окрузі, визнаних недійсними;\n8) кількість голосів виборців, поданих за кандидатів у\nдепутати від кожної партії (блоку) в багатомандатному окрузі;\n9) кількість виборців, які не підтримали кандидатів у\nдепутати від жодної партії (блоку) в багатомандатному окрузі.\n2. Відомості про підсумки голосування в багатомандатному\nокрузі в межах одномандатного округу цифрами і прописом заносяться\nдо протоколу окружної виборчої комісії про підсумки голосування в\nбагатомандатному загальнодержавному виборчому окрузі в межах\nодномандатного виборчого округу.\n3. Протокол про підсумки голосування в багатомандатному\nзагальнодержавному виборчому окрузі в межах одномандатного\nвиборчого округу складається окружною виборчою комісією у\nкількості примірників на три більшій, ніж кількість осіб, які\nвходять до складу окружної виборчої комісії. Примірники протоколу\nнумеруються і мають однакову юридичну силу.\n4. Забороняється заповнення протоколу про підсумки\nголосування в багатомандатному загальнодержавному виборчому окрузі\nв межах одномандатного виборчого округу олівцем, а також внесення\nдо нього без відповідного рішення комісії будь-яких виправлень.\n5. Протокол про підсумки голосування в багатомандатному\nзагальнодержавному виборчому окрузі в межах одномандатного\nвиборчого округу підписується головою, заступником голови,\nсекретарем та іншими членами окружної виборчої комісії, які\nприсутні на засіданні комісії, та засвідчується печаткою окружної\nвиборчої комісії. У протоколі зазначаються дата і час (година і\nхвилини) його підписання членами окружної виборчої комісії. У разі\nвідсутності підпису члена окружної виборчої комісії у протоколі\nпроти його прізвища зазначається причина відсутності підпису.\nПерший примірник протоколу мають право підписати уповноважені\nособи партій (блоків), кандидати у депутати, їх довірені особи та\nофіційні спостерігачі від партій (блоків), кандидатів у депутати,\nзареєстрованих в одномандатному окрузі, які були присутні при\nвстановленні підсумків голосування в багатомандатному окрузі в\nмежах одномандатного округу. Якщо після підписання зазначеного\nпротоколу окружна виборча комісія виявила в ньому неточності\n(описку чи помилку у цифрах), вона на своєму засіданні розглядає\nпитання про внесення змін до протоколу шляхом складення нового\nпротоколу, на якому робиться позначка \"Уточнений\".\n6. Перший примірник протоколу окружної виборчої комісії про\nпідсумки голосування в багатомандатному загальнодержавному\nвиборчому окрузі в межах одномандатного виборчого округу, а у разі\nвнесення змін до цього протоколу - і протокол, в якому були\nдопущені неточності (описки чи помилки у цифрах), разом з\nвідповідними протоколами та актами дільничних виборчих комісій,\nрішеннями, прийнятими на підставі цих актів, та, за наявності,\nпротоколами окружної виборчої комісії про повторний підрахунок\nголосів виборців на відповідній виборчій дільниці в\nбагатомандатному загальнодержавному виборчому окрузі в межах\nодномандатного виборчого округу, окремими думками членів окружної\nвиборчої комісії, викладеними у письмовій формі, заявами і\nскаргами про порушення окружною виборчою комісією порядку\nвстановлення підсумків голосування в багатомандатному окрузі в\nмежах одномандатного округу та рішеннями, прийнятими окружною\nвиборчою комісією за результатами їх розгляду, окружна виборча\nкомісія невідкладно надсилає до Центральної виборчої комісії,\nдругий примірник протоколу зберігається в окружній виборчій\nкомісії, третій - невідкладно вивішується для загального\nознайомлення у приміщенні окружної виборчої комісії, а решта по\nодному примірнику видається членам окружної виборчої комісії.\n7. Уповноваженим особам партій (блоків), офіційним\nспостерігачам на їх прохання невідкладно видається копія протоколу\nокружної виборчої комісії про підсумки голосування в\nбагатомандатному загальнодержавному виборчому окрузі в межах\nодномандатного виборчого округу та, за наявності, протоколу про\nповторний підрахунок голосів виборців на відповідній виборчій\nдільниці в багатомандатному загальнодержавному виборчооу окрузі в\nмежах одномандатного виборчого округу з розрахунку по одній копії\nкожного протоколу для кожної партії (блоку).\nСтаття 74. Встановлення результатів виборів в одномандатному\nокрузі\n1. Якщо на день виборів в одномандатному окрузі не залишилося\nзареєстрованим жодного кандидата у депутати, окружна виборча\nкомісія приймає рішення про визнання виборів народного депутата\nУкраїни у відповідному одномандатному виборчому окрузі такими, що\nне відбулися. Це рішення разом з виборчими документами,\nзазначеними у частині шостій статті 73 цього Закону, надсилається\nдо Центральної виборчої комісії.\n2. Окружна виборча комісія після встановлення підсумків\nголосування в багатомандатному окрузі в межах одномандатного\nокругу на підставі протоколів дільничних виборчих комісій про\nпідрахунок голосів виборців на виборчій дільниці в одномандатному\nвиборчому окрузі, у тому числі з поміткою \"Уточнений\", та\nповідомлень про зміст таких протоколів дільничної виборчої\nкомісії, переданих за допомогою технічних засобів зв'язку з\nвиборчих дільниць, утворених на суднах, що перебувають у день\nвиборів у плаванні під Державним Прапором України, на полярних\nстанціях України, при дипломатичних та інших офіційних\nпредставництвах і консульських установах України за кордоном, у\nвійськових частинах (формуваннях), що дислокуються за межами\nУкраїни, а у разі повторного підрахунку голосів виборців -\nпротоколу окружної виборчої комісії про повторний підрахунок\nголосів виборців на відповідній виборчій дільниці в одномандатному\nвиборчому окрузі встановлює:\n1) кількість виборчих бюлетенів для голосування в\nодномандатному окрузі, одержаних окружною виборчою комісією;\n( Частину другу статті 74 доповнено пунктом 1 згідно із Законом\nN 2977-III ( 2977-14 ) від 17.01.2002 )\n2) кількість виборчих бюлетенів для голосування в\nодномандатному окрузі, одержаних дільничними виборчими комісіями;\n3) кількість виборців, включених до списків виборців на\nвиборчих дільницях одномандатного округу;\n4) кількість невикористаних виборчих бюлетенів для\nголосування в одномандатному окрузі;\n5) кількість виборців, які отримали виборчі бюлетені для\nголосування в одномандатному окрузі;\n6) кількість виборців, які взяли участь у голосуванні в\nодномандатному окрузі;\n7) кількість виборчих бюлетенів для голосування в\nодномандатному окрузі, визнаних недійсними;\n8) кількість голосів виборців, поданих за кожного кандидата у\nдепутати;\n9) кількість виборців, які не підтримали жодного кандидата у\nдепутати.\n3. Відомості про підсумки голосування в одномандатному окрузі\nцифрами і прописом заносяться до протоколу окружної виборчої\nкомісії про підсумки голосування в одномандатному виборчому\nокрузі.\n4. Протокол про підсумки голосування в одномандатному\nвиборчому окрузі складається окружною виборчою комісією у\nкількості примірників на три більшій, ніж кількість осіб, які\nвходять до складу окружної виборчої комісії. Примірники протоколів\nнумеруються і мають однакову юридичну силу.\n5. Забороняється заповнення протоколу про підсумки\nголосування в одномандатному виборчому окрузі олівцем, а також\nвнесення до нього без відповідного рішення комісії будь-яких\nвиправлень.\n6. Протокол про підсумки голосування в одномандатному\nвиборчому окрузі підписується головою, заступником голови,\nсекретарем та іншими членами окружної виборчої комісії, які\nприсутні на засіданні комісії, та засвідчується печаткою окружної\nвиборчої комісії. У протоколі зазначаються дата і час (година і\nхвилини) його підписання членами окружної виборчої комісії. У разі\nвідсутності підпису члена окружної виборчої комісії у протоколі\nпроти його прізвища зазначається причина відсутності підпису.\nПерший примірник протоколу мають право підписати уповноважені\nособи партій (блоків), кандидати у депутати, їх довірені особи та\nофіційні спостерігачі від партій (блоків), кандидатів у депутати,\nзареєстрованих в одномандатному окрузі, які були присутні при\nвстановленні підсумків голосування в одномандатному окрузі. Якщо\nпісля підписання зазначеного протоколу окружна виборча комісія\nвиявила в ньому неточності (описку чи помилку у цифрах), вона на\nсвоєму засіданні розглядає питання про внесення змін до протоколу\nшляхом складення нового протоколу, на якому робиться позначка\n\"Уточнений\".\n7. Перший примірник протоколу окружної виборчої комісії про\nпідсумки голосування в одномандатному окрузі, а у разі внесення\nзмін до цього протоколу - і протокол, в якому були допущені\nнеточності (описки чи помилки у цифрах), разом з відповідними\nпротоколами та актами дільничних виборчих комісій, рішеннями,\nприйнятими на підставі цих актів, та, за наявності, протоколами\nокружної виборчої комісії про повторний підрахунок голосів\nвиборців на відповідній виборчій дільниці в одномандатному окрузі,\nокремими думками членів окружної виборчої комісії, викладеними у\nписьмовій формі, заявами і скаргами про порушення окружною\nвиборчою комісією порядку встановлення підсумків голосування в\nодномандатному окрузі та рішеннями, прийнятими окружною виборчою\nкомісією за результатами їх розгляду, окружна виборча комісія\nневідкладно надсилає до Центральної виборчої комісії, другий\nпримірник протоколу зберігається в окружній виборчій комісії,\nтретій - невідкладно вивішується для загального ознайомлення у\nприміщенні окружної виборчої комісії, а решта по одному примірнику\nвидається членам окружної виборчої комісії.\n8. Уповноваженим особам партій (блоків), кандидатам у\nдепутати, їх довіреним особам, офіційним спостерігачам від партій\n(блоків), кандидатів у депутати, зареєстрованих в одномандатному\nокрузі, на їх прохання невідкладно видається копія протоколу.\n9. Окружна виборча комісія на підставі протоколу про підсумки\nголосування виборців в одномандатному виборчому окрузі приймає\nодне із рішень про результати виборів депутата в одномандатному\nокрузі: про визнання народного депутата України обраним, про\nповторне голосування в одномандатному окрузі, про подання до\nЦентральної виборчої комісії щодо визнання виборів в\nодномандатному окрузі недійсними.\n10. Обраним народним депутатом України вважається кандидат у\nдепутати, який одержав більшість голосів виборців, які взяли\nучасть у голосуванні, відносно інших кандидатів у депутати, які\nбалотувалися в цьому окрузі. У разі, коли до виборчого бюлетеня\nбуло включено лише одного кандидата у депутати, він вважається\nобраним, якщо кількість голосів виборців, поданих за нього,\nперевищує кількість виборців, які не підтримали жодного з\nкандидатів у депутати в одномандатному окрузі.\n11. Рішення про результати виборів в одномандатному окрузі\nокружна виборча комісія разом з документами, зазначеними у частині\nсьомій цієї статті, невідкладно надсилає до Центральної виборчої\nкомісії."
    },
    {
      "provision_ref": "art75",
      "section": "75",
      "title": "Стаття 75. Повторне голосування",
      "content": "1. У разі, якщо найбільшу і водночас однакову кількість\nголосів виборців в одномандатному окрузі набрали два або більше\nкандидатів у депутати, окружна виборча комісія приймає рішення про\nпризначення повторного голосування щодо цих кандидатів у депутати.\n2. Повторне голосування призначається не пізніш як на\nчотирнадцятий день після дня виборів і проводиться в неділю з\nдодержанням вимог цього Закону.\n3. Форма бюлетеня для повторного голосування в одномандатному\nокрузі з додержанням вимог статті 62 цього Закону затверджується\nЦентральною виборчою комісією не пізніш як за 12 днів до дня\nвиборів.\n4. Текст виборчого бюлетеня для повторного голосування в\nодномандатному окрузі затверджується окружною виборчою комісією не\nпізніш як на другий день після дня виборів з додержанням вимог\nчастини п'ятої статті 62 цього Закону. Текст цього бюлетеня\nневідкладно надсилається до Центральної виборчої комісії.\n5. Бюлетені для повторного голосування повинні бути\nвиготовлені не пізніш як за п'ять днів до дня виборів і передані\nокружній виборчій комісії не пізніш як за три дні до дня виборів.\n6. У разі, якщо з числа кандидатів у депутати, які набрали\nнайбільшу і водночас однакову кількість голосів виборців в\nодномандатному окрузі, залишився один кандидат у депутати у\nзв'язку з вибуттям з балотування інших зазначених кандидатів у\nдепутати, окружна виборча комісія скасовує рішення про проведення\nповторного голосування і приймає рішення про визнання цього\nкандидата у депутати обраним народним депутатом України в цьому\nокрузі.\n7. У разі, якщо всі кандидати у депутати, які набрали\nнайбільшу і водночас однакову кількість голосів виборців в\nодномандатному окрузі, зняли свої кандидатури з балотування,\nокружна виборча комісія скасовує рішення про проведення повторного\nголосування і приймає рішення про визнання виборів у цьому окрузі\nтакими, що не відбулися.\n8. Рішення окружної виборчої комісії, зазначені у частинах\nшостій і сьомій цієї статті, невідкладно надсилаються окружною\nвиборчою комісією до Центральної виборчої комісії та\nоприлюднюються у місцевих засобах масової інформації не пізніш як\nна другий день після дня їх прийняття.\nСтаття 76. Встановлення результатів виборів депутатів у\nбагатомандатному окрузі\n1. Центральна виборча комісія на своєму засіданні на підставі\nпротоколів окружних виборчих комісій про підсумки голосування в\nбагатомандатному загальнодержавному виборчому окрузі в межах\nвідповідних одномандатних виборчих округів не пізніш як на\nп'ятнадцятий день з дня виборів встановлює результати виборів\nдепутатів у багатомандатному окрузі, про що складає протокол. До\nпротоколу про результати виборів депутатів у багатомандатному\nзагальнодержавному виборчому окрузі заносяться прописом та цифрами\nтакі відомості:\n1) кількість виготовлених виборчих бюлетенів для голосування\nв багатомандатному окрузі;\n2) кількість виборчих бюлетенів для голосування в\nбагатомандатному окрузі, одержаних дільничними виборчими\nкомісіями;\n3) кількість виборців, внесених до списків виборців на\nвиборчих дільницях;\n4) кількість невикористаних виборчих бюлетенів для\nголосування в багатомандатному окрузі;\n5) кількість виборців, які отримали виборчі бюлетені для\nголосування в багатомандатному окрузі;\n6) кількість виборців, які взяли участь у голосуванні в\nбагатомандатному окрузі;\n7) кількість виборчих бюлетенів для голосування в\nбагатомандатному окрузі, визнаних недійсними;\n8) кількість голосів виборців, поданих за кандидатів у\nдепутати, включених до виборчого списку кожної партії (блоку);\n9) відсоток голосів виборців, поданих за кандидатів у\nдепутати кожної партії (блоку), у відношенні до кількості\nвиборців, які взяли участь у голосуванні;\n10) кількість виборців, які не підтримали кандидатів у\nдепутати, включених до виборчих списків партій (блоків), від\nжодної партії (блоку).\n2. Право на участь у розподілі депутатських мандатів\nнабувають кандидати у депутати, включені до виборчих списків\nпартій (блоків), що отримали чотири і більше відсотків голосів\nвиборців, які взяли участь у голосуванні.\n3. Кандидати у депутати, включені до виборчого списку партії\n(блоку), який отримав менше чотирьох відсотків голосів виборців,\nякі взяли участь у голосуванні, права на участь у розподілі\nдепутатських мандатів не мають.\n4. Депутатські мандати розподіляються між виборчими списками\nпартій (блоків) пропорційно до кількості отриманих голосів\nвиборців кандидатами у депутати, включеними до виборчих списків,\nякі зазначені у частині другій цієї статті, у послідовності,\nвизначеній частинами п'ятою-сьомою цієї статті.\n5. Кількість голосів виборців, необхідних для отримання\nодного депутатського мандата (далі - виборча квота), обчислюється\nшляхом ділення сумарної кількості голосів виборців, поданих за\nкандидатів у депутати, включених до виборчих списків партій\n(блоків), що отримали чотири і більше відсотків голосів виборців,\nна число депутатських мандатів.\n6. Кількість голосів виборців, поданих за кандидатів у\nдепутати, включених до виборчих списків кожної партії (блоку), що\nнабули право на участь у розподілі депутатських мандатів, ділиться\nна виборчу квоту. Ціла частина отриманого числа становить\nкількість депутатських мандатів, що отримали кандидати у депутати\nцієї партії (блоку). Дробові залишки враховуються при розподілі\nрешти депутатських мандатів, що залишаються після цього\nнерозподіленими.\n7. Партії (блоки), кандидати у депутати від яких мають більші\nпорівняно з іншими дробові залишки після ділення, отримують по\nодному додатковому депутатському мандату, починаючи з виборчого\nсписку партії (блоку), що має найбільший дробовий залишок. Якщо\nдробові залишки у двох чи більше виборчих списках партій (блоків)\nоднакові, першим додатковий депутатський мандат отримує той\nвиборчий список партії (блоку), за кандидатів у депутати від якої\nвіддано більшу кількість голосів виборців.\n8. Результатом виборів депутатів є визначення в порядку\nчерговості у виборчих списках партій (блоків) осіб, обраних\nдепутатами від партій (блоків), відповідно до кількості\nдепутатських мандатів, отриманих виборчими списками партій\n(блоків).\n9. Після встановлення кількості депутатських мандатів,\nотриманих виборчими списками партій (блоків), та визначення\nвідповідно до вимог частини восьмої цієї статті осіб, обраних\nдепутатами, Центральна виборча комісія у протоколі про результати\nвиборів народних депутатів України в багатомандатному\nзагальнодержавному виборчому окрузі зазначає:\n1) кількість депутатських мандатів, отриманих виборчими\nсписками партій (блоків);\n2) прізвища, імена, по батькові, рік народження, професію,\nпосаду (заняття), місце роботи, адресу місця проживання,\nпартійність обраних депутатів.\n10. Протокол Центральної виборчої комісії про результати\nвиборів народних депутатів України у багатомандатному\nзагальнодержавному виборчому окрузі складається у двох\nпримірниках, підписується головою, заступником голови, секретарем\nкомісії та іншими членами комісії, присутніми на засіданні, і\nскріплюється печаткою Центральної виборчої комісії. До протоколу\nдодаються, за наявності, окремі думки членів Центральної виборчої\nкомісії, викладені у письмовій формі, заяви і скарги щодо порушень\nпорядку встановлення результатів виборів у багатомандатному окрузі\nЦентральною виборчою комісією та рішення, які комісія прийняла в\nрезультаті їх розгляду. Перший примірник протоколу зберігається у\nЦентральній виборчій комісії, другий - невідкладно вивішується для\nзагального ознайомлення в приміщенні Центральної виборчої комісії.\nНа прохання представників партій (блоків) їм видаються копії\nпротоколу."
    },
    {
      "provision_ref": "art77",
      "section": "77",
      "title": "Стаття 77. Визнання виборів недійсними",
      "content": "1. Центральна виборча комісія може визнати вибори депутата в\nодномандатному окрузі недійсними за поданням відповідної окружної\nвиборчої комісії у разі, якщо:\n1) в ході проведення виборів депутата в одномандатному окрузі\nабо при підрахунку голосів виборців у цьому окрузі мали місце\nпорушення вимог цього Закону, які не дозволяють з достовірністю\nвизначити результати волевиявлення виборців;\n2) кількість виборчих дільниць, на яких голосування в\nодномандатному окрузі було визнано недійсним, становить не менше\n25 відсотків від загальної кількості виборчих дільниць, утворених\nна території цього одномандатного округу.\n2. Не можуть бути підставою для визнання недійсними виборів\nдепутата в одномандатному окрузі порушення вимог цього Закону, які\nмали на меті спонукати чи спонукали виборців голосувати за\nкандидатів у депутати, не обраних депутатами за результатами\nголосування в цьому окрузі, а також порушення, що мали місце на\nвиборах депутатів у багатомандатному окрузі в межах території\nодномандатного округу.\n3. Рішення про внесення подання до Центральної виборчої\nкомісії про визнання виборів депутата в одномандатному окрузі\nнедійсними приймається на засіданні окружної виборчої комісії\nдвома третинами членів комісії від її складу.\n4. Подання про визнання виборів депутата в одномандатному\nокрузі недійсними, яке повинно містити мотивовані підстави\nвизнання виборів недійсними, вноситься окружною виборчою комісією\nдо Центральної виборчої комісії разом з документами, зазначеними у\nчастині шостій статті 73 і частинах першій, сьомій статті 74 цього\nЗакону.\n5. Центральна виборча комісія може визнати вибори депутата в\nодномандатному окрузі недійсними за власною ініціативою за\nнаявності підстав, передбачених у частині першій цієї статті, або\nна підставі рішення суду."
    },
    {
      "provision_ref": "art78",
      "section": "78",
      "title": "Стаття 78. Офіційне оприлюднення результатів виборів",
      "content": "1. Центральна виборча комісія не пізніш як на п'ятий день з\nдня встановлення результатів виборів у багатомандатному та\nодномандатних округах офіційно оприлюднює результати виборів\nдепутатів у газетах \"Голос України\" та \"Урядовий кур'єр\". Список\nобраних депутатів публікується із зазначенням в алфавітному\nпорядку їх прізвища, імені, по батькові і року народження,\nпрофесії, посади (заняття), місця роботи, місця проживання,\nпартійності, виборчого округу, суб'єкта висування.\n2. Офіційне оприлюднення Центральною виборчою комісією\nрезультатів виборів депутатів є підставою для звільнення з роботи\n(посади), несумісної з депутатським мандатом, та прийняття рішення\nпро припинення дії іншого представницького мандата особи, обраної\nдепутатом.\nСтаття 78-1. Відшкодування витрат партій (блоків),\nпов'язаних з фінансуванням їхньої передвиборної\nагітації\n1. Партії (блоки), виборчі списки яких отримали чотири і\nбільше відсотків голосів виборців, які взяли участь у голосуванні,\nотримують право на відшкодування за рахунок Державного бюджету\nУкраїни витрат, пов'язаних з фінансуванням своєї передвиборної\nагітації, у розмірі фактично здійснених витрат, але в межах\nграничної суми витрат виборчого фонду партії (блоку), встановленої\nцим Законом.\n2. Кошти, призначені на відшкодування виборчим блокам\nполітичних партій витрат, пов'язаних з фінансуванням їхньої\nпередвиборної агітації, розподіляються Центральною виборчою\nкомісією між партіями, що входять до складу блоку, пропорційно до\nвнесків цих партій до виборчого фонду блоку.\n3. Центральна виборча комісія на підставі фінансового звіту\nпро надходження та використання коштів виборчого фонду партії\n(блоку), поданого в порядку, передбаченому частиною четвертою\nстатті 35 цього Закону, не пізніше як на 10 день з дня офіційного\nоприлюднення результатів виборів приймає рішення про відшкодування\nвитрат партії (блоку), пов'язаних з фінансуванням її передвиборної\nагітації, або про відмову в такому відшкодуванні.\n4. Підставою для відмови у відшкодуванні витрат партії\n(блоку), пов'язаних з фінансуванням її передвиборної агітації, є\nвиявлення Центральною виборчою комісією під час перевірки\nвідомостей, що містяться у фінансовому звіті про надходження та\nвикористання коштів виборчого фонду партії (блоку), фактів, що\nсвідчать про порушення партією (блоком) встановлених цим Законом\nвимог до порядку формування виборчого фонду партії (блоку) або про\nвикористання коштів виборчого фонду партії (блоку) на цілі, не\nпов'язані з передвиборною агітацією.\n5. Рішення Центральної виборчої комісії про відшкодування\nпартії (блоку) витрат, пов'язаних з фінансуванням її передвиборної\nагітації, або про відмову в такому відшкодуванні повідомляється\nпартії (блоку), якої воно стосується, не пізніше як на 5 день з\nдня прийняття цього рішення.\n6. Рішення Центральної виборчої комісії про відмову у\nвідшкодуванні витрат партії (блоку), пов'язаних з фінансуванням її\nпередвиборної агітації, може бути оскаржене в суді.\n7. Кошти для відшкодування партіям (блокам) витрат,\nпов'язаних з фінансуванням їхньої передвиборної агітації,\nпередбачаються законом про Державний бюджет України на рік,\nнаступний за роком проведення виборів народних депутатів України.\nГоловним розпорядником коштів для відшкодування партіям (блокам)\nвитрат, пов'язаних з фінансуванням їхньої передвиборної агітації,\nє Центральна виборча комісія.\n8. Кошти, призначені на відшкодування партії (блоку) витрат,\nпов'язаних з фінансуванням її передвиборної агітації, на підставі\nвідповідного рішення Центральної виборчої комісії, перераховуються\nЦентральною виборчою комісією на рахунок відповідної партії або\nпартій, що входили до блоку, не пізніше як на 30 день з дня\nнабрання чинності законом про Державний бюджет України, у якому,\nвідповідно до частини сьомої цієї статті, передбачаються кошти на\nвідшкодування партіям або блокам витрат, пов'язаних з\nфінансуванням їхньої передвиборної агітації.\n( Закон доповнено статтею 78-1 згідно із Законом N 1349-IV\n( 1349-15 ) від 27.11.2003 )"
    },
    {
      "provision_ref": "art79",
      "section": "79",
      "title": "Стаття 79. Реєстрація обраних депутатів",
      "content": "1. Особа, обрана депутатом, для її реєстрації народним\nдепутатом України зобов'язана подати до Центральної виборчої\nкомісії не пізніш як на двадцятий день з дня офіційного\nоприлюднення результатів виборів документ про її звільнення з\nроботи (посади), несумісної з депутатським мандатом, та (або)\nкопію зареєстрованої заяви про припинення дії іншого\nпредставницького мандата, поданої до відповідної ради.\n2. У разі звернення особи, обраної депутатом, до Центральної\nвиборчої комісії про наявність поважних причин, які перешкоджають\nвиконати вимоги частини першої цієї статті, Центральна виборча\nкомісія може прийняти рішення про визнання цих причин поважними і\nвстановити інший строк виконання зазначених вимог або про відмову\nу визнанні цих причин поважними.\n3. При отриманні документів, зазначених у частині першій цієї\nстатті, Центральна виборча комісія приймає рішення про реєстрацію\nобраного депутата.\n4. У разі невиконання без поважних причин особою, обраною\nдепутатом у багатомандатному окрузі, у строки, зазначені у\nчастинах першій і другій цієї статті, вимог частини першої цієї\nстатті Центральна виборча комісія приймає рішення про визнання її\nтакою, яка відмовилася від депутатського мандата, та визнає\nобраним депутатом у багатомандатному окрузі наступного за\nчерговістю кандидата у депутати у виборчому списку відповідної\nпартії (блоку).\n5. У разі невиконання без поважних причин у строки, зазначені\nу частинах першій і другій цієї статті, особою, обраною депутатом\nв одномандатному окрузі, вимог частин першої та другої цієї статті\nЦентральна виборча комісія приймає рішення про визнання її такою,\nяка відмовилася від депутатського мандата, та призначає повторні\nвибори у відповідному одномандатному окрузі.\n6. Особі, зареєстрованій депутатом, Центральна виборча\nкомісія не пізніш як на сьомий день з дня її реєстрації видає\nтимчасове посвідчення народного депутата України встановленого нею\nзразка.\n7. Рішення Центральної виборчої комісії про реєстрацію\nдепутата та тимчасове посвідчення народного депутата України є\nпідставою для складення ним присяги народного депутата України."
    },
    {
      "provision_ref": "art80",
      "section": "80",
      "title": "Стаття 80. Посвідчення народного депутата України",
      "content": "Після складення депутатом присяги народного депутата України\nЦентральна виборча комісія не пізніш як на сьомий день видає йому\nпосвідчення народного депутата України встановленого Постановою\nВерховної Ради України зразка. ( Стаття 80 із змінами, внесеними\nзгідно із Законом N 1519-IV ( 1519-15 ) від 19.02.2004 )\nСтаття 81. Заміщення депутатів, обраних у багатомандатному\nокрузі, які вибули\n1. У разі коли народний депутат України, обраний в\nбагатомандатному окрузі, достроково припинив повноваження або його\nповноваження достроково припинені на підставах і в порядку,\nпередбачених Конституцією України ( 254к/96-ВР ) і законами\nУкраїни, за рішенням Центральної виборчої комісії обраним\nдепутатом визнається наступний за черговістю кандидат у депутати у\nвиборчому списку відповідної партії (блоку). Якщо черговість для\nотримання депутатського мандата вичерпана, депутатський мандат\nзалишається вакантним до проведення чергових або позачергових\nвиборів.\n2. Реєстрація особи, обраної депутатом відповідно до частини\nпершої цієї статті, та видача їй тимчасового посвідчення народного\nдепутата України здійснюються Центральною виборчою комісією у\nпорядку, передбаченому статтею 79 цього Закону.\n3. Партія (блок), яка висувала кандидатів у депутати,\nвключених до її виборчого списку, що взяв участь у розподілі\nдепутатських мандатів, може прийняти рішення про виключення\nкандидата у депутати, не обраного депутатом згідно з частиною\nвосьмою статті 76 цього Закону, зі свого виборчого списку у\nбудь-який час після дня виборів до реєстрації цієї особи як\nнародного депутата України відповідно до частини першої цієї\nстатті. Таке рішення приймається відповідно до статуту партії\n(угоди про утворення блоку) з'їздом (зборами, конференцією) партії\nчи міжпартійним з'їздом (зборами, конференцією) партій, що входили\nдо блоку на день виборів. Витяг з протоколу з'їзду (зборів,\nконференції), підписаний головуючим, та рішення, підписане\nкерівником партії (керівниками партій, що входили до блоку на день\nвиборів) та скріплене печаткою партії (печатками відповідних\nпартій), протягом п'яти днів з дня прийняття рішення передаються\nдо Центральної виборчої комісії. На підставі цих документів\nЦентральна виборча комісія протягом семи днів приймає рішення про\nвиключення зазначеного у рішенні кандидата у депутати з виборчого\nсписку партії (блоку).\nСтаття 82. Особливості підготовки і проведення повторних\nвиборів\n1. Повторні вибори депутата в одномандатному окрузі\nпроводяться у разі, якщо вибори депутата у цьому окрузі визнані\nнедійсними або такими, що не відбулися, або у разі визнання особи\nтакою, яка відмовилася від депутатського мандата, відповідно до\nчастини п'ятої статті 79 цього Закону.\n2. Рішення про призначення повторних виборів депутата в\nодномандатному окрузі приймається Центральною виборчою комісією у\nстрок, встановлений частиною четвертою статті 15 цього Закону.\n3. Повторні вибори депутата в одномандатному окрузі\nпроводяться в останню неділю шістдесятиденного строку з дня\nопублікування рішення про їх призначення тими ж окружною та\nдільничними виборчими комісіями на тих же виборчих дільницях і за\nтими ж списками виборців, що використовувалися для проведення\nчергових (проміжних) виборів. Висування і реєстрація кандидатів у\nдепутати та інші виборчі процедури проводяться в порядку,\nвстановленому статтею 84 цього Закону.\n4. Форма виборчого бюлетеня для голосування в одномандатному\nокрузі для проведення повторних виборів затверджується Центральною\nвиборчою комісією не пізніш як за 24 дні до дня виборів. Текст\nвиборчого бюлетеня для голосування в одномандатному окрузі\nзатверджується відповідною окружною виборчою комісією не пізніш як\nза 20 днів до дня виборів.\n5. На повторних виборах депутата в одномандатному окрузі не\nможуть балотуватися особи, з вини яких за рішенням суду вибори\nдепутата або повторне голосування в одномандатному окрузі були\nвизнані недійсними, а також щодо яких було скасовано рішення про\nреєстрацію їх як кандидатів у депутати з підстав порушення вимог\nцього Закону.\nСтаття 83. Особливості підготовки і проведення проміжних\nвиборів\n1. Проміжні вибори депутата в одномандатному окрузі\nпроводяться у разі, якщо народний депутат України, обраний у цьому\nокрузі, достроково припинив повноваження або його повноваження\nбули достроково припинені на підставах і в порядку, передбачених\nКонституцією ( 254к/96-ВР ) і законами України.\n2. Рішення про призначення проміжних виборів депутата в\nодномандатному окрузі приймається Центральною виборчою комісією у\nстрок, встановлений частиною п'ятою статті 15 цього Закону.\n3. Проміжні вибори депутата в одномандатному окрузі\nпроводяться в останню неділю шістдесятиденного строку з дня\nопублікування рішення про їх призначення. Утворення виборчих\nкомісій, виборчих дільниць, висування і реєстрація кандидатів у\nдепутати та інші виборчі процедури проводяться в порядку,\nвстановленому статтею 84 цього Закону.\n4. Списки виборців складаються в порядку, встановленому\nчастинами дев'ятою та десятою статті 84 цього Закону.\n5. Форма виборчого бюлетеня для голосування в одномандатному\nокрузі затверджується Центральною виборчою комісією не пізніш як\nза 24 дні до дня проведення проміжних виборів. Текст виборчого\nбюлетеня для голосування в одномандатному окрузі затверджується\nвідповідною окружною виборчою комісією не пізніш як за 20 днів до\nдня виборів.\nСтаття 84. Особливості підготовки і проведення позачергових\nвиборів депутатів\n1. Для проведення позачергових виборів депутатів\nвикористовуються одномандатні округи, утворені для проведення\nостанніх виборів народних депутатів України.\n2. Виборчі дільниці для проведення позачергових виборів\nутворюються не пізніш як за 19 днів до дня виборів, а у\nвинятковому випадку утворення виборчої дільниці відповідно до\nчастини сьомої статті 17 цього Закону - не пізніш як за п'ять днів\nдо дня виборів у порядку, встановленому цим Законом.\n3. Окружні виборчі комісії утворюються не пізніш як за 50\nднів до дня виборів за поданнями партій (блоків) - суб'єктів\nвиборчого процесу останніх виборів народних депутатів України, що\nвносяться до Центральної виборчої комісії не пізніш як за 53 дні\nдо дня виборів.\n( Частина третя статті 84 із змінами, внесеними згідно із Законом\nN 2977-III ( 2977-14 ) від 17.01.2002 )\n4. Дільничні виборчі комісії утворюються не пізніш як за\n12 днів до дня виборів, а у винятковому випадку утворення виборчої\nдільниці відповідно до частини сьомої статті 17 цього Закону -\nодночасно з утворенням виборчих дільниць за поданнями районних,\nміських (міськрайонних) чи вищого рівня осередків (організацій)\nпартій (осередків (організацій) партій, що входять до блоку) -\nсуб'єктів виборчого процесу, кандидатів у депутати, зареєстрованих\nу відповідних одномандатних округах, що вносяться до окружної\nвиборчої комісії за 15 днів до дня виборів у порядку,\nвстановленому статтею 21 цього Закону.\n5. Висування, самовисування кандидатів у депутати починається\nна наступний день після опублікування Указу Президента про\nдострокове припинення повноважень Верховної Ради України і\nзакінчується за 40 днів до дня виборів.\n6. Подання документів до відповідної виборчої комісії для\nреєстрації кандидатів у депутати закінчується за 30 днів до дня\nвиборів. Реєстрація кандидатів у депутати закінчується за 25 днів\nдо дня виборів.\n7. Передвиборна агітація розпочинається за 24 дні до дня\nвиборів.\n8. Інформаційні плакати партій (блоків), кандидатів у\nдепутати, зареєстрованих в одномандатних округах, зазначені у\nстатті 52 цього Закону, виготовляються не пізніш як за 15 днів до\nдня виборів.\n9. Списки виборців складаються виконавчими органами\nсільських, селищних, міських (у містах, де немає районних у місті\nрад), районних у містах рад або органами (посадовими особами), які\nвідповідно до закону здійснюють їх повноваження, на основі списків\nвиборців для останнього голосування на виборах народних депутатів\nУкраїни, виборах Президента України, всеукраїнському чи місцевому\nреферендумі за формою, встановленою Центральною виборчою комісією.\nЗазначені органи уточнюють ці списки та передають їх дільничним\nвиборчим комісіям не пізніш як за 10 днів до дня виборів.\n10. На виборчих дільницях, утворених у стаціонарних\nлікувальних закладах, на суднах, що в день виборів перебувають у\nплаванні під Державним Прапором України, на полярних станціях\nУкраїни, при дипломатичних та інших офіційних представництвах і\nконсульських установах України за кордоном, у військових частинах\n(формуваннях), дислокованих за межами України, установах\nкримінально-виконавчої системи та в інших місцях тимчасового\nперебування виборців з обмеженими можливостями пересування, списки\nвиборців складаються у порядку, передбаченому частиною четвертою\nстатті 30 цього Закону.\n11. Форма і текст виборчого бюлетеня для голосування в\nбагатомандатному окрузі та форма виборчого бюлетеня для\nголосування в одномандатному окрузі затверджуються Центральною\nвиборчою комісією не пізніш як за 24 дні до дня виборів. Текст\nвиборчого бюлетеня для голосування в одномандатному окрузі\nзатверджується відповідною окружною виборчою комісією не пізніш як\nза 20 днів до дня виборів.\nСтаття 85. Відповідальність за порушення законодавства\nУкраїни про вибори депутатів\n1. Особа притягується до кримінальної, адміністративної або\nіншої відповідальності в порядку, встановленому законом, якщо:\n1) перешкоджає шляхом насильства, обману, погроз, підкупу чи\nіншим способом вільному здійсненню громадянином України права\nобирати і бути обраним;\n2) використовує своє посадове або службове становище з метою\nбути обраним депутатом;\n3) вчасно не склала списки виборців чи не уточнила відомості,\nщо повинні містити ці списки;\n4) порушує право громадянина на ознайомлення зі списком\nвиборців;\n5) поширює явно неправдиві відомості про кандидатів у\nдепутати або здійснює інші дії, що принижують честь і гідність\nкандидатів у депутати;\n6) перешкоджає вести передвиборну агітацію чи порушує\nвстановлені правила ведення передвиборної агітації;\n7) порушує встановлений цим Законом порядок фінансування\nвиборчого процесу;\n8) перешкоджає або втручається в роботу виборчих комісій або\nв діяльність членів виборчих комісій, пов'язану з виконанням ними\nсвоїх повноважень;\n9) перешкоджає голосуванню на виборчих дільницях;\n10) порушує таємницю голосування;\n11) примушує виборців голосувати всупереч їх волевиявленню;\n12) порушує вимоги цього Закону під час видачі виборчих\nбюлетенів: видає громадянам виборчі бюлетені з метою надання їм\nможливості проголосувати за інших осіб чи проголосувати більше ніж\nодин раз в ході голосування, видає виборчі бюлетені громадянам,\nякі не включені до списку виборців на виборчій дільниці, або видає\nгромадянам заповнені виборчі бюлетені;\n13) передає іншим особам незаповнені виборчі бюлетені, крім\nвипадків, передбачених цим Законом;\n14) вчинила підлог виборчих документів, приписку, склала і\nвидала явно неправдиві документи, здійснила явно неправильний\nпідрахунок голосів виборців або неправильно встановила результати\nвиборів.\n2. Законами України може бути встановлено відповідальність і\nза інші порушення законодавства України про вибори депутатів.\nСтаття 86. Зберігання виборчої та іншої документації і\nматеріальних цінностей\n1. Центральна виборча комісія після офіційного оприлюднення\nрезультатів виборів депутатів передає виборчу та іншу документацію\nдо відповідної центральної державної архівної установи, а окружні\nвиборчі комісії передають таку документацію до відповідних\nмісцевих державних архівних установ.\n2. Перелік виборчої та іншої документації, що підлягає\nзберіганню в державних архівних установах, та порядок її передачі\nдо цих установ визначаються Центральною виборчою комісією за\nпогодженням зі спеціально уповноваженим центральним органом\nвиконавчої влади, який здійснює управління архівною справою.\n3. Місцеві органи виконавчої влади та органи місцевого\nсамоврядування після припинення повноважень дільничних та окружних\nвиборчих комісій зобов'язані забезпечити збереження виборчих\nскриньок, кабін для голосування, печаток, штампів цих комісій,\nметодичної літератури, що їм надавалися на період виборчого\nпроцесу.\n4. Протоколи виборчих комісій про підрахунок голосів виборців\nна виборчих дільницях у багатомандатному окрузі в межах\nодномандатного округу, про підсумки голосування в одномандатних\nокругах та про результати виборів депутатів, виборчі бюлетені,\nконтрольні талони виборчих бюлетенів, списки виборців, акти,\nзаяви, скарги про порушення вимог цього Закону при проведенні\nголосування і підрахунку голосів виборців, інші протоколи та\nрішення виборчих комісій зберігаються у місцевих державних\nархівних установах протягом трьох років з дня офіційного\nоприлюднення результатів виборів депутатів, після чого знищуються\nв установленому порядку.\n5. Державні архівні установи забезпечують доступ до виборчої\nдокументації по виборах депутатів у порядку, встановленому\nзаконодавством України.\n1. Цей Закон набирає чинності з дня його офіційного\nопублікування.\n2. До приведення законодавства України у відповідність із цим\nЗаконом закони та інші нормативно-правові акти застосовуються в\nчастині, що не суперечить цьому Закону.\n3. Для підготовки і проведення голосування в день виборів\nдепутатів 31 березня 2002 року загальні списки виборців, зазначені\nу частині першій статті 30 цього Закону, складаються до 15 січня\n2002 року.\n4. Кабінету Міністрів України у тримісячний строк після\nопублікування цього Закону:\nпідготувати та подати до Верховної Ради України пропозиції\nщодо приведення законів України у відповідність із цим Законом;\nпривести свої нормативно-правові акти у відповідність із цим\nЗаконом;\nзабезпечити прийняття нормативно-правових актів, передбачених\nцим Законом;\nзабезпечити перегляд і скасування міністерствами та іншими\nцентральними органами виконавчої влади їх нормативно-правових\nактів, що суперечать цьому Закону.\n5. Визнати такими, що втратили чинність:\nЗакон України \"Про вибори народних депутатів України\"\n( 541/97-ВР ) (Відомості Верховної Ради України, 1997 р., N 43,\nст. 280; 1998 р., N 5, ст. 16, ст. 18, ст. 19, N 10, ст. 38, N 14,\nст. 62; 2000 р., N 30, ст. 234; 2001 р., N 9, ст. 38);\nПостанову Верховної Ради України від 3 березня 1998 року \"Про\nчинність Закону України \"Про вибори народних депутатів України\"\n( 135/98-ВР ) (Відомості Верховної Ради України, 1998 р., N 8,\nст. 30)."
    }
  ],
  "definitions": []
}