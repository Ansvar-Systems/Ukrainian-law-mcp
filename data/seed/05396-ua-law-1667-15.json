{
  "id": "ua-law-1667-15",
  "type": "statute",
  "title": "Закон України (1667-15)",
  "title_en": "",
  "short_name": "1667-15",
  "status": "in_force",
  "issued_date": "2004-04-06",
  "url": "https://zakon.rada.gov.ua/laws/show/1667-15",
  "description": "Official legislative act of Ukraine ingested from the Verkhovna Rada legal portal.",
  "provisions": [
    {
      "provision_ref": "art2",
      "section": "2",
      "title": "Стаття 2. Основні засади місцевих виборів",
      "content": "1. Депутати сільських, селищних, міських рад та сільські,\nселищні, міські голови обираються громадянами України, які\nналежать до відповідних територіальних громад. Депутати районних,\nобласних рад обираються громадянами України, які належать до\nвідповідних територіальних громад у межах району, області.\nДепутати Верховної Ради Автономної Республіки Крим обираються\nгромадянами України, які проживають на території Автономної\nРеспубліки Крим.\n2. Вибори депутатів сільських, селищних рад проводяться за\nмажоритарною системою відносної більшості в одномандатних виборчих\nокругах, на які поділяється вся територія відповідно села (кількох\nсіл, жителі яких добровільно об'єдналися у сільську громаду),\nселища.\n3. Вибори депутатів міських рад проводяться за пропорційною\nсистемою: депутати обираються за виборчими списками кандидатів у\nдепутати (далі - виборчі списки) від організацій політичних\nпартій, виборчих блоків організацій політичних партій у\nбагатомандатному окрузі, межі якого збігаються з межами міста\nзгідно з існуючим адміністративно-територіальним устроєм.\n4. Вибори депутатів районних у містах рад проводяться за\nпропорційною системою: депутати обираються за виборчими списками\nвід організацій політичних партій, виборчих блоків організацій\nполітичних партій у багатомандатному виборчому окрузі, межі якого\nзбігаються з межами відповідного району у місті.\n5. Вибори депутатів районних рад проводяться за пропорційною\nсистемою: депутати обираються за виборчими списками від\nорганізацій політичних партій, виборчих блоків організацій\nполітичних партій у багатомандатному виборчому окрузі, межі якого\nзбігаються з межами відповідного району.\n6. Вибори депутатів обласних рад, міст Києва та Севастополя\nпроводяться за пропорційною системою: депутати обираються за\nвиборчими списками від організацій політичних партій, виборчих\nблоків організацій політичних партій у багатомандатному виборчому\nокрузі, межі якого збігаються з межами відповідної області, міст\nКиєва та Севастополя згідно з існуючим\nадміністративно-територіальним устроєм.\n7. Вибори депутатів Верховної Ради Автономної Республіки Крим\nпроводяться за пропорційною системою: депутати обираються за\nвиборчими списками від організацій політичних партій, виборчих\nблоків організацій політичних партій у багатомандатному виборчому\nокрузі, межі якого збігаються з межами Автономної Республіки Крим.\n8. Вибори сільських, селищних, міських голів проводяться за\nмажоритарною виборчою системою відносної більшості в єдиному\nодномандатному окрузі, межі якого збігаються з межами села\n(кількох сіл, жителі яких добровільно об'єдналися у сільську\nгромаду), селища, міста згідно з існуючим\nадміністративно-територіальним устроєм.\n9. Участь громадян України у місцевих виборах є добровільною.\nНіхто не може бути примушений до участі або неучасті у виборах."
    },
    {
      "provision_ref": "art3",
      "section": "3",
      "title": "Стаття 3. Загальне виборче право",
      "content": "1. Право голосу на місцевих виборах мають громадяни України,\nякі належать до відповідних територіальних громад, яким на день\nвиборів виповнилося вісімнадцять років (далі - виборці). Право\nголосу на виборах депутатів Верховної Ради Автономної Республіки\nКрим мають виборці, які проживають на території Автономної\nРеспубліки Крим.\n2. Документом, який засвідчує особу, громадянство та місце\nпроживання виборця на місцевих виборах, є:\n1) паспорт громадянина України;\n2) тимчасове посвідчення громадянина України (для осіб,\nнедавно прийнятих до громадянства України).\n3. Належність громадянина до відповідної територіальної\nгромади визначається його місцем проживання на її території згідно\nз Законом України \"Про свободу пересування та вільний вибір місця\nпроживання в Україні\" ( 1382-15 ).\n4. Громадяни України, які належать до відповідної\nтериторіальної громади, які мають право голосу, можуть шляхом\nсамовисування або через республіканські (в Автономній Республіці\nКрим), обласні, районні, районні у містах, міські організації\nполітичних партій та їх виборчі об'єднання - блоки (далі - місцеві\nорганізації партій (блоки) брати участь у висуванні кандидатів у\nдепутати, кандидатів на посаду сільського, селищного, міського\nголови, роботі виборчих комісій, проведенні передвиборної\nагітації, здійсненні спостереження за проведенням виборів та в\nінших заходах у порядку, визначеному цим та іншими законами\nУкраїни.\n5. Будь-які прямі або непрямі привілеї або обмеження виборчих\nправ громадян України за ознаками раси, кольору шкіри, політичних,\nрелігійних та інших переконань, статі, етнічного та соціального\nпоходження, майнового стану, місця проживання, за мовними або\nіншими ознаками забороняються. Не допускаються обмеження щодо\nучасті громадян у виборчому процесі, крім обмежень, передбачених\nКонституцією України ( 254к/96-ВР ) та цим Законом.\n6. Не мають права голосу на місцевих виборах громадяни\nУкраїни, визнані судом недієздатними, та громадяни України, які за\nвироком суду перебувають у місцях позбавлення волі."
    },
    {
      "provision_ref": "art4",
      "section": "4",
      "title": "Стаття 4. Рівне виборче право",
      "content": "1. Місцеві вибори є рівними. Громадяни України беруть участь\nу місцевих виборах на рівних засадах.\n2. Кожен виборець має по одному голосу на виборах депутатів\nВерховної Ради Автономної Республіки Крим, місцевих рад та\nсільських, селищних, міських голів, в яких він бере участь. Ці\nголоси виборець може використати тільки на одній виборчій\nдільниці."
    },
    {
      "provision_ref": "art5",
      "section": "5",
      "title": "Стаття 5. Пряме виборче право",
      "content": "Місцеві вибори є прямими. Громадяни України, які належать до\nвідповідних територіальних громад та які мають право голосу на\nмісцевих виборах, безпосередньо обирають депутатів та сільських,\nселищних, міських голів шляхом голосування за кандидатів у\nдепутати, включених до виборчих списків місцевих організацій\nпартій (блоків) у багатомандатних округах, а також за кандидатів у\nдепутати та кандидатів на посаду сільського, селищного, міського\nголови, висунутих місцевими організаціями партій (блоками) або\nшляхом самовисування в одномандатних округах."
    },
    {
      "provision_ref": "art6",
      "section": "6",
      "title": "Стаття 6. Вільні вибори",
      "content": "1. Місцеві вибори є вільними. Виборцям забезпечуються умови\nдля вільного формування своєї волі та її вільного виявлення при\nголосуванні.\n2. Застосування насильства, погроз, обману, підкупу чи\nбудь-яких інших дій, що перешкоджають вільному формуванню та\nвільному виявленню волі виборця, забороняється."
    },
    {
      "provision_ref": "art7",
      "section": "7",
      "title": "Стаття 7. Таємне голосування",
      "content": "Голосування на місцевих виборах є таємним. Контроль за\nволевиявленням виборців у будь-якій формі забороняється."
    },
    {
      "provision_ref": "art8",
      "section": "8",
      "title": "Стаття 8. Особисте голосування",
      "content": "Кожен виборець голосує на місцевих виборах особисто.\nГолосування за інших осіб чи передача виборцем права голосу\nбудь-якій іншій особі забороняється."
    },
    {
      "provision_ref": "art9",
      "section": "9",
      "title": "Стаття 9. Право бути обраним",
      "content": "1. Депутатом та сільським, селищним, міським головою може\nбути обраний громадянин України, який на день виборів досяг\nвісімнадцяти років та має право голосу відповідно до статті 70\nКонституції України ( 254к/96-ВР ).\n2. Депутатом, сільським, селищним, міським головою не може\nбути обраний громадянин України, який має судимість за вчинення\nумисного злочину, якщо ця судимість не погашена або не знята у\nвстановленому законом порядку.\nСтаття 10. Право висування кандидатів у депутати та\nкандидатів на посаду сільського, селищного,\nміського голови\nПраво висування кандидатів у депутати та кандидатів на посаду\nсільського, селищного, міського голови належить громадянам\nУкраїни, які мають право голосу. Це право реалізується ними через\nмісцеві організації партій (блоки) або шляхом самовисування у\nвипадках, передбачених цим Законом."
    },
    {
      "provision_ref": "art11",
      "section": "11",
      "title": "Стаття 11. Засади виборчого процесу",
      "content": "1. Виборчий процес здійснюється на засадах:\n1) законності та заборони незаконного втручання будь-кого у\nцей процес;\n2) політичного плюралізму та багатопартійності;\n3) публічності і відкритості виборчого процесу;\n4) рівності суб'єктів виборчого процесу перед законом;\n5) рівності прав усіх кандидатів у депутати та відповідно\nкандидатів на посаду сільського, селищного, міського голови;\n6) свободи передвиборної агітації, рівних можливостей доступу\nдо засобів масової інформації незалежно від їх форми власності;\n7) неупередженості до місцевих організацій партій (блоків),\nкандидатів у депутати та кандидатів на посаду сільського,\nселищного, міського голови з боку органів державної влади, органів\nмісцевого самоврядування, їх посадових і службових осіб та\nкерівників підприємств, установ і організацій. { Пункт 7 частини\nпершої статті 11 в редакції Закону N 3253-IV ( 3253-15 ) від\n21.12.2005 }\n2. Початок виборчого процесу оголошує відповідна виборча\nкомісія у строки та в порядку, визначені Конституцією України\n( 254к/96-ВР ) та цим Законом.\n3. Виборчий процес включає такі етапи:\n1) складання списків виборців;\n2) формування виборчих комісій;\n3) утворення територіальних виборчих округів;\n4) утворення виборчих дільниць;\n5) висування та реєстрація кандидатів у депутати та\nкандидатів на посаду сільського, селищного, міського голови;\n6) проведення передвиборної агітації;\n7) голосування (повторне голосування);\n8) підрахунок голосів виборців та встановлення підсумків\nголосування і результатів місцевих виборів.\n4. Виборчий процес завершується офіційним оприлюдненням\nрезультатів місцевих виборів."
    },
    {
      "provision_ref": "art12",
      "section": "12",
      "title": "Стаття 12. Суб'єкти виборчого процесу",
      "content": "Суб'єктами виборчого процесу є:\n1) виборці; { Пункт 1 статті 12 в редакції Закону N 3253-IV\n( 3253-15 ) від 21.12.2005 }\n2) виборчі комісії, сформовані відповідно до цього Закону,\nЗакону України \"Про Центральну виборчу комісію\" ( 733/97-ВР ) та\nінших законів України;\n3) кандидати у депутати та кандидати на посаду сільського,\nселищного, міського голови;\n4) місцеві організації партій (блоки), які висунули\nкандидатів у депутати або кандидатів на посаду сільського,\nселищного, міського голови; { Пункт 4 статті 12 в редакції Закону\nN 3253-IV ( 3253-15 ) від 21.12.2005 }\n6) офіційні спостерігачі від місцевих організацій партій\n(блоків) - суб'єктів виборчого процесу, від кандидатів у депутати,\nвід кандидатів на посади сільських, селищних, міських голів."
    },
    {
      "provision_ref": "art13",
      "section": "13",
      "title": "Стаття 13. Публічність і відкритість виборчого процесу",
      "content": "1. Організація і проведення місцевих виборів здійснюються\nпублічно і відкрито.\n2. Виборчі комісії інформують громадян про свій склад,\nмісцезнаходження та режим роботи; про утворення територіальних\nвиборчих округів і виборчих дільниць; про основні права виборців,\nу тому числі про право оскарження неправомірних рішень, дій чи\nбездіяльності виборчих комісій, органів державної влади та органів\nмісцевого самоврядування, посадових та службових осіб цих органів,\nякі обмежують їх виборчі права; про порядок заповнення виборчих\nбюлетенів; забезпечують можливість для ознайомлення їх із списками\nвиборців, із виборчими списками місцевих організацій партій\n(блоків), з передвиборними програмами місцевих організацій партій\n(блоків), від яких зареєстровані кандидати у депутати та (або)\nкандидати на посаду сільського, селищного, міського голови, з\nвідомостями про кандидатів у депутати та на посаду сільського,\nселищного, міського голови, з передвиборними програмами кандидатів\nу депутати та кандидатів на посаду сільського, селищного, міського\nголови; сповіщають населення про підсумки голосування та\nрезультати місцевих виборів; надають іншу інформацію у випадках,\nпередбачених цим Законом.\n3. Рішення органів державної влади та органів місцевого\nсамоврядування, що стосуються місцевих виборів та зачіпають\nзаконні права громадян, а також рішення виборчих комісій\nдоводяться до відома громадян через друковані засоби масової\nінформації або у разі неможливості оприлюднюються в інший спосіб у\nсемиденний строк з дня їх прийняття, якщо інше не передбачено\nзаконом.\n4. Засоби масової інформації зобов'язані об'єктивно\nвисвітлювати хід підготовки і проведення місцевих виборів.\nЇх представникам гарантується безперешкодний доступ на всі\nпублічні заходи, пов'язані з місцевими виборами, а на засідання\nвиборчих комісій та на виборчу дільницю у день виборів -\nна умовах, визначених у частині дев'ятій статті 26 цього Закону,\nкрім випадків, передбачених законами України. Виборчі комісії,\nоргани державної влади та органи місцевого самоврядування,\nпосадові і службові особи цих органів зобов'язані в межах своїх\nповноважень і компетенції надавати їм інформацію щодо підготовки і\nпроведення місцевих виборів."
    },
    {
      "provision_ref": "art14",
      "section": "14",
      "title": "Стаття 14. Види місцевих виборів та порядок їх призначення",
      "content": "1. Місцеві вибори можуть бути черговими, позачерговими,\nповторними, проміжними або першими (у разі формування нових\nмісцевих рад (далі - перші місцеві вибори).\n2. Чергові місцеві вибори проводяться у зв'язку з закінченням\nвизначеного Конституцією України ( 254к/96-ВР ) строку повноважень\nВерховної Ради Автономної Республіки Крим, місцевої ради та\nсільського, селищного, міського голови. Рішення про проведення\nчергових виборів депутатів місцевих рад та сільських, селищних,\nміських голів приймає Верховна Рада України. Рішення про\nпроведення чергових виборів депутатів Верховної Ради Автономної\nРеспубліки Крим приймає Верховна Рада Автономної Республіки Крим\nвідповідно до Конституції України ( 254к/96-ВР ).\n3. Позачергові місцеві вибори призначаються Верховною Радою\nУкраїни у разі дострокового припинення повноважень Верховної Ради\nАвтономної Республіки Крим, місцевої ради, сільського, селищного,\nміського голови, а також в інших випадках, передбачених Законом\nУкраїни \"Про місцеве самоврядування в Україні\" ( 280/97-ВР ).\n4. Повторні вибори депутата (депутатів) призначаються\nтериторіальною виборчою комісією в порядку, встановленому цим\nЗаконом, у разі визнання виборів депутата (депутатів) у цьому\nокрузі недійсними або такими, що не відбулися, або у разі визнання\nособи такою, яка відмовилася від депутатського мандата. Повторні\nвибори сільського, селищного, міського голови призначаються\nтериторіальною виборчою комісією в порядку, встановленому цим\nЗаконом, у разі визнання місцевих виборів недійсними або такими,\nщо не відбулися, або у разі визнання особи такою, яка відмовилася\nвід посади сільського, селищного, міського голови.\n5. Проміжні вибори депутата призначаються територіальною\nвиборчою комісією в порядку, встановленому цим Законом, у разі\nдострокового припинення повноважень депутата, обраного в цьому\nодномандатному окрузі.\n6. Перші місцеві вибори призначаються відповідно Верховною\nРадою Автономної Республіки Крим, обласною, Київською або\nСевастопольською міською радою, якщо інше не передбачено законом."
    },
    {
      "provision_ref": "art15",
      "section": "15",
      "title": "Стаття 15. Строки призначення місцевих виборів",
      "content": "1. Чергові місцеві вибори призначаються не пізніш як за 100\nднів до дня виборів, а їх виборчий процес розпочинається за 90\nднів до дня виборів.\n2. Позачергові місцеві вибори призначаються не пізніш як\nза 70 днів до дня виборів, а їх виборчий процес розпочинається\nза 60 днів до дня виборів.\nВідповідна виборча комісія оголошує про початок виборчого\nпроцесу позачергових місцевих виборів не пізніше ніж за п'ять днів\nдо його початку.\n3. Повторні місцеві вибори проводяться в останню неділю\nшістдесятиденного строку з дня оприлюднення територіальною\nвиборчою комісією рішення про їх призначення. Рішення про\nпризначення повторних місцевих виборів приймається територіальною\nвиборчою комісією не пізніш як у тридцятиденний строк з дня\nприйняття рішення про визнання місцевих виборів у цьому окрузі\nнедійсними або такими, що не відбулися, або у разі визнання особи\nтакою, яка відмовилася від депутатського мандата або посади\nсільського, селищного, міського голови.\n4. Проміжні місцеві вибори проводяться в останню неділю\nшістдесятиденного строку з дня опублікування рішення про\nпризначення виборів. Рішення про призначення проміжних виборів\nдепутата приймається територіальною виборчою комісією не пізніш як\nу тридцятиденний строк з дня дострокового припинення повноважень\nдепутата, обраного у відповідному виборчому окрузі.\n5. Перші місцеві вибори призначаються не пізніш як\nза 100 днів до дня виборів, а початок їх виборчого процесу\nоголошується не пізніш як за 90 днів.\n6. Місцеві вибори призначаються на неділю.\n7. Орган, який відповідно до статті 14 цього Закону прийняв\nрішення про призначення позачергових, повторних, проміжних чи\nперших місцевих виборів, не пізніш як на третій день від дня його\nприйняття публікує рішення у друкованих засобах масової інформації\nабо, у разі неможливості, оприлюднює в інший визначений ним\nспосіб, а також доводить зазначене рішення до відома Центральної\nвиборчої комісії в цей же строк.\n8. Усі строки, визначені у цьому Законі, обчислюються\nкалендарними днями, годинами.\n9. Першим днем строку, який відповідно до Закону має початися\nу зв'язку з настанням певної події, є день, наступний після дня\nнастання вказаної події.\n10. Останнім днем строку, який відповідно до Закону має\nзакінчитися у зв'язку з настанням певної події, є день, що передує\nдню вказаної події.\n11. Днем вчинення бездіяльності вважається останній день\nстроку, в який мала бути вчинена дія, передбачена цим чи іншими\nзаконами України.\nСтаття 16. Визначення загального складу місцевих рад,\nВерховної Ради Автономної Республіки Крим\n1. Рішення про загальний склад (кількість депутатських\nмандатів) сільської, селищної, міської, районної у місті,\nрайонної, обласної ради приймається відповідною радою поточного\nскликання не пізніш як за 90 днів до дня місцевих виборів.\n2. У разі, коли відповідна місцева рада поточного скликання у\nстрок, встановлений частиною першою цієї статті, не прийме рішення\nщодо загального складу місцевої ради, яка має обиратися, загальний\nсклад відповідної місцевої ради залишається у тій самій кількості,\nщо й у поточному скликанні.\n3. Рішення про загальний склад місцевої ради, у разі\nпризначення перших місцевих виборів, приймається відповідно до\nпункту 4 частини другої статті 81 цього Закону.\n4. Загальний склад сільської, селищної, міської, районної у\nмісті, районної, обласної ради має становити при чисельності:\n1) до 1 тисячі жителів - від 12 до 15 депутатів включно;\n2) від 1 тисячі до 3 тисяч жителів - від 16 до 26 депутатів\nвключно;\n3) від 3 тисяч до 5 тисяч жителів - від 20 до 30 депутатів\nвключно;\n4) від 5 тисяч до 20 тисяч жителів - від 30 до 36 депутатів\nвключно;\n5) від 20 тисяч до 50 тисяч жителів - від 30 до 46 депутатів\nвключно;\n6) від 50 тисяч до 100 тисяч жителів - від 36 до 50 депутатів\nвключно;\n7) від 100 тисяч до 250 тисяч жителів - від 40 до 60\nдепутатів включно;\n8) від 250 тисяч до 500 тисяч жителів - від 50 до 76\nдепутатів включно;\n9) від 500 тисяч до 1 мільйона жителів - від 60 до 90\nдепутатів включно;\n10) від 1 мільйона до 2 мільйонів жителів - від 76 до 120\nдепутатів включно;\n11) понад 2 мільйони жителів - від 76 до 150 депутатів\nвключно.\n5. Загальний склад Верховної Ради Автономної Республіки Крим\nвизначається Конституцією Автономної Республіки Крим\n( rb239k002-98 )."
    },
    {
      "provision_ref": "art17",
      "section": "17",
      "title": "Стаття 17. Виборчі округи",
      "content": "1. Для виборів депутатів сільської, селищної ради відповідна\nтериторіальна виборча комісія не пізніше ніж за 80 днів до дня\nпроведення місцевих виборів утворює виборчі округи з приблизно\nоднаковою кількістю виборців у кожному виборчому окрузі\n(одномандатні округи). Кількість виборчих округів дорівнює\nчисельності загального складу відповідної ради, визначеному згідно\nіз частиною четвертою статті 16 цього Закону. Орієнтовна середня\nчисельність виборців у виборчих округах в межах відповідного села\n(кількох сіл, жителі яких добровільно об'єдналися у сільську\nгромаду), селища визначається територіальною виборчою комісією на\nпідставі списків виборців, складених відповідно до вимог Закону\nУкраїни \"Про вибори народних депутатів України\" ( 1665-15 ). У\nразі проведення позачергових, повторних, проміжних чи перших\nмісцевих виборів орієнтовна середня чисельність виборців у\nвиборчих округах в межах відповідного села (кількох сіл, жителі\nяких добровільно об'єдналися у сільську громаду), селища\nвизначається на підставі даних відповідного органу виконавчої\nвлади з питань статистики. Відхилення орієнтовної середньої\nчисельності виборців у виборчих округах в межах\nадміністративно-територіальної одиниці повинне дорівнювати не\nбільш як п'ять відсотків.\n2. Багатомандатний виборчий округ по виборах депутатів\nрайонних рад поділяється на виборчі територіальні округи, межі\nяких збігаються з межами сіл, селищ, міст районного значення, що\nвходять до складу району. Рішення про утворення таких виборчих\nокругів не приймається.\n3. Багатомандатний виборчий округ для виборів депутатів\nміських, районних у містах рад має межі, що збігаються з межами\nвідповідного міста або району у місті. Багатомандатний виборчий\nокруг по виборах депутатів міських рад у містах з районним поділом\nподіляється на виборчі територіальні округи, межі яких збігаються\nз межами районів у місті. Якщо до складу міста входить інше місто,\nсело, селище, то воно є виборчим округом з виборів депутатів\nміської ради міста, до складу якого воно входить. Рішення про\nутворення таких виборчих округів не приймаються.\n4. Багатомандатний виборчий округ по виборах депутатів\nобласних рад поділяється на виборчі територіальні округи, межі\nяких збігаються з межами районів та міст обласного значення.\nРішення про утворення таких округів не приймається.\n5. Багатомандатний виборчий округ по виборах депутатів\nВерховної Ради Автономної Республіки Крим поділяється на виборчі\nтериторіальні округи, межі яких збігаються з межами районів та\nміст республіканського значення. Рішення про утворення таких\nокругів не приймається.\n6. Для виборів сільського, селищного, міського голови\nвідповідний одномандатний виборчий округ має межі, що збігаються з\nмежами відповідної адміністративно-територіальної одиниці згідно з\nіснуючим адміністративно-територіальним устроєм. Одномандатний\nвиборчий округ по виборах міського голови у містах з районним\nподілом поділяється на виборчі територіальні округи, межі яких\nзбігаються з межами районів у місті. Якщо до складу міста входить\nінше місто, село, селище, то воно є виборчим округом з виборів\nміського голови міста, до складу якого воно входить. Рішення про\nутворення таких виборчих округів не приймаються.\n7. Повідомлення про виборчі округи із зазначенням їх номерів,\nмеж, центрів, орієнтовної кількості виборців у кожному виборчому\nокрузі оприлюднюються відповідною територіальною виборчою комісією\nу місцевих друкованих засобах масової інформації або, у разі\nнеможливості, - в інший спосіб не пізніш як за 75 днів до дня\nвиборів."
    },
    {
      "provision_ref": "art18",
      "section": "18",
      "title": "Стаття 18. Виборчі дільниці",
      "content": "1. Для підготовки і проведення голосування та підрахунку\nголосів виборців утворюються виборчі дільниці.\n2. Для підготовки і проведення голосування та підрахунку\nголосів у випадку чергових, а також інших місцевих виборів, які\nпроводяться одночасно з виборами народних депутатів України,\nвикористовуються звичайні, а також спеціальні виборчі дільниці, що\nутворені у стаціонарних лікувальних закладах для проведення\nвиборів народних депутатів України.\n3. У разі проведення повторних, позачергових, проміжних чи\nперших місцевих виборів, які проводяться не одночасно з виборами\nнародних депутатів України, звичайні та спеціальні (у стаціонарних\nлікувальних закладах) виборчі дільниці на території села, селища,\nміста утворюються відповідно сільською, селищною, міською\nтериторіальними виборчими комісіями за поданням виконавчого\nкомітету сільської, селищної, міської (міст, де немає районних\nрад), районної у місті ради, а у разі відсутності таких органів -\nза пропозицією відповідно сільського, селищного, міського голови,\nголови районної у місті ради або посадової особи, яка відповідно\nдо закону здійснює повноваження сільського, селищного, міського\nголови.\n4. Територіальна виборча комісія своїм рішенням визначає межі\nкожної виборчої дільниці та місцезнаходження дільничної виборчої\nкомісії, встановлює єдину нумерацію виборчих дільниць у межах\nвідповідної адміністративно-територіальної одиниці. У разі\nпроведення кількох видів місцевих виборів рішення про єдину\nнумерацію виборчих дільниць приймається територіальною виборчою\nкомісією найбільшої за розміром адміністративно-територіальної\nодиниці.\n5. Військовослужбовці, які належать до відповідної\nтериторіальної громади, голосують на виборчих дільницях,\nрозташованих за межами військових частин (формувань).\n6. Виборчі дільниці утворюються з кількістю виборців від\nдвадцяти до двох тисяч п'ятисот осіб. Виборчі дільниці поділяються\nна:\n1) малі - з кількістю виборців до 500 осіб;\n2) середні - з кількістю виборців від 500 до 1500 осіб;\n3) великі - з кількістю виборців понад 1500 осіб.\nЯкщо на відповідній території налічується менше або більше\nвід зазначених меж чисельності виборців і їх (або їх надлишок)\nнеможливо віднести до іншої виборчої дільниці або неможливо\nутворити додаткову виборчу дільницю в цьому окрузі, виборча\nдільниця може бути утворена з меншою або більшою від відповідних\nграничних значень чисельністю виборців.\n7. Виборчі дільниці утворюються не пізніш як за 50 днів до\nдня виборів.\n8. Виборчі дільниці є спільними для виборів депутатів та\nсільських, селищних, міських голів.\n9. Рішення відповідної територіальної виборчої комісії про\nутворення виборчих дільниць із зазначенням їх номерів, меж,\nмісцезнаходження відповідних дільничних виборчих комісій\nоприлюднюється у засобах масової інформації або в інший визначений\nкомісією спосіб впродовж п'яти днів з дня прийняття цього рішення,\nале не пізніш як за 45 днів до виборів."
    },
    {
      "provision_ref": "art19",
      "section": "19",
      "title": "Стаття 19. Система виборчих комісій",
      "content": "1. Систему виборчих комісій, що здійснюють підготовку та\nпроведення місцевих виборів, становлять:\n1) Центральна виборча комісія;\n2) територіальні виборчі комісії:\nвиборча комісія Автономної Республіки Крим;\nобласні виборчі комісії;\nКиївська, Севастопольська міські виборчі комісії;\nрайонні виборчі комісії;\nміські виборчі комісії (крім міст Києва та Севастополя);\nрайонні у містах виборчі комісії (де обираються районні у\nмісті ради);\nселищні, сільські виборчі комісії;\n3) дільничні виборчі комісії.\n2. Повноваження виборчих комісій щодо підготовки та\nпроведення виборів депутатів поширюються:\n1) Центральної виборчої комісії - на всю територію України;\n2) територіальної виборчої комісії - на територію\nвідповідного виборчого округу в межах відповідної\nадміністративно-територіальної одиниці стосовно відповідних\nмісцевих виборів; { Пункт 2 частини другої статті 19 в редакції\nЗакону N 3253-IV ( 3253-15 ) від 21.12.2005 }\n3) дільничної виборчої комісії - на територію виборчої\nдільниці.\n3. Виборчі комісії утворюються і діють відповідно до\nКонституції України ( 254к/96-ВР ), цього та інших законів\nУкраїни. Ніхто не має права втручатися у вирішення питань,\nвіднесених до повноважень виборчих комісій, крім випадків,\nпередбачених законами України.\n4. Сільська, селищна, міська, районна у місті, районна\nтериторіальна виборча комісія у випадках, передбачених цим Законом\nздійснює повноваження окружної виборчої комісії з відповідного\nвиду місцевих виборів."
    },
    {
      "provision_ref": "art20",
      "section": "20",
      "title": "Стаття 20. Статус виборчих комісій",
      "content": "1. Виборчі комісії місцевих виборів є спеціальними\nколегіальними органами, уповноваженими організовувати підготовку\nта проведення відповідних місцевих виборів і забезпечувати\nдодержання та однакове застосування законодавства України про\nмісцеві вибори. Виборчі комісії місцевих виборів діють на\nпідставі, в межах та у спосіб, встановлені Конституцією України\n( 254к/96-ВР ), цим та іншими законами України.\n2. Статус Центральної виборчої комісії визначається\nКонституцією України ( 254к/96-ВР ), Законом України \"Про\nЦентральну виборчу комісію\" ( 1932-15 ), цим та іншими законами\nУкраїни. Центральна виборча комісія утворюється відповідно до\nКонституції України ( 254к/96-ВР ) та Закону України \"Про\nЦентральну виборчу комісію\" ( 1932-15 ).\n3. Територіальна виборча комісія є юридичною особою.\nТериторіальна виборча комісія є комісією вищого рівня щодо\nтериторіальних виборчих комісій, які виконують функцію окружних\nвиборчих комісій з відповідного виду місцевих виборів, а також\nусіх дільничних виборчих комісій на території відповідного\nвиборчого округу з питань організації підготовки та проведення\nвиборів депутатів та виборів сільського, селищного, міського\nголови.\n4. Виборча комісія Автономної Республіки Крим з питань\nорганізації та проведення виборів депутатів Верховної Ради\nАвтономної Республіки Крим є комісією вищого рівня щодо\nтериторіальних районних та міських (міст республіканського\nзначення) виборчих комісій, які виконують функцію окружних\nвиборчих комісій на виборах депутатів Верховної Ради Автономної\nРеспубліки Крим, а також дільничних виборчих комісій.\n5. Статус дільничної виборчої комісії визначається цим та\nіншими законами. Дільнична виборча комісія не є юридичною особою.\nДільнична виборча комісія має власну печатку відповідно до зразка,\nзатвердженого Центральною виборчою комісією."
    },
    {
      "provision_ref": "art20-1",
      "section": "20-1",
      "title": "Стаття 20-1. Вимоги до членів виборчих комісій",
      "content": "1. До складу виборчої комісії, яка здійснює організацію\nпідготовки та проведення відповідного виду місцевих виборів у\nвідповідній адміністративно-територіальній одиниці чи\nтериторіальній громаді, можуть входити громадяни України, які\nмають право голосу на цих місцевих виборах.\n2. Особа може одночасно входити до складу лише однієї\nвиборчої комісії, що здійснює підготовку та проведення місцевих\nвиборів чи будь-яких інших виборів або референдумів, які\nпроводяться одночасно.\n3. До складу виборчої комісії не можуть входити кандидати у\nдепутати, кандидати на посаду сільського, селищного, міського\nголови, їх довірені особи, представники, уповноважені особи\nорганізацій партій (блоків), а також представники партій (блоків)\nу Центральній виборчій комісії, уповноважені особи партій\n(блоків) - суб'єктів виборчого процесу на виборах народних\nдепутатів України, офіційні спостерігачі, посадові та службові\nособи органів державної влади чи органів місцевого самоврядування,\nвійськовослужбовці, судді та працівники правоохоронних органів, а\nтакож громадяни, які утримуються в установах\nкримінально-виконавчої системи або мають судимість за вчинення\nумисного злочину, якщо ця судимість не погашена і не знята у\nвстановленому законом порядку.\n4. Голова, заступник голови, секретар виборчої комісії\nАвтономної Республіки Крим, а також не менше третини інших членів\nцієї комісії повинні мати вищу юридичну освіту.\n5. Секретар виборчої комісії повинен володіти державною мовою\nв обсязі, необхідному для ведення діловодства.\n6. До складу дільничної виборчої комісії спеціальної виборчої\nдільниці, утвореної в стаціонарному лікувальному закладі, не\nможуть входити працівники відповідного закладу."
    },
    {
      "provision_ref": "art21",
      "section": "21",
      "title": "Стаття 21. Порядок формування територіальних виборчих комісій",
      "content": "1. Територіальна виборча комісія формується відповідною\nсільською, селищною, міською, районною у місті, районною, обласною\nрадою, Верховною Радою Автономної Республіки Крим не пізніш як за\n90 днів до дня виборів у складі голови, заступника голови,\nсекретаря та інших членів комісії у кількості не менше 8 і не\nбільше 15 осіб за поданнями керівних органів місцевих організацій\nпартій (блоків) (не більш як на одну особу). Якщо число подань від\nмісцевих організацій партій (блоків) перевищує 15, то їх участь у\nформуванні територіальної виборчої комісії визначається за\nдопомогою жеребкування. Порядок жеребкування встановлюється\nЦентральною виборчою комісією. Зазначені подання, до яких\nдодаються заяви осіб, запропонованих до складу відповідної\nтериторіальної виборчої комісії, про згоду на участь у її роботі,\nвносяться до відповідної ради не пізніше ніж за 95 днів до дня\nвиборів.\n2. Районна організація партії або відповідний виборчий блок\nможе подавати кандидатури для включення до складу районної\nвиборчої комісії, а також до виборчих комісій, які формуються\nсільськими, селищними, міськими радами у селах, селищах, містах,\nрозташованих у межах району.\n3. Міська організація партії або відповідний виборчий блок\nможе подавати кандидатури для включення до складу міської виборчої\nкомісії та сільських, селищних, міських виборчих комісій у селах,\nселищах, містах, що входять до складу міста республіканського в\nАвтономній Республіці Крим, обласного значення або міст Києва та\nСевастополя.\n4. Районна у місті організація партії або відповідний блок\nможе подавати кандидатуру для включення до складу відповідної\nрайонної у місті виборчої комісії.\n5. Обласна організація партії (блок) може подавати\nкандидатуру для включення до складу відповідної обласної\nтериторіальної виборчої комісії.\n6. Республіканська в Автономній Республіці Крим організація\nпартії (блок) може подавати кандидатуру для включення до складу\nвиборчої комісії Автономної Республіки Крим.\n7. У разі, якщо в установлений частиною першою цієї статті\nстрок не надійшли подання щодо складу територіальної виборчої\nкомісії або якщо кількість запропонованих до складу виборчої\nкомісії осіб становить менше 8, територіальна виборча комісія\nутворюється відповідною місцевою радою, Верховною Радою Автономної\nРеспубліки Крим за поданням відповідно сільського, селищного,\nміського голови або голови районної, районної у місті, обласної\nради, Голови Верховної Ради Автономної Республіки Крим з\nобов'язковим включенням поданих кандидатур від місцевих\nорганізацій партій (блоків), зазначених у частині першій цієї\nстатті.\n8. Місцева організація партії (блок) у встановлені строки\nподає до відповідних рад кандидатури для включення до складу\nконкретних територіальних виборчих комісій із зазначенням\nпропонованих кандидатур на посаду голови, заступника голови та\nсекретаря комісії. До цих списків відповідні місцеві організації\nпартій (блоки) включають членів цих партій (партій, що входять до\nблоку) або безпартійних громадян. Список повинен бути підписаний\nкерівником відповідної місцевої організації партії (керівниками\nмісцевих організацій партій, що входять до блоку) та завірений\nпечаткою місцевої організації партії (печатками місцевих\nорганізацій партій, що входять до блоку) або організацій вищого\nрівня. До списку додаються заяви осіб, запропонованих до складу\nвідповідної територіальної виборчої комісії, про згоду на участь у\nїї роботі. У поданні кандидатур до складу територіальних виборчих\nкомісій зазначаються:\n1) прізвище, ім'я та по батькові особи;\n2) рік народження (для осіб, яким у рік проведення виборів\nвиповнюється 18 років, - дата народження);\n3) громадянство особи;\n4) місце проживання та адреса житла особи, а також контактні\nтелефони;\n5) володіння державною мовою;\n6) освіта;\n7) місце роботи та займана посада особи;\n8) наявність досвіду щодо участі в роботі виборчих комісій;\n9) наявність відповідної освіти чи підготовки;\n10) посада в комісії, на яку пропонується особа.\n9. До складу територіальної виборчої комісії можуть входити\nгромадяни України, які мають право голосу на місцевих виборах.\n10. Громадянин може одночасно входити до складу лише однієї\nвиборчої комісії, що здійснює підготовку та проведення виборів\nнародних депутатів України, виборів депутатів Верховної Ради\nАвтономної Республіки Крим, депутатів місцевих рад та сільських,\nселищних, міських голів.\n12. Розподіл керівних посад у територіальній виборчій комісії\nздійснюється шляхом жеребкування. У жеребкуванні беруть участь\nлише кандидатури, які відповідають вимогам, передбаченим пунктами\n5, 8 і 9 частини восьмої цієї статті. Порядок жеребкування\nвизначається Центральною виборчою комісією.\n13. Голова, заступник голови та секретар територіальної\nвиборчої комісії не можуть бути представниками однієї місцевої\nорганізації партії (блоку).\n14. Орган, що прийняв рішення про формування територіальної\nвиборчої комісії, публікує зазначене рішення та склад виборчої\nкомісії у відповідних засобах масової інформації або, у разі\nнеможливості, оприлюднює в інший визначений ним спосіб не пізніш\nяк на сьомий день з дня його прийняття."
    },
    {
      "provision_ref": "art22",
      "section": "22",
      "title": "Стаття 22. Порядок утворення дільничної виборчої комісії",
      "content": "1. Дільнична виборча комісія утворюється відповідною\nтериторіальною виборчою комісією не пізніш як за 35 днів до дня\nвиборів у складі голови, заступника голови, секретаря та інших\nчленів комісії за поданням (не більш як на одну особу) керівного\nоргану районної, районної у місті, міської організації партії\n(блоку) та відповідними кандидатами в депутати по одномандатних\nвиборчих округах, які самовисунулися, а також відповідними\nкандидатами на посаду сільського, селищного, міського голови.\n2. До складу дільничної виборчої комісії можуть входити\nгромадяни України, які мають право голосу на місцевих виборах.\n3. Дільнична виборча комісія утворюється у складі:\n1) для малих дільниць - 10 - 18 осіб;\n2) для середніх дільниць - 14 - 20 осіб;\n3) для великих дільниць - 18 - 24 особи.\nНа виборчих дільницях, де кількість виборців не перевищує\nп'ятдесяти осіб, дільнична виборча комісія може утворюватися у\nскладі голови, секретаря та двох - чотирьох членів комісії.\n4. До складу дільничної виборчої комісії не можуть входити\nособи, зазначені у статті 20-1 цього Закону.\n5. Районна, районна у місті, міська чи вищого рівня (для сіл,\nселищ, міст, що входять до складу міста республіканського в\nАвтономній Республіці Крим, обласного значення або міста\nСевастополя) партійна організація (блок), кандидат у депутати,\nкандидат на посаду сільського, селищного, міського голови -\nсуб'єкти виборчого процесу не пізніш як за 40 днів до дня виборів\nподають до відповідної територіальної виборчої комісії список\nкандидатур для включення їх до складу відповідних дільничних\nвиборчих комісій (не більш як по одній особі до складу кожної\nдільничної комісії) із зазначенням пропонованих кандидатур на\nпосаду голови, заступника голови та секретаря комісії за підписом\nкандидата у депутати, кандидата на посаду сільського, селищного,\nміського голови, керівника відповідної місцевої організації партії\n(керівників організацій партій, що входять до блоку) і скріплений\nпечаткою місцевої організації партії (печатками місцевих\nорганізацій партій, що входять до блоку) або печаткою (печатками)\nорганізації (організацій) партії (партій) вищого рівня. В цей\nсписок районні, районні у місті, міські чи вищого рівня\nорганізації партії (блок) включають членів цієї партії (блоку) або\nбезпартійних громадян, які мають право голосу. До списку додаються\nзаяви осіб, запропонованих до складу відповідної дільничної\nвиборчої комісії, про згоду на участь у її роботі. У поданні\nкандидатур до складу дільничних виборчих комісій зазначається:\n1) прізвище, ім'я та по батькові особи;\n2) рік народження (для осіб, яким у рік проведення виборів\nвиповнюється 18 років, - дата народження);\n3) громадянство особи;\n4) місце проживання та адреса житла особи, а також контактні\nтелефони;\n5) володіння державною мовою;\n6) освіта;\n7) місце роботи та займана посада особи;\n8) наявність досвіду щодо участі в роботі виборчих комісій;\n9) наявність відповідної освіти чи підготовки;\n10) посада в комісії, на яку пропонується особа.\n6. Якщо число подань від місцевих організацій партій (блоків)\nперевищує визначений частиною третьою цієї статті граничний склад\nдільничної виборчої комісії, то їх участь у формуванні дільничної\nвиборчої комісії визначається за допомогою жеребкування. Порядок\nжеребкування визначається Центральною виборчою комісією.\n7. Розподіл керівних посад у дільничній виборчій комісії\nздійснюється шляхом жеребкування. У жеребкуванні беруть участь\nлише кандидатури, які відповідають вимогам, передбаченим пунктами\n5, 8 і 9 частини п'ятої цієї статті. Порядок жеребкування\nвизначається Центральною виборчою комісією.\n8. Голова, заступник голови та секретар дільничної виборчої\nкомісії не можуть бути представниками однієї місцевої організації\nпартії або блоку.\n9. У разі якщо у встановлений частиною п'ятою цієї статті\nстрок не надійшли подання щодо кандидатур до складу дільничної\nвиборчої комісії або якщо кількість запропонованих до складу\nдільничної виборчої комісії кандидатур становить менше від\nкількості осіб, встановлених частиною третьою цієї статті,\nдільнична виборча комісія утворюється відповідною територіальною\nвиборчою комісією за поданням її голови у мінімальній кількості,\nвстановленій частиною третьою цієї статті, з обов'язковим\nвключенням кандидатур, поданих від районних, районних у місті,\nміських чи вищого рівня місцевих організацій партій (блоків).\n10. Рішення про утворення дільничної виборчої комісії та про\nїї склад підлягає оприлюдненню у відповідних засобах масової\nінформації або в інший спосіб, визначений органом, що утворив\nкомісію, впродовж семи днів з дня її утворення, але не пізніш як\nза 28 днів до дня виборів.\n11. У разі проведення місцевих виборів одночасно з виборами\nнародних депутатів України дільничні виборчі комісії утворюються\nвідповідно до Закону України \"Про вибори народних депутатів\nУкраїни\" ( 1665-15 )."
    },
    {
      "provision_ref": "art23",
      "section": "23",
      "title": "Стаття 23. Повноваження Центральної виборчої комісії",
      "content": "Центральна виборча комісія крім повноважень, передбачених\nЗаконом України \"Про Центральну виборчу комісію\" ( 733/97-ВР ):\n1) приймає обов'язкові для виборчих комісій роз'яснення з\nпитань застосування цього Закону;\n2) встановлює норми і перелік обладнання, інвентарю для\nприміщень виборчої комісії та приміщень для голосування, а також\nвиди послуг, робіт, що можуть надаватися виборчим комісіям;\n3) звертається у разі необхідності до Конституційного Суду\nУкраїни щодо тлумачення Закону України \"Про вибори депутатів\nВерховної Ради Автономної Республіки Крим, місцевих рад та\nсільських, селищних, міських голів\", інших законів України або\nокремих їх положень з питань проведення місцевих виборів, вносить\nв установленому порядку пропозиції щодо вдосконалення законів з\nпитань проведення місцевих виборів;\n4) встановлює форми, зразки виборчих документів і печаток;\n5) у разі невиконання відповідною територіальною виборчою\nкомісією вимог частини другої статті 78 цього Закону за поданням\nвищого керівного органу політичної партії (виборчого блоку\nполітичних партій) визнає обраним, реєструє наступного за\nчерговістю у виборчому списку відповідної організації політичної\nпартії (виборчого блоку політичних партій) кандидата у депутати до\nВерховної Ради Автономної Республіки Крим, місцевої ради (крім\nсільської, селищної ради) замість депутата, повноваження якого\nдостроково припинено за рішенням вищого керівного органу\nполітичної партії (виборчого блоку політичних партій), за виборчим\nсписком відповідної місцевої організації якої він був обраний\nдепутатом Верховної Ради Автономної Республіки Крим, депутатом\nмісцевої ради (крім депутатів сільської, селищної ради) та видає\nтимчасове посвідчення депутата відповідної ради; { Частину першу\nстатті 23 доповнено пунктом згідно із Законом N 602-V ( 602-16 )\nвід 12.01.2007 }\n6) здійснює інші повноваження, передбачені цим та іншими\nзаконами України.\nСтаття 24. Повноваження територіальних (окружних)\nвиборчих комісій\n1. Територіальна виборча комісія на період здійснення своїх\nповноважень є постійно діючим органом, який забезпечує організацію\nі проведення відповідних місцевих виборів.\n2. Виборча комісія Автономної Республіки Крим, обласна,\nрайонна виборча комісія:\n1) забезпечує підготовку та проведення виборів до відповідної\nради;\n2) встановлює єдину нумерацію виборчих округів у межах\nвідповідно Автономної Республіки Крим, області, району;\n3) здійснює в межах відповідної\nадміністративно-територіальної одиниці контроль за додержанням та\nоднаковим застосуванням законодавства про місцеві вибори у\nчастині, що стосується виборів до Верховної Ради Автономної\nРеспубліки Крим, відповідної місцевої ради, виборцями, дільничними\nвиборчими комісіями, місцевими органами виконавчої влади та\nорганами місцевого самоврядування, їх посадовими та службовими\nособами, підприємствами, установами та організаціями (незалежно\nвід форм власності), їх посадовими особами, місцевими\nорганізаціями партій (блоками), їх представниками та\nуповноваженими особами, кандидатами у депутати відповідної ради,\nофіційними спостерігачами;\n4) надає правову, організаційну, методичну, технічну допомогу\nдільничним виборчим комісіям у частині їх діяльності, що\nстосується виборів відповідної ради, організовує навчання членів\nцих комісій з питань організації виборчого процесу;\n5) реєструє списки кандидатів у депутати, висунутих місцевими\nорганізаціями партій (блоками), до відповідної ради, їх\nпредставників, уповноважених осіб місцевих організацій партій\n(блоків), видає їм відповідні посвідчення; { Пункт 5 частини\nдругої статті 24 із змінами, внесеними згідно із Законом N 3253-IV\n( 3253-15 ) від 21.12.2005 }\n6) розглядає питання щодо скасування рішення про реєстрацію\nкандидатів у випадках, передбачених цим Законом;\n7) повідомляє населення про зареєстровані списки кандидатів у\nдепутати до відповідної ради від місцевих організацій партій\n(блоків);\n8) затверджує текст виборчого бюлетеня для виборів депутатів\nвідповідної ради, забезпечує виготовлення виборчих бюлетенів,\nпередає їх відповідним виборчим комісіям; { Пункт 8 частини другої\nстатті 24 із змінами, внесеними згідно із Законом N 3253-IV\n( 3253-15 ) від 21.12.2005 }\n9) встановлює порядок використання коштів на проведення\nвиборів до відповідної ради, організовує зустрічі з виборцями\nкандидатів у депутати, уповноважених осіб місцевих організацій\nпартій (блоків) - суб'єктів виборчого процесу у виборах до\nвідповідної ради;\n10) забезпечує виготовлення бланків виборчої документації\nщодо виборів до відповідної ради, у разі необхідності - печаток,\nштампів та передає їх відповідним дільничним виборчим комісіям;\n11) забезпечує відповідно до цього Закону виготовлення\nінформаційних плакатів місцевих організацій партій (блоків) -\nсуб'єктів виборчого процесу у виборах до відповідної ради;\n12) заслуховує інформацію дільничних виборчих комісій,\nмісцевих органів виконавчої влади та органів місцевого\nсамоврядування з питань, пов'язаних з підготовкою і проведенням\nвиборів до відповідної ради;\n13) реєструє спостерігачів від місцевих організацій партій\n(блоків) - суб'єктів виборчого процесу у виборах до відповідної\nради відповідно до цього Закону, веде облік офіційних\nспостерігачів від іноземних держав та міжнародних організацій,\nзареєстрованих Центральною виборчою комісією на території\nвідповідної адміністративно-територіальної одиниці;\n14) здійснює контроль за використанням коштів виборчих фондів\nмісцевих організацій партій (блоків) - суб'єктів виборчого процесу\nу виборах до відповідної ради;\n15) здійснює контроль за дотриманням встановленого цим\nЗаконом порядку проведення передвиборної агітації місцевими\nорганізаціями партій (блоками), їх уповноваженими особами,\nкандидатами у депутати;\n16) визнає вибори до відповідної ради або голосування на\nвиборчій дільниці недійсними у випадку, передбаченому статтями 72\nі 75 цього Закону; { Пункт 16 частини другої статті 24 із змінами,\nвнесеними згідно із Законом N 3253-IV ( 3253-15 ) від 21.12.2005 }\n17) встановлює результати виборів до відповідної ради,\nофіційно публікує результати виборів до відповідної ради;\n18) реєструє обраних депутатів відповідної ради, повідомляє\nнаселення про зареєстрованих депутатів відповідної ради та основні\nвідомості про них;\n19) організує проведення повторного голосування і повторних\nмісцевих виборів у випадках, передбачених цим Законом;\n20) розглядає звернення, заяви і скарги стосовно підготовки\nта проведення місцевих виборів до відповідної ради, приймає щодо\nних рішення;\n21) забезпечує передачу на зберігання до відповідної\nдержавної архівної установи виборчої та іншої документації в\nпорядку, встановленому Центральною виборчою комісією;\n23) здійснює інші повноваження, передбачені цим та іншими\nзаконами України.\n3. Районна виборча комісія крім повноважень, визначених\nчастиною другою цієї статті, встановлює підсумки голосування по\nвиборчих списках кандидатів у депутати від місцевих організацій\nпартій (блоків) до Верховної Ради Автономної Республіки Крим,\nобласної ради у відповідному окрузі, передає ці підсумки\nвідповідно до виборчої комісії Автономної Республіки Крим,\nобласної виборчої комісії.\n4. Сільська, селищна виборча комісія:\n1) забезпечує підготовку та проведення місцевих виборів;\n2) утворює виборчі округи, встановлює їх межі, публікує ці\nвідомості;\n3) утворює виборчі дільниці, встановлює їх межі та єдину\nнумерацію в межах села (кількох сіл, жителі яких добровільно\nоб'єдналися у сільську громаду), селища; { Пункт 3 частини\nчетвертої статті 24 в редакції Закону N 3253-IV ( 3253-15 ) від\n21.12.2005 }\n4) утворює дільничні виборчі комісії відповідно до цього\nЗакону;\n5) надає правову, організаційно-методичну, технічну допомогу\nдільничним виборчим комісіям, організовує навчання членів цих\nкомісій з питань організації виборчого процесу;\n6) реєструє кандидатів у депутати відповідної місцевої ради у\nвідповідних виборчих округах, їх довірених осіб та видає їм\nпосвідчення;\n7) реєструє кандидатів на посаду відповідно сільського,\nселищного голови, їх довірених осіб та видає їм відповідні\nпосвідчення;\n8) повідомляє населення про зареєстрованих кандидатів у\nдепутати відповідної місцевої ради, кандидатів на посаду\nсільського, селищного голови;\n9) затверджує текст виборчих бюлетенів по виборах відповідної\nмісцевої ради, а також сільського, селищного голови, забезпечує\nвиготовлення виборчих бюлетенів і передає їх дільничним виборчим\nкомісіям;\n10) скликає у разі необхідності за власною ініціативою\nзасідання дільничної виборчої комісії на території відповідної\nадміністративно-територіальної одиниці; { Пункт 10 частини\nчетвертої статті 24 в редакції Закону N 3253-IV ( 3253-15 ) від\n21.12.2005 }\n11) встановлює порядок використання коштів на проведення\nмісцевих виборів, розподіляє кошти між дільничними виборчими\nкомісіями, здійснює контроль за їх цільовим використанням;\n12) сприяє організації зустрічей кандидатів у депутати,\nкандидатів на посаду сільського, селищного голови з виборцями;\n13) забезпечує виготовлення бланків виборчої документації та\nу разі необхідності - печаток, штампів і передає їх відповідним\nдільничним виборчим комісіям;\n14) забезпечує виготовлення інформаційних плакатів єдиного\nзразка зареєстрованих кандидатів на посаду сільського, селищного\nголови, кандидатів у депутати відповідної місцевої ради;\n15) здійснює контроль за складанням списків виборців\nвідповідної територіальної громади і поданням їх дільничними\nвиборчими комісіями для загального ознайомлення та уточнення;\n16) реєструє спостерігачів від кандидатів у депутати\nвідповідної місцевої ради та кандидатів на посади сільських,\nселищних голів, місцевих організацій партій (блоків), веде облік\nофіційних спостерігачів від іноземних держав та міжнародних\nорганізацій, зареєстрованих Центральною виборчою комісією на\nтериторії відповідної територіальної громади;\n17) здійснює контроль за використанням кандидатами у депутати\nвідповідної місцевої ради, кандидатами на посаду сільського,\nселищного голови їх власних виборчих фондів відповідно до цього\nЗакону;\n19) встановлює підсумки голосування та результати місцевих\nвиборів;\n20) реєструє обраних депутатів ради;\n21) реєструє обраного сільського, селищного голову;\n22) організує проведення повторного голосування і повторних\nмісцевих виборів у випадках, передбачених цим Законом;\n23) встановлює підсумки голосування щодо списків кандидатів у\nдепутати від місцевих організацій партій до районної ради у\nвідповідному окрузі, передає ці підсумки до відповідної районної\nвиборчої комісії.\n5. Міська, районна в місті виборча комісія:\n1) забезпечує підготовку та проведення виборів до відповідної\nради;\n2) здійснює в межах відповідної\nадміністративно-територіальної одиниці контроль за додержанням та\nоднаковим застосуванням законодавства про місцеві вибори у\nчастині, що стосується виборів до відповідної місцевої ради,\nвиборцями, дільничними виборчими комісіями, місцевими органами\nвиконавчої влади та органами місцевого самоврядування, їх\nпосадовими та службовими особами, підприємствами, установами та\nорганізаціями (незалежно від форм власності), їх посадовими\nособами, місцевими організаціями партій (блоками), їх\nпредставниками та уповноваженими особами, кандидатами у депутати\nвідповідної ради, офіційними спостерігачами;\n3) утворює виборчі дільниці, встановлює їх межі та єдину\nнумерацію відповідно в межах міста, району в місті (у випадку\nпроведення виборів до міської, районної у місті ради, міського\nголови) з урахуванням вимог частини четвертої статті 18 цього\nЗакону; { Пункт 3 частини п'ятої статті 24 в редакції Закону\nN 3253-IV ( 3253-15 ) від 21.12.2005 }\n4) утворює дільничні виборчі комісії відповідно до цього\nЗакону;\n5) надає правову, організаційну, методичну, технічну допомогу\nдільничним виборчим комісіям у частині їх діяльності, що\nстосується виборів відповідної ради, організовує навчання членів\nцих комісій з питань організації виборчого процесу;\n6) реєструє списки кандидатів у депутати, висунутих місцевими\nорганізаціями партій (блоками), до відповідної ради, їх\nуповноважених осіб, видає їм відповідні посвідчення;\n7) розглядає питання щодо скасування рішення про реєстрацію\nкандидатів у випадках, передбачених цим Законом;\n8) повідомляє населення про зареєстровані списки кандидатів у\nдепутати до відповідної місцевої ради від місцевих організацій\nпартій (блоків);\n9) затверджує текст виборчого бюлетеня для виборів депутатів\nвідповідної місцевої ради, забезпечує виготовлення виборчих\nбюлетенів, передає їх дільничним виборчим комісіям;\n10) встановлює порядок використання коштів на проведення\nмісцевих виборів, розподіляє кошти між дільничними виборчими\nкомісіями, здійснює контроль за їх цільовим використанням;\n11) організовує зустрічі з виборцями кандидатів у депутати,\nуповноважених осіб місцевих організацій партій (блоків) -\nсуб'єктів виборчого процесу у виборах до відповідної місцевої\nради;\n12) забезпечує виготовлення бланків виборчої документації та\nу разі необхідності - печаток, штампів і передає їх відповідним\nдільничним виборчим комісіям;\n13) забезпечує відповідно до цього Закону виготовлення\nінформаційних плакатів місцевих організацій партій (блоків) -\nсуб'єктів виборчого процесу у виборах до відповідної місцевої\nради;\n14) заслуховує інформацію дільничних виборчих комісій,\nмісцевих органів виконавчої влади та органів місцевого\nсамоврядування з питань, пов'язаних з підготовкою і проведенням\nвиборів до відповідної місцевої ради;\n15) здійснює контроль за складанням списків виборців і\nподанням їх дільничними виборчими комісіями для загального\nознайомлення та уточнення;\n16) реєструє спостерігачів від місцевих організацій партій\n(блоків) - суб'єктів виборчого процесу у виборах до відповідної\nмісцевої ради відповідно до цього Закону, веде облік офіційних\nспостерігачів від іноземних держав та міжнародних організацій,\nзареєстрованих Центральною виборчою комісією на території\nвідповідної адміністративно-територіальної одиниці;\n17) здійснює контроль за використанням коштів виборчих фондів\nмісцевих організацій партій (блоків) - суб'єктів виборчого процесу\nу виборах до відповідної місцевої ради;\n18) спільно з органами місцевого самоврядування визначає\nпорядок розміщення агітаційних матеріалів, а також спеціально\nоблаштовані місця для нього;\n19) здійснює контроль за дотриманням встановленого цим\nЗаконом порядку проведення передвиборної агітації місцевими\nорганізаціями партій (блоками), їх уповноваженими особами,\nкандидатами у депутати;\n20) визнає вибори до відповідної місцевої ради або\nголосування на виборчій дільниці недійсними у випадку,\nпередбаченому статтею 72 цього Закону;\n21) встановлює результати виборів до відповідної місцевої\nради, офіційно публікує результати виборів до відповідної місцевої\nради;\n22) реєструє обраних депутатів відповідної місцевої ради,\nповідомляє населення про зареєстрованих депутатів відповідної\nмісцевої ради та основні відомості про них;\n23) організує проведення повторного голосування і повторних\nмісцевих виборів у випадках, передбачених цим Законом;\n24) розглядає звернення, заяви і скарги стосовно підготовки\nта проведення місцевих виборів до відповідної місцевої ради,\nприймає щодо них рішення;\n25) забезпечує передачу на зберігання до відповідної\nдержавної архівної установи виборчої та іншої документації в\nпорядку, встановленому Центральною виборчою комісією;\n27) здійснює інші повноваження, передбачені цим та іншими\nзаконами України.\n6. Міська виборча комісія крім повноважень, визначених\nчастиною п'ятою цієї статті, здійснює повноваження, які визначені\nпунктами 7, 8, 9, 12, 14, 16, 17, 21, частини четвертої цієї\nстатті, щодо виборів міського голови.\n7. Сільська, селищна, міська виборча комісія сіл, селищ,\nміст, розташованих у межах району (у складі міста відповідно до\nіснуючого адміністративно-територіального устрою), крім\nповноважень, визначених частинами четвертою, п'ятою цієї статті,\nвстановлює підсумки голосування щодо списків кандидатів у депутати\nвід місцевих організацій партій (блоків) до районної (міської)\nради або міського голови у відповідному виборчому територіальному\nокрузі і передає ці підсумки до районної (міської) територіальної\nвиборчої комісії.\n8. Районна в місті виборча комісія, крім повноважень,\nвизначених частиною п'ятою цієї статті, встановлює підсумки\nголосування до міської ради, на посаду міського голови у\nвідповідному виборчому територіальному окрузі, передає ці підсумки\nдо відповідної міської виборчої комісії.\n9. Міська (міст республіканського Автономної Республіки Крим\nі обласного значення) виборча комісія, крім повноважень,\nвизначених частиною п'ятою цієї статті, встановлює підсумки\nголосування щодо списків кандидатів у депутати від місцевих\nорганізацій партій (блоків) до Верховної Ради Автономної\nРеспубліки Крим, обласної ради у відповідному виборчому\nтериторіальному окрузі і передає ці підсумки до виборчої комісії\nАвтономної Республіки Крим, обласної виборчої комісії.\n10. Виборча комісія Автономної Республіки Крим, обласні,\nрайонні, районні у місті, міські, селищні, сільські виборчі\nкомісії інформують Верховну Раду України, відповідні ради про хід\nвиборчого процесу та результати виборів."
    },
    {
      "provision_ref": "art25",
      "section": "25",
      "title": "Стаття 25. Повноваження дільничної виборчої комісії",
      "content": "1. Повноваження дільничної виборчої комісії починаються з дня\nприйняття рішення про її утворення і закінчуються через десять\nднів після офіційного оприлюднення відповідними територіальними\nвиборчими комісіями результатів виборів.\n2. Дільнична виборча комісія:\n1) здійснює в межах території відповідної виборчої дільниці\nконтроль за додержанням та однаковим застосуванням законодавства\nпро місцеві вибори;\n2) уточнює списки виборців, подає їх для загального\nознайомлення та у випадках, передбачених цим Законом, вносить до\nних зміни;\n3) забезпечує можливість ознайомлення виборців з відомостями\nпро кандидатів у депутати, зареєстрованих у відповідному виборчому\nокрузі, та кандидатів на посаду сільського, селищного, міського\nголови, а також з рішеннями, опублікованими Центральною виборчою\nкомісією, відповідною територіальною виборчою комісією, власними\nрішеннями та повідомленнями;\n4) завчасно вручає або надсилає кожному виборцю іменні\nзапрошення із зазначенням дати проведення місцевих виборів, адреси\nприміщення для голосування, часу початку і закінчення голосування;\n5) забезпечує підготовку приміщення для голосування та\nвиборчих скриньок;\n6) у випадках, передбачених цим Законом, вносить зміни до\nвиборчого бюлетеня;\n7) організовує на виборчій дільниці голосування;\n8) здійснює підрахунок голосів виборців, поданих на виборчій\nдільниці;\n9) складає протоколи про підрахунок голосів виборців, поданих\nна виборчій дільниці;\n10) визнає недійсним голосування на виборчій дільниці у\nвипадку, передбаченому статтею 70 цього Закону;\n11) розглядає звернення з питань підготовки місцевих виборів\nта організації голосування на виборчій дільниці і в межах своїх\nповноважень приймає щодо них рішення;\n12) здійснює інші повноваження, передбачені цим та іншими\nзаконами України.\n3. У разі проведення місцевих виборів одночасно з виборами\nнародних депутатів України дільничні виборчі комісії здійснюють\nтакож повноваження, визначені Законом України \"Про вибори народних\nдепутатів України\" ( 1665-15 )."
    },
    {
      "provision_ref": "art26",
      "section": "26",
      "title": "Стаття 26. Організація роботи виборчої комісії",
      "content": "1. Основною формою роботи виборчої комісії є відкрите\nзасідання, яке скликається головою комісії, в разі його\nвідсутності - заступником голови, а у разі відсутності голови та\nзаступника голови - секретарем комісії.\n2. У разі необхідності засідання виборчої комісії може бути\nскликане за рішенням виборчої комісії вищого рівня.\n3. Перше засідання виборчої комісії скликається головою\nкомісії, в разі відсутності - його заступником не пізніш як на\nтретій робочий день після дня її утворення, а наступні - за\nнеобхідністю.\n4. Засідання виборчої комісії є правомочним, якщо в ньому\nбере участь не менш як дві третини складу комісії. У день\nголосування, зокрема, при підрахунку голосів, встановленні\nрезультатів голосування на виборчій дільниці, підсумку голосування\nв межах відповідного виборчого округу засідання територіальної\n(окружної) або дільничної виборчої комісії є повноважним за умови\nприсутності більше половини складу цієї комісії.\n5. Засідання виборчої комісії скликається з обов'язковим\nповідомленням усіх членів комісії про час, місце проведення\nзасідання та його порядок денний.\n6. Членам виборчої комісії надаються проекти рішень комісії\nта необхідні матеріали, як правило, не пізніш як за день до дня\nпроведення засідання комісії.\n7. Засідання виборчої комісії веде голова комісії або\nзаступник голови. У разі невиконання ними цієї функції комісія\nвизначає із свого складу головуючого на засіданні.\n8. Виборча комісія на вимогу трьох членів комісії, а\nдільнична виборча комісія також за рішенням територіальної\nвиборчої комісії по відповідних виборах, зобов'язана розглянути на\nсвоєму засіданні питання, що належать до її повноважень, не пізніш\nяк у триденний строк, але не пізніше дня місцевих виборів, а у\nдень виборів, крім дільничної виборчої комісії, - невідкладно.\n9. На засіданнях виборчої комісії, на виборчій дільниці в\nприміщенні, де проводиться голосування, мають право бути\nприсутніми з додержанням вимог цього Закону:\n1) члени Центральної виборчої комісії;\n2) члени виборчої комісії вищого рівня;\n3) кандидати у депутати, представники, уповноважені особи,\nофіційні спостерігачі місцевих організацій партій (блоків) -\nсуб'єктів відповідного виборчого процесу (разом не більше двох\nосіб від однієї місцевої організації партії (блоку);\n4) кандидати на посаду сільського, селищного, міського\nголови, їх довірені особи, офіційні спостерігачі (не більше однієї\nособи від одного кандидата);\n5) кандидати у депутати в одномандатних округах, їх довірені\nособи, офіційні спостерігачі (не більше однієї особи від одного\nкандидата);\n6) офіційні спостерігачі від іноземних держав і міжнародних\nорганізацій;\n7) представники засобів масової інформації (не більше двох\nосіб від одного засобу масової інформації).\nІнші особи можуть бути присутніми на засіданні комісії тільки\nз дозволу або на запрошення цієї комісії відповідно до прийнятого\nнею рішення. Перебування інших осіб на виборчій дільниці під час\nпроведення голосування, а також на засіданні комісії при\nпідрахунку голосів та встановленні результатів голосування не\nдозволяється.\n10. Виборча комісія може прийняти мотивоване рішення про\nпозбавлення права участі в засіданні осіб, зазначених у частині\nдев'ятій цієї статті, якщо вони перешкоджають його проведенню.\nТаке рішення приймається двома третинами від її складу.\n11. На засіданні виборчої комісії ведеться протокол, що\nпідписується головуючим на засіданні та секретарем комісії\n(чи виконуючим обов'язки секретаря, який визначається на\nзасіданні).\n12. Рішення виборчої комісії приймається відкритим\nголосуванням більшістю голосів від складу комісії, крім випадків,\nпередбачених цим Законом. Рішення комісії набирає чинності з\nмоменту його прийняття.\nНа засіданні окружної або дільничної виборчої комісії у день\nголосування, зокрема, при підрахунку голосів, встановленні\nрезультатів голосування на виборчій дільниці, підсумку голосування\nв межах територіального виборчого округу, у разі присутності менше\nніж двох третин від складу комісії рішення комісії приймається не\nменше ніж двома третинами від числа присутніх на засіданні\nкомісії.\n13. Рішення виборчої комісії з розглянутого питання повинно\nмістити: найменування комісії; найменування рішення; дату та місце\nйого прийняття і порядковий номер; мотивувальну частину з\nпосиланням на обставини, що зумовили розгляд питання на засіданні\nкомісії; посилання на конкретні положення нормативно-правових\nактів або рішення Центральної виборчої комісії чи територіальної\nвиборчої комісії або судові рішення, якими керувалася комісія при\nприйнятті рішення; резолютивну частину. Рішення підписується\nголовуючим на засіданні.\n14. Член виборчої комісії, який бере участь у її засіданні і\nне згоден з рішенням, прийнятим комісією, має право у письмовій\nформі висловити окрему думку, яка додається до відповідного\nпротоколу засідання виборчої комісії.\n15. Рішення виборчої комісії, прийняте в межах її\nповноважень, є обов'язковим для всіх суб'єктів та інших учасників\nвиборчого процесу. Ніхто не має права втручатися у діяльність\nвиборчих комісій, крім випадків, передбачених цим Законом.\n16. Рішення дільничної виборчої комісії, що суперечить\nзаконодавству України або прийняте з перевищенням її повноважень,\nможе бути скасоване в установленому законом порядку відповідною\nтериторіальною виборчою комісією або судом. У такому разі\nтериторіальна виборча комісія має право прийняти рішення по суті\nпитання.\n17. Рішення територіальної виборчої комісії, що суперечить\nзаконодавству України або прийняте з перевищенням її повноважень,\nможе бути скасоване в установленому законом порядку рішенням суду.\n18. Документи та звернення, що надходять до виборчої комісії,\nмають право приймати голова комісії, заступник голови комісії,\nсекретар або член комісії.\n19. Звернення, заяви і скарги, що надійшли до виборчої\nкомісії, реєструються в порядку, встановленому Центральною\nвиборчою комісією.\n20. Виборча комісія не може прийняти рішення про дострокове\nприпинення своїх повноважень.\n21. Для організаційного, правового, технічного забезпечення\nздійснення повноважень, передбачених цим Законом, виборча комісія\nможе залучати відповідних фахівців, технічних працівників, робота\nяких оплачується в порядку, визначеному частиною п'ятою статті 29\nцього Закону.\n22. Виборча комісія Автономної Республіки Крим для\nзабезпечення своєї діяльності у здійсненні повноважень має апарат\nвиборчої комісії. Умови оплати праці працівників апарату виборчої\nкомісії Автономної Республіки Крим встановлюються Кабінетом\nМіністрів України. Оплата праці працівників апарату виборчої\nкомісії Автономної Республіки Крим здійснюється за рахунок коштів\nбюджету Автономної Республіки Крим."
    },
    {
      "provision_ref": "art27",
      "section": "27",
      "title": "Стаття 27. Статус члена виборчої комісії",
      "content": "1. Статус члена Центральної виборчої комісії визначається\nЗаконом України \"Про Центральну виборчу комісію\" ( 733/97-ВР ).\n2. Статус члена територіальної, дільничної виборчої комісії\nвизначається цим Законом.\n3. За рішенням виборчої комісії голова, заступник голови,\nсекретар або у разі їх відмови - інші члени територіальної\nвиборчої комісії (загальною кількістю не більше трьох осіб),\nдільничної виборчої комісії (загальною кількістю не більше двох\nосіб) протягом виборчого процесу можуть виконувати свої\nповноваження у виборчій комісії з оплатою їх праці відповідно до\nчастини першої статті 29 цього Закону або здійснювати свої\nповноваження у виборчій комісії на платній основі на підставі\nцивільно-правового договору між ними і виборчою комісією.\nЗазначені особи на цей період звільняються від виконання\nвиробничих або службових обов'язків за основним місцем роботи із\nзбереженням їх стажу.\nГолова, заступник голови, секретар виборчої комісії\nАвтономної Республіки Крим виконують свої повноваження на\nпостійній основі. Оплата їх праці встановлюється Кабінетом\nМіністрів України і здійснюється за рахунок коштів бюджету\nАвтономної Республіки Крим.\n4. Член територіальної, дільничної виборчої комісії до\nзакінчення строку його повноважень у комісії не може бути\nзвільнений з роботи, переведений на нижчу посаду з підстав,\nпов'язаних із виконанням його обов'язків у виборчій комісії.\n5. Член територіальної виборчої комісії має право:\n1) брати участь у підготовці питань, що вносяться на розгляд\nвиборчої комісії;\n2) виступати на засіданнях виборчої комісії, ставити іншим\nучасникам засідання запитання щодо порядку денного, вносити\nпропозиції з питань, віднесених до повноважень комісії;\n3) за дорученням комісії перевіряти діяльність дільничних\nвиборчих комісій на відповідній території;\n4) знайомитися з документами виборчої комісії, членом якої\nвін є, та дільничних виборчих комісій на відповідній території;\n5) на відшкодування шкоди, заподіяної його життю, здоров'ю чи\nмайну у зв'язку з виконанням обов'язків члена виборчої комісії, у\nпорядку і розмірі, встановлених Кабінетом Міністрів України;\n6) представляти територіальну виборчу комісію за її рішенням\nв органах державної влади та органах місцевого самоврядування.\n6. Член дільничної виборчої комісії має право:\n1) брати участь у підготовці питань, що вносяться на розгляд\nвиборчої комісії;\n2) виступати на засіданнях виборчої комісії, ставити іншим\nучасникам засідання запитання щодо порядку денного, вносити\nпропозиції з питань, віднесених до повноважень комісії;\n3) знайомитися з документами виборчої комісії, членом якої\nвін є;\n4) на відшкодування шкоди, заподіяної його життю, здоров'ю чи\nмайну у зв'язку з виконанням обов'язків члена виборчої комісії, у\nпорядку і розмірі, встановлених Кабінетом Міністрів України.\n7. Член виборчої комісії зобов'язаний:\n1) додержуватися Конституції України ( 254к/96-ВР ) та\nзаконів України, зокрема з питань підготовки і проведення місцевих\nвиборів;\n2) брати участь у засіданнях виборчої комісії;\n3) виконувати рішення виборчої комісії та обов'язки,\nпокладені на нього згідно з їх розподілом у комісії.\n8. Член виборчої комісії має інші права та обов'язки,\nпередбачені цим та іншими законами України.\nСтаття 28. Припинення повноважень складу виборчої комісії та\nчлена комісії, який входить до її складу\n1. Повноваження члена територіальної виборчої комісії\nприпиняються з моменту обрання нового складу територіальної\nвиборчої комісії.\n2. Повноваження члена дільничної виборчої комісії\nприпиняються одночасно з припиненням повноважень виборчої комісії.\n3. Повноваження усього складу відповідної територіальної,\nдільничної виборчої комісії можуть бути достроково припинені в\nустановленому законом порядку органом, який її утворив, або за\nрішенням суду у разі систематичного порушення комісією Конституції\nУкраїни, цього та інших законів України.\n4. Повноваження члена відповідної територіальної, дільничної\nвиборчої комісії припиняються достроково у зв'язку з:\n1) особистою заявою про складення повноважень члена комісії;\n2) відкликанням його суб'єктом, який висунув члена комісії;\n3) припиненням його громадянства України;\n4) вибуттям на період до дня виборів за межі відповідної\nадміністративно-територіальної одиниці, що тягне за собою\nнеможливість виконувати обов'язки члена комісії;\n5) реєстрацією кандидатом у депутати місцевої ради,\nкандидатом на посаду сільського, селищного, міського голови,\nкандидатом у депутати Верховної Ради Автономної Республіки Крим,\nкандидатом у народні депутати України;\n6) реєстрацією його довіреною особою кандидата у депутати\nмісцевої ради або кандидата на посаду сільського, селищного,\nміського голови, кандидата у депутати Верховної Ради Автономної\nРеспубліки Крим, кандидата у народні депутати України,\nпредставником партії (блоку), уповноваженою особою місцевої\nорганізації партії (блоку), офіційним спостерігачем;\n7) систематичним невиконанням покладених на нього обов'язків,\nпро що не менш як двічі приймалось рішення виборчою комісією, до\nскладу якої входить особа;\n8) порушенням ним законодавства України про місцеві вибори,\nщо встановлено рішенням суду;\n9) набранням щодо нього законної сили обвинувальним вироком\nсуду за вчинення умисного злочину;\n10) набуттям ним членства в іншій виборчій комісії будь-якого\nрівня, що здійснює підготовку та проведення місцевих виборів,\nвиборів народних депутатів України;\n11) визнанням його судом недієздатним або безвісно відсутнім;\n12) його смертю.\n5. У разі дострокового припинення повноважень усього складу\nвиборчої комісії або зменшення кількісного складу комісії нижче\nвід межі, встановленої у частині першій статті 21 і частині третій\nстатті 22 цього Закону, відповідний орган, який утворив виборчу\nкомісію, не пізніш як на сьомий день, але не пізніш як напередодні\nдня виборів, відповідно затверджує новий склад комісії або включає\nдо її складу інших осіб замість тих, повноваження яких припинено у\nпорядку, встановленому цим Законом. Місцева організація партії\n(блок) - суб'єкт подання кандидатури члена комісії, повноваження\nякого достроково припинено, має пріоритетне право на подання\nкандидатури для включення до складу виборчої комісії замість\nвибулого. Таке подання, здійснене відповідно до вимог цього\nЗакону, не може бути відхилене.\n6. Відповідна територіальна або дільнична виборча комісія\nможе звернутися до органу, який її утворив, з мотивованим рішенням\nпро заміну голови, заступника голови, секретаря або іншого члена\nкомісії на підставі пункту 8 частини четвертої цієї статті, якщо\nза це проголосувало не менше двох третин членів комісії від її\nскладу. Це рішення підлягає обов'язковому розгляду у строки,\nзазначені у частині п'ятій цієї статті.\n7. Обрання нового голови, заступника голови, секретаря, члена\nвиборчої комісії проводиться в порядку, встановленому цим Законом.\n8. У разі якщо голова, заступник голови або секретар\nвиборчої комісії систематично не виконує покладені на нього\nобов'язки, відповідна територіальна або дільнична виборча комісія\nможе звернутися до органу, який її утворив, з мотивованим поданням\nпро його заміну, якщо за це проголосувало не менше двох третин\nчленів складу комісії. Це подання підлягає обов'язковому розгляду\nу строки, зазначені у частині п'ятій цієї статті. Рішення про\nзаміну голови виборчої комісії, заступника голови, секретаря\nвиборчої комісії не тягне за собою припинення повноважень цих осіб\nяк членів відповідної виборчої комісії.\nСтаття 29. Оплата праці членів виборчої комісії та осіб, які\nзалучаються до роботи у комісії\n1. Робота члена виборчої комісії, який виконує свої\nповноваження у виборчій комісії на платній основі відповідно до\nчастини третьої статті 27 цього Закону, оплачується в розмірі та\nпорядку, встановлених Кабінетом Міністрів України, за рахунок\nкоштів бюджету Автономної Республіки Крим, відповідного місцевого\nбюджету, отриманих як цільова субвенція з Державного бюджету\nУкраїни, що виділяються на підготовку і проведення виборів (далі -\nза рахунок коштів відповідного місцевого бюджету, отриманих як\nцільова субвенція з Державного бюджету України, що виділяються на\nпідготовку і проведення виборів).\n2. Розмір заробітної плати членів виборчих комісій\nвизначається Кабінетом Міністрів України. Для членів виборчих\nкомісій, звільнених від виконання виробничих або службових\nобов'язків за основним місцем роботи, розмір заробітної плати не\nможе бути нижчим середньої заробітної плати за місцем основної\nроботи та перевищувати розмір заробітної плати відповідного\nсільського, селищного, міського голови або голови відповідної\nради.\n3. Членам виборчих комісій у межах загальної економії фонду\nоплати праці, передбаченого кошторисом видатків відповідної\nвиборчої комісії на підготовку та проведення місцевих виборів,\nможе бути нарахована і виплачена одноразова грошова винагорода в\nпорядку, встановленому Кабінетом Міністрів України.\n4. Робота членів виборчих комісій (у тому числі пенсіонерів\nта осіб, які тимчасово не працюють) в день проведення місцевих\nвиборів та в дні встановлення підсумків голосування і результатів\nвиборів оплачується у розмірі та порядку, встановлених Кабінетом\nМіністрів України.\n5. Робота осіб, зазначених у частині двадцять першій\nстатті 26 цього Закону, при підготовці та проведенні чергових та\nпозачергових виборів оплачується в межах коштів відповідного\nмісцевого бюджету, отриманих як цільова субвенція з Державного\nбюджету України, що виділяються на підготовку і проведення\nмісцевих виборів, та затвердженого кошторису.\nСтаття 30. Оскарження рішень, дій чи бездіяльності, що\nстосуються місцевих виборів\n1. Суб'єкт виборчого процесу (за винятком виборчої комісії)\nмає право звернутися до виборчої комісії або до суду відповідно зі\nскаргою чи позовною заявою, що стосується виборчого процесу, з\nурахуванням особливостей, визначених цією статтею.\n2. Суб'єкт виборчого процесу (за винятком виборчої комісії)\nможе оскаржити рішення, дію чи бездіяльність, що стосується\nвиборчого процесу, таких суб'єктів оскарження:\n1) виборчої комісії, члена виборчої комісії;\n2) органу державної влади, органу місцевого самоврядування,\nпідприємства, закладу, установи чи організації, їх посадової чи\nслужбової особи;\n3) політичної партії (блоку політичних партій), місцевої\nорганізації партії (блоку місцевих організацій партій), крім\nрішення чи дії, які відповідно до закону, статуту (положення)\nналежать до внутрішньої організаційної діяльності партії, місцевої\nорганізації партії;\n4) засобу масової інформації, його посадової чи службової\nособи або творчого працівника;\n5) іншого суб'єкта виборчого процесу.\n3. Виборча комісія може оскаржити до суду рішення, дію чи\nбездіяльність, що стосується виборчого процесу, таких суб'єктів\nоскарження:\n1) органу державної влади, органу місцевого самоврядування,\nпідприємства, закладу, установи, організації, їх посадової чи\nслужбової особи;\n2) засобу масової інформації, його посадової чи службової\nособи або творчого працівника;\n3) кандидата у депутати, кандидата на посаду сільського,\nселищного, міського голови;\n4) політичної партії (блоку політичних партій), місцевої\nорганізації партії (блоку місцевих організацій партій), крім\nрішення чи дії, які відповідно до закону, статуту (положення)\nналежать до внутрішньої організаційної діяльності партії, місцевої\nорганізації партії.\n4. Рішення, дія чи бездіяльність дільничної виборчої комісії,\nтериторіальної виборчої комісії, яка виконує функцію окружної\nвиборчої комісії з відповідного виду місцевих виборів, члена такої\nвиборчої комісії може бути оскаржено до відповідної територіальної\nвиборчої комісії або до суду.\n5. Рішення, дія чи бездіяльність територіальної виборчої\nкомісії, члена територіальної виборчої комісії може бути оскаржено\nдо суду.\n6. Дія чи бездіяльність засобу масової інформації, його\nпосадової чи службової особи або творчого працівника може бути\nоскаржена до суду.\n7. Виборець може оскаржити рішення, дії чи бездіяльність\nсуб'єктів оскарження, якщо ці рішення, дії чи бездіяльність\nпорушили його виборчі права або охоронювані законом інтереси щодо\nучасті у виборчому процесі.\n8. Суд, до якого подано позовну заяву, невідкладно повідомляє\nвідповідну виборчу комісію та комісію вищого рівня про її\nнадходження, а також про ухвалене судом рішення.\n9. Якщо позовну заяву прийнято судом до розгляду і з того ж\nпитання та з тих же підстав подано скаргу до виборчої комісії,\nвиборча комісія після отримання повідомлення суду про надходження\nпозовної заяви зупиняє розгляд скарги до набрання рішенням\nзаконної сили."
    },
    {
      "provision_ref": "art30-1",
      "section": "30-1",
      "title": "Стаття 30-1. Строки оскарження",
      "content": "1. Скарга до виборчої комісії або позовна заява до суду\nможуть бути подані суб'єктом виборчого процесу у п'ятиденний строк\nз дня прийняття рішення, вчинення дії або допущення бездіяльності\nсуб'єктом оскарження, за винятком випадків, зазначених у частинах\nдругій, третій і четвертій цієї статті та частині п'ятій статті 32\nцього Закону.\n2. Скарга або позовна заява щодо порушень, що мали місце до\nдня голосування, можуть бути подані у строк, встановлений частиною\nпершою цієї статті, але не пізніше двадцять четвертої години дня,\nщо передує дню голосування.\n3. Скарга щодо порушення, яке мало місце під час голосування,\nможе бути подана до відповідної дільничної виборчої комісії не\nпізніше закінчення голосування.\n4. Скарга або позовна заява щодо рішень, дій чи бездіяльності\nвиборчої комісії, членів цих комісій, що мали місце у день\nголосування, під час підрахунку голосів та встановлення\nрезультатів голосування на дільниці, можуть бути подані до\nвиборчої комісії вищого рівня або до суду у дводенний строк з дня\nприйняття рішення, вчинення дії або бездіяльності.\n5. Днем вчинення бездіяльності вважається останній день\nстроку, в який мала бути, однак не була вчинена дія, передбачена\nзаконом.\n6. Днем подання скарги вважається день фактичного отримання\nскарги відповідною виборчою комісією.\n7. Строк подання скарги продовженню або поновленню не\nпідлягає, крім випадку повторного подання скарги після усунення її\nнедоліків не пізніше наступного дня після дня її повернення\nсуб'єктом розгляду скарги без розгляду відповідно до частини\nтретьої статті 30-3 цього Закону.\n8. Зміна або уточнення вимог суб'єкта звернення зі скаргою\nпід час розгляду скарги відповідною виборчою комісією, викликані\nвиявленням обставин, не відомих раніше суб'єкту звернення зі\nскаргою, не вважається новою скаргою і не підлягає встановленим\nобмеженням строків."
    },
    {
      "provision_ref": "art30-2",
      "section": "30-2",
      "title": "Стаття 30-2. Форма та зміст скарги та позовної заяви",
      "content": "1. Скарга до виборчої комісії подається у письмовій формі.\nСкарга повинна містити:\n1) назву виборчої комісії, до якої подається скарга;\n2) прізвище, ім'я, по батькові (найменування) суб'єкта\nзвернення зі скаргою, його місце проживання (поштову адресу), а\nтакож номер засобу зв'язку, адресу електронної пошти, якщо такі є;\n3) прізвище, ім'я, по батькові (найменування) суб'єкта\nоскарження, його місце проживання (поштову адресу), а також номер\nзасобу зв'язку, адресу електронної пошти, якщо такі є;\n4) суть порушеного питання;\n5) виклад обставин і зазначення доказів, якими суб'єкт\nзвернення зі скаргою обґрунтовує свої вимоги;\n6) чітко сформульовані вимоги із зазначенням суті рішення,\nухвалення якого вимагається від суб'єкта розгляду скарги;\n7) перелік документів і матеріалів, що додаються;\n8) зазначення заінтересованих осіб, яких суб'єкт звернення зі\nскаргою вважає за потрібне залучити до розгляду скарги;\n9) підпис суб'єкта звернення зі скаргою (представника) із\nзазначенням дати підписання.\n2. До скарги додаються її копії та копії усіх документів, що\nприєднуються до неї, у кількості, яка дорівнює кількості суб'єктів\nоскарження та заінтересованих осіб, зазначених у скарзі.\n3. Форма та зміст позовної заяви до суду визначаються\nКодексом адміністративного судочинства України."
    },
    {
      "provision_ref": "art30-3",
      "section": "30-3",
      "title": "Стаття 30-3. Порядок і строки розгляду скарг і позовних заяв",
      "content": "1. Порядок і строки розгляду позовної заяви судом\nвизначаються Кодексом адміністративного судочинства України.\n2. Розгляд скарг виборчою комісією здійснюється у порядку,\nвстановленому цією статтею.\n3. Скарга, оформлена без дотримання вимог статті 30-2 цього\nЗакону, повертається відповідно головою або заступником голови\nтериторіальної або дільничної виборчої комісії суб'єкту звернення\nзі скаргою без розгляду не пізніш як на наступний день після дня\nнадходження скарги, а скарга, подана напередодні дня голосування,\nв день голосування чи наступного дня, - невідкладно. При\nповерненні скарги без розгляду зазначається вичерпний перелік\nнедоліків, які перешкоджають розгляду скарги, і вказується на\nможливість повторного звернення зі скаргою, оформленою відповідно\nдо вимог статті 30-2 цього Закону у передбачені цим Законом\nстроки.\n4. При повторному поданні скарги з невиправленими недоліками\nабо з допущенням нових недоліків виборча комісія приймає рішення\nпро залишення її без розгляду по суті.\n5. Скарга, оформлена з дотриманням вимог статті 30-2 цього\nЗакону, розглядається відповідною виборчою комісією на своєму\nзасіданні не пізніш як на п'ятий день з дня її отримання, за\nвинятком випадків, передбачених частинами шостою - восьмою цієї\nстатті та частинами п'ятою і шостою статті 32 цього Закону.\n6. Скарга щодо порушень, які мали місце до дня голосування,\nрозглядається виборчою комісією у строк, передбачений частиною\nп'ятою цієї статті, але не пізніше початку голосування.\n7. Скарга щодо порушення, яке мало місце під час голосування,\nподана до дільничної виборчої комісії, розглядається нею відразу\nпісля закінчення голосування.\n8. Скарга щодо порушення, яке мало місце у день голосування,\nпід час підрахунку голосів та встановлення результатів голосування\nна дільниці, подана до територіальної виборчої комісії,\nрозглядається територіальною виборчою комісією у дводенний строк з\nдня її подання.\n9. Якщо виборча комісія при розгляді скарги визнає необхідним\nпроведення перевірки зазначених у скарзі обставин правоохоронними\nорганами, відповідні правоохоронні органи за зверненням виборчої\nкомісії перевіряють ці обставини та вживають відповідних заходів\nщодо припинення порушення законодавства у триденний строк з дня\nотримання звернення виборчої комісії, а якщо таке звернення\nотримано ними менше ніж за три дні до дня голосування, у день\nголосування чи в наступний за ним день, - невідкладно. Про\nнаслідки перевірки та вжиті заходи відповідні органи повідомляють\nвиборчу комісію, яка до них звернулася.\n10. Розгляд скарги виборчою комісією здійснюється з\nобов'язковим своєчасним повідомленням суб'єкта звернення зі\nскаргою, суб'єкта оскарження та інших заінтересованих осіб\nрекомендованою телеграмою, факсимільним повідомленням, засобами\nелектронної пошти про час і місце розгляду скарги. Допускається\nповідомлення суб'єкта звернення зі скаргою, суб'єкта оскарження та\nзаінтересованих осіб про час і місце розгляду скарги по телефону з\nфіксуванням такої дії службовою особою суб'єкта розгляду скарги\nокремою письмовою довідкою, яка долучається до протоколу.\nНеприбуття на засідання суб'єкта розгляду скарги осіб, які були\nналежним чином повідомлені про нього, не перешкоджає розгляду\nскарги.\n11. Копії скарги та доданих до неї документів надаються\nсуб'єкту оскарження та заінтересованим особам заздалегідь, а у\nразі неможливості - не пізніше початку розгляду скарги. Суб'єкт\nоскарження має право подати письмові пояснення по суті скарги, які\nберуться до розгляду виборчою комісією.\n12. Виборча комісія приймає рішення про залишення скарги без\nрозгляду по суті, якщо вона подана неналежним суб'єктом звернення\nзі скаргою або з порушенням строків оскарження, встановлених цим\nЗаконом.\n13. Суди, виборчі комісії, правоохоронні органи (прокуратура,\nміліція) організують свою роботу під час виборчого процесу, в тому\nчислі у вихідні дні та в день голосування, таким чином, щоб\nзабезпечити прийом і розгляд позовних заяв, скарг та звернень\nвиборчих комісій у строки та в спосіб, встановлені цим Законом."
    },
    {
      "provision_ref": "art30-4",
      "section": "30-4",
      "title": "Стаття 30-4. Докази",
      "content": "1. Доказами, на підставі яких виборча комісія встановлює\nнаявність чи відсутність обставин, що обґрунтовують вимоги і\nзаперечення скаржника, суб'єкта оскарження чи заінтересованих\nосіб, та інші обставини, що мають значення для правильного\nрозгляду скарги, можуть бути:\n1) письмові документи і матеріали (в тому числі електронні),\nякі містять відомості про обставини, що мають значення для\nправильного розгляду скарги;\n2) письмові пояснення суб'єктів виборчого процесу, посадових\nі службових осіб органів державної влади, органів місцевого\nсамоврядування, підприємств, закладів, установ і організацій,\nвідповідних правоохоронних органів, отримані на вимогу суб'єкта\nрозгляду скарги, в тому числі і членів виборчої комісії на\nвиконання повноважень виборчої комісії;\n3) речові докази;\n4) висновки експертів, надані письмово на запит виборчої\nкомісії - суб'єкта розгляду скарги, суб'єкта звернення зі скаргою\nабо суб'єкта оскарження.\n2. Докази виборчій комісії надають суб'єкт звернення зі\nскаргою, суб'єкт оскарження, заінтересовані особи. Виборча\nкомісія - суб'єкт розгляду скарги може звернутися із запитом\n(витребувати) додаткові докази за власною ініціативою або на\nпрохання суб'єкта звернення зі скаргою, суб'єкта оскарження,\nзаінтересованих осіб.\n3. Якщо суб'єкт звернення зі скаргою, суб'єкт оскарження чи\nзаінтересована особа не надасть докази для підтвердження обставин,\nна які він посилається, виборча комісія вирішує справу на основі\nнаявних доказів.\n4. Виборча комісія бере до розгляду лише ті докази, які мають\nзначення для розгляду скарги. Про відхилення доказів, які не мають\nзначення для розгляду скарги або не мають доказової сили,\nзазначається у рішенні виборчої комісії - суб'єкта розгляду\nскарги.\n5. Обставини (факти), для доведення яких законом встановлені\nпевні засоби доказування, не можуть доводитися іншими засобами\nдоказування.\n6. Письмові докази подаються в оригіналі або в засвідченій у\nвстановленому порядку копії. Якщо подано копію письмового доказу,\nвиборча комісія має право вимагати подання оригіналу або\nсамостійно витребовує оригінал письмового доказу. Після розгляду\nскарги виборча комісія на вимогу власника документа повертає\nоригінал документа, а в справі скарги залишається засвідчена у\nвстановленому порядку його копія.\n7. Виборча комісія оцінює належність, достовірність кожного\nдоказу, а також достатність і взаємний зв'язок доказів у їх\nсукупності, керуючись законом. Ніякі докази не мають наперед\nвстановленої сили, за винятком обставин, фактів, встановлених\nсудовим рішенням, що набрало законної сили.\nСтаття 30-5. Рішення за підсумком розгляду скарги, позовної\nзаяви\n1. Рішення виборчої комісії повинно бути законним і\nобґрунтованим.\n2. Під час розгляду скарги щодо рішення суб'єкта оскарження\nвиборча комісія вирішує:\n1) чи мало місце прийняття оскаржуваного рішення суб'єктом\nоскарження;\n2) чи було оскаржуване рішення прийнято суб'єктом оскарження\nна законних підставах;\n3) чи було оскаржуване рішення прийнято в межах повноважень\nта відповідно до визначеної законом процедури;\n4) які правові норми належить застосувати до цих\nправовідносин та чи віднесено законом розгляд скарги, позовної\nзаяви до повноважень суб'єкта їх розгляду;\n5) чи належить задовольнити кожну з вимог суб'єкта звернення,\nчи відмовити в їх задоволенні;\n6) чи належить поновити порушені права чи законні інтереси\nсуб'єкта звернення іншим способом;\n7) які рішення слід зобов'язати прийняти чи які дії, що\nвипливають із факту скасування рішення, вчинити.\n3. Під час розгляду скарги щодо дії (бездіяльності) суб'єкта\nоскарження виборча комісія вирішує:\n1) чи мала місце оскаржувана дія (бездіяльність) суб'єкта\nоскарження;\n2) чи оскаржувана дія (бездіяльність) здійснювалась\n(вчинялась) суб'єктом оскарження на законних підставах;\n3) які правові норми належить застосувати до цих\nправовідносин та чи віднесено законом розгляд скарги, позовної\nзаяви до повноважень суб'єкта їх розгляду;\n4) чи належить задовольнити кожну з вимог суб'єкта звернення,\nчи відмовити в їх задоволенні;\n5) чи належить поновити порушені права чи законні інтереси\nсуб'єкта звернення іншим способом;\n6) які рішення слід зобов'язати прийняти чи які дії, що\nвипливають із факту визнання оскаржених дій чи бездіяльності\nпротиправними, вчинити.\n4. При розгляді скарги по суті виборча комісія може\nзадовольнити скаргу повністю або частково чи відмовити в її\nзадоволенні.\n5. У разі задоволення скарги виборча комісія може прийняти\nрішення, яким:\n1) визнати рішення суб'єкта оскарження чи окремих його\nположень, дії чи бездіяльність такими, що не відповідають вимогам\nзаконодавства, порушують виборчі права громадян, права та законні\nінтереси суб'єкта виборчого процесу;\n2) скасувати рішення;\n3) зобов'язати суб'єкта оскарження здійснити дії, передбачені\nзаконодавством, що регулює організацію та порядок проведення\nвиборів;\n4) зобов'язати суб'єкта оскарження утриматися від вчинення\nпевних дій;\n5) поновити іншим способом порушені виборчі права громадян,\nправа та законні інтереси суб'єкта виборчого процесу;\n6) зобов'язати суб'єкта оскарження та (або) інший орган,\nпартію (блок), засіб масової інформації, посадову чи службову\nособу здійснити передбачені законодавством, що регулює організацію\nта порядок проведення виборів, дії, які випливають із факту\nскасування рішення, визнання оскаржених дій або бездіяльності\nпротиправними.\n6. Виборча комісія відмовляє в задоволенні скарги, якщо\nвстановить, що рішення, дії або бездіяльність суб'єкта оскарження\nвчинені відповідно до закону, в межах повноважень, передбачених\nзаконом, і не порушують виборчі права виборців, права і законні\nінтереси інших суб'єктів виборчого процесу.\n7. Копія рішення виборчої комісії видається чи надсилається\nсуб'єкту звернення, суб'єкту оскарження, заінтересованим особам,\nвідповідній виборчій комісії, іншому суб'єкту, про якого йдеться у\nрішенні, не пізніше наступного дня після прийняття рішення, а у\nразі прийняття рішення напередодні, в день виборів або на\nнаступний день - невідкладно.\n8. У разі визнання судом рішення відповідної виборчої комісії\nпротиправним, у тому числі з питання визнання голосування на\nвиборчій дільниці недійсним, встановлення підсумків і результатів\nголосування, встановлення результатів виборів, рішення з цього\nпитання приймає виборча комісія, рішення якої було визнане\nпротиправним, або виборча комісія вищого рівня на підставі рішення\nсуду. При цьому виборча комісія не може прийняти рішення, яке по\nсуті повторює рішення, визнане судом протиправним, за винятком\nвипадку, коли рішення було скасоване з формальних підстав.\n9. Виборча комісія вищого рівня на підставі скарги, рішення\nсуду або з власної ініціативи може скасувати рішення виборчої\nкомісії нижчого рівня та прийняти рішення по суті питання або\nзобов'язати виборчу комісію нижчого рівня повторно розглянути\nпорушене питання.\n10. Порядок прийняття рішення судом за підсумком розгляду\nпозовної заяви, вимоги до рішення суду та порядок набрання ним\nзаконної сили встановлюються Кодексом адміністративного\nсудочинства України ( 2747-15 )."
    },
    {
      "provision_ref": "art31",
      "section": "31",
      "title": "Стаття 31. Порядок складання списків виборців",
      "content": "1. Для підготовки та проведення голосування з місцевих\nвиборів виконавчі органи сільських, селищних, міських (у містах,\nде немає районних у місті рад), районних у містах рад або органи\n(посадові особи), які відповідно до закону здійснюють їх\nповноваження, складають списки виборців по кожній звичайній\nвиборчій дільниці на основі відомостей Державного реєстру\nвиборців. Відомості щодо громадян, які проживають на відповідній\nтериторії, подаються у вигляді загального списку виборців на\nпаперовому носії та в електронному вигляді відповідному\nсільському, селищному, міському голові, голові районної у місті\nради або іншій особі, яка відповідно до закону здійснює його\nповноваження, відповідними органами ведення Державного реєстру\nвиборців не пізніш як за 45 днів до дня виборів. Один примірник\nсписку підписується керівником органу ведення Державного реєстру\nвиборців на кожній сторінці. Такий список містить відомості про:\n1) прізвище, ім'я, по батькові виборця;\n2) дату народження виборця (число, місяць, рік);\n3) адресу житла виборця;\n4) за наявності підстав - відмітку у графі \"Примітки\" про\nпостійну нездатність виборця самостійно пересуватися.\n2. Список виборців на звичайній виборчій дільниці складається\nза формою, встановленою Центральною виборчою комісією, у трьох\nпримірниках на паперовому носії та в електронному вигляді. Список\nвиборців на паперовому носії підписується відповідно сільським,\nселищним, міським головою, головою районної у місті ради або іншою\nпосадовою особою, яка відповідно до закону здійснює його\nповноваження. Підпис такої посадової особи засвідчується\nвідповідною печаткою.\n3. До списку виборців включаються виборці, які належать до\nвідповідної територіальної громади і мають право голосу на\nвідповідних місцевих виборах. Виборець може бути включений до\nсписку виборців тільки на одній виборчій дільниці.\n4. У списку виборців на виборчій дільниці зазначаються\nпрізвище, ім'я, по батькові, дата народження (число, місяць, рік),\nмісце проживання та адреса житла виборця. У списку виборців\nпередбачається відповідна графа для підпису виборця за отримання\nвиборчих бюлетенів з усіх видів місцевих виборів та графа для\nприміток. У графі \"Примітки\" списку виборців на виборчій дільниці\nна підставі загального списку виборців напроти прізвищ виборців,\nпостійно не здатних самостійно пересуватися, робиться відповідна\nвідмітка. У цій же графі напроти прізвища виборця, який отримав\nвиборчі бюлетені не з усіх видів місцевих виборів, робиться запис\nпро види місцевих виборів, виборчі бюлетені з яких виборець не\nотримав (стосовно виборців, які голосують за місцем перебування,\nтакий запис робиться напроти їхніх прізвищ у витягу із списку\nвиборців). Виборці включаються до списку в порядку, зручному для\nпроведення голосування.\n5. Сільський, селищний, міський голова, голова районної у\nмісті ради або інша посадова особа, яка відповідно до закону\nздійснює його повноваження, не пізніш як за 40 днів до дня виборів\nпередає списки виборців по кожній звичайній виборчій дільниці на\nпаперових носіях (у двох примірниках) та в електронному вигляді\nвідповідним сільській, селищній, міській (міста без районного\nподілу), районній у місті територіальним виборчим комісіям на їх\nзасіданнях. Про передачу зазначених списків виборців складається\nакт у двох примірниках. Один примірник акта зберігається у\nсільського, селищного, міського голови, голови районної у місті\nради або іншої посадової особи, яка відповідно до закону здійснює\nйого повноваження, інший - у відповідній територіальній виборчій\nкомісії.\n6. Якщо територіальна виборча комісія за 40 днів до дня\nвиборів не отримала список виборців на звичайній виборчій\nдільниці, вона оскаржує до місцевого суду бездіяльність відповідно\nсільського, селищного, міського голови, голови районної у місті\nради або особи, яка відповідно до закону здійснює його\nповноваження, у порядку, передбаченому цим Законом.\n7. Територіальна виборча комісія не пізніш як за 32 дні до\nдня виборів передає один примірник списку виборців на виборчій\nдільниці (на паперовому носії) відповідним дільничним виборчим\nкомісіям звичайних виборчих дільниць. Другий примірник\nзберігається в територіальній виборчій комісії. Від імені\nдільничної виборчої комісії списки виборців отримують не менше\nтрьох членів цієї комісії, які представляють різні місцеві\nорганізації партій (блоки), одним з яких повинен бути голова\nкомісії, а у разі неможливості - заступник голови або секретар\nкомісії. Про передачу дільничній виборчій комісії списку виборців\nскладається акт у двох примірниках.\n8. При проведенні голосування на місцевих виборах відкріпні\nпосвідчення не застосовуються. Виборець, який на день виборів\nперебуває за межами населеного пункту, де він проживає, участі у\nмісцевих виборах не бере, крім випадків, передбачених частиною\nтретьою статті 31-1 цього Закону.\n9. Якщо окремо проводяться вибори депутатів Верховної Ради\nАвтономної Республіки Крим, обласної, районної, міської (міста з\nрайонним поділом) ради або міського (міста з районним поділом)\nголови, то відповідний сільський, селищний, міський голова не\nпізніш як за 40 днів до дня виборів передає списки виборців по\nкожній звичайній виборчій дільниці на паперових носіях (у двох\nпримірниках) та в електронному вигляді відповідній територіальній\n(окружній) виборчій комісії. Про передачу зазначених списків\nвиборців складається акт в двох примірниках. Один примірник акта\nзберігається у сільського, селищного, міського голови, голови\nрайонної у місті ради або іншої посадової особи, яка відповідно до\nзакону здійснює його повноваження, інший - у відповідній\nтериторіальній (окружній) виборчій комісії.\nСтаття 31-1. Складання списків виборців на спеціальних\nвиборчих дільницях\n1. Списки виборців на спеціальних виборчих дільницях у\nстаціонарних лікувальних закладах складаються дільничними\nвиборчими комісіями на підставі відомостей, поданих головним\nлікарем стаціонарного лікувального закладу, за десять днів до дня\nвиборів. У поданні вказуються відомості, зазначені у частині\nпершій статті 31 цього Закону. До списків виборців не включаються\nвиборці, які проживають за межами області (міст Києва та\nСевастополя, Автономної Республіки Крим), де знаходиться\nспеціальна виборча дільниця.\n2. Дільнична виборча комісія спеціальної виборчої дільниці\nвносить виборця до списку виборців із зазначенням у графі\n\"Примітка\" його права на отримання виборчого бюлетеня на місцевих\nвиборах кожного виду відповідно до частини третьої цієї статті.\nСписок виборців затверджується рішенням дільничної виборчої\nкомісії. Виборча комісія спеціальної виборчої дільниці (у разі\nколи місцеві вибори проводять неодночасно з виборами народних\nдепутатів України) невідкладно повідомляє відповідні територіальні\nвиборчі комісії за місцепроживанням виборця (сільську, селищну,\nміську, районну в місті, районну, обласну виборчі комісії, виборчу\nкомісію Автономної Республіки Крим) про включення виборця до\nсписку виборців на спеціальній виборчій дільниці. Виборча комісія\nАвтономної Республіки Крим, обласна, районна, міська (міста з\nрайонним поділом) невідкладно повідомляє відповідні сільські,\nселищні, міські, районні у місті територіальні виборчі комісії про\nвиборців, включених до списку виборців на спеціальній виборчій\nдільниці, у разі коли місцеві вибори проводять неодночасно з\nвиборами народних депутатів України.\n3. Виборець, включений до списку виборців на спеціальній\nвиборчій дільниці, отримує виборчі бюлетені для голосування на\nвиборах:\nдепутатів Верховної Ради Автономної Республіки Крим, якщо він\nпроживає на території Автономної Республіки Крим, а стаціонарний\nлікувальний заклад, де він перебуває, розташований на території\nАвтономної Республіки Крим;\nдепутатів обласної ради, якщо він проживає на території цієї\nобласті, а стаціонарний лікувальний заклад, де він перебуває,\nрозташований на території цієї області;\nдепутатів районної ради, якщо він проживає на території цього\nрайону, а стаціонарний лікувальний заклад, де він перебуває,\nрозташований на території цього району;\nдепутатів сільської, селищної, міської ради, сільського,\nселищного чи міського голови, якщо він проживає на території\nвідповідного села (одного з кількох сіл, жителі яких добровільно\nоб'єдналися у сільську громаду), селища, міста згідно з існуючим\nадміністративно-територіальним устроєм, а стаціонарний лікувальний\nзаклад, де він перебуває, розташований на території цього села,\nселища, міста;\nдепутатів районної у містах з районним поділом ради, якщо він\nпроживає на території цього району у місті, а стаціонарний\nлікувальний заклад, де він перебуває, розташований на території\nцього району у місті.\n4. Якщо місцеві вибори проводяться одночасно з виборами\nнародних депутатів України чи виборами Президента України, на\nспеціальних виборчих дільницях в установах кримінально-виконавчої\nсистеми, у військових частинах списки виборців з місцевих виборів\nне складаються.\nСтаття 32. Порядок ознайомлення виборців із списком виборців\nна виборчій дільниці та оскарження\nнеправильностей в списку виборців\n1. Дільнична виборча комісія після отримання списку виборців\nна виборчій дільниці у порядку і в строки, передбачені частиною\nсьомою статті 31 цього Закону, наступного дня надає його для\nзагального ознайомлення у приміщенні дільничної виборчої комісії.\n2. Дільнична виборча комісія двічі надсилає кожному виборцю\nіменні запрошення, якими повідомляє про включення його до списку\nвиборців відповідної виборчої дільниці, назви всіх видів місцевих\nвиборів, у яких йому пропонується голосувати, номер виборця у\nсписку виборців, адресу дільничної виборчої комісії, її номер\nтелефону і розпорядок роботи, а також про час і місце голосування.\nВиборцям, щодо яких у списку виборців є відмітки про постійну\nнездатність самостійно пересуватися, одночасно повідомляється, що\nїм буде надана можливість проголосувати за місцем перебування.\nІменні запрошення надсилаються виборцям не пізніш як за двадцять\nп'ять і не пізніш як за сім днів до дня виборів. У разі проведення\nмісцевих виборів одночасно з виборами народних депутатів України\nчи виборів Президента України виборцям надсилаються іменні\nзапрошення відповідно до Закону України \"Про вибори народних\nдепутатів України\" ( 1665-15 ) чи Закону України \"Про вибори\nПрезидента України\" ( 474-14 ) із зазначенням всіх видів місцевих\nвиборів, у яких йому пропонується голосувати. Форма іменного\nзапрошення затверджується Центральною виборчою комісією.\n3. Кожен громадянин має право ознайомитися зі списком\nвиборців у приміщенні дільничної виборчої комісії та перевірити\nправильність відомостей, внесених до списку виборців. Громадянин\nмає право оскаржити до дільничної чи сільської, селищної, міської\n(міста без районного поділу), районної у місті територіальної\nвиборчої комісії або безпосередньо до суду за місцезнаходженням\nвиборчої комісії допущені при складанні списку виборців\nнеправильності, в тому числі невключення, неправильне включення\nабо виключення із списку виборців його або інших осіб, а також\nнаявність чи відсутність відміток про нездатність виборця\nсамостійно пересуватися.\n4. Громадянин особисто подає скаргу до дільничної або\nсільської, селищної, міської (міста без районного поділу),\nрайонної у місті територіальної виборчої комісії щодо обставин,\nпередбачених частиною третьою цієї статті. Скарга за формою,\nвизначеною статтею 30-2 цього Закону (без зазначення суб'єкта\nоскарження), подана до виборчої комісії, розглядається на\nнайближчому засіданні комісії, як правило, у присутності суб'єкта\nзвернення зі скаргою. Про час найближчого засідання комісії\nзаявника скарги повідомляє член комісії, який прийняв скаргу.\n5. Скарга, зазначена у частині четвертій цієї статті, може\nбути подана до відповідної дільничної виборчої комісії не пізніш\nяк за п'ять днів до дня виборів. Така скарга розглядається\nкомісією у дводенний строк з дня її отримання. За підсумком\nрозгляду скарги дільнична виборча комісія зобов'язана прийняти\nрішення про внесення зміни до списку виборців або мотивоване\nрішення про відмову у задоволенні скарги. Копія рішення видається\nзаявнику скарги не пізніше наступного дня після його прийняття.\nСкарга, подана до дільничної виборчої комісії після зазначеного\nстроку, не розглядається, рішення по ній не приймається.\n6. Скарга, зазначена у частині четвертій цієї статті, може\nбути подана до відповідної сільської, селищної, міської (міста без\nрайонного поділу), районної у місті територіальної виборчої\nкомісії не пізніш як за три дні до дня виборів. Така скарга\nрозглядається комісією у дводенний строк, але не пізніш як за три\nдні перед днем виборів, а подана за три дні до дня виборів -\nневідкладно. За підсумком розгляду скарги сільська, селищна,\nміська (міста без районного поділу), районна у місті територіальна\nвиборча комісія зобов'язана прийняти рішення про включення виборця\nдо списку виборців на відповідній виборчій дільниці або мотивоване\nрішення про відмову у задоволенні скарги. Копія рішення видається\nзаявнику скарги не пізніше наступного дня після його прийняття, а\nу разі його прийняття за три і менше днів до дня виборів -\nневідкладно.\n7. Позовна заява про уточнення списку виборців може бути\nподана до суду за місцезнаходженням відповідної виборчої комісії\nне пізніше як за два дні до дня голосування. Така позовна заява\nрозглядається судом у строки, встановлені Кодексом\nадміністративного судочинства України ( 2747-15 ).\n8. Виборча комісія приймає рішення щодо включення або\nневключення особи до списку виборців на відповідній дільниці на\nпідставі встановлення місця проживання (адреси житла) цієї особи.\nВиборча комісія при розгляді скарги зобов'язана звернутися до\nпосадової особи, яка подала список виборців на виборчій дільниці,\nіз запитом про місце проживання та адресу житла особи. Письмова\nвідповідь на запит має бути надана наступного дня. Виборча комісія\nне може прийняти рішення про включення або виключення виборця зі\nсписку без отримання відомостей від посадової особи, яка склала\nсписок виборців.\n9. При проведенні місцевих виборів одночасно з виборами\nнародних депутатів України чи виборів Президента України до\nдільничної виборчої комісії чи до суду може подаватись одна\nскарга, позовна заява на неправильності, виявлені одночасно у\nсписках виборців з місцевих виборів та у списках виборців з\nвиборів народних депутатів України чи Президента України, що\nстосуються одного виборця. За підсумками розгляду такої скарги,\nпозовної заяви приймається одне рішення, що стосується місцевих\nвиборів і виборів народних депутатів України чи виборів Президента\nУкраїни.\nСтаття 32-1. Порядок прийняття рішень про внесення змін до\nсписку виборців на звичайній виборчій дільниці\n1. Дільнична або територіальна виборча комісія на вимогу\nчлена відповідної комісії, кандидата, зареєстрованого для участі у\nвідповідних виборах, його довіреної особи, уповноваженої особи,\nпредставника місцевої організації партії (блоку) має право\nзвернутися з запитом до посадових осіб, які подали списки виборців\nна звичайних виборчих дільницях, щодо перевірки та уточнення\nінформації про місце проживання чи інших відомостей про виборців.\nВідповідна посадова особа зобов'язана надати такі відомості не\nпізніше наступного дня після отримання запиту виборчої комісії.\n2. Дільнична виборча комісія приймає рішення про внесення\nзмін до списку виборців за підсумком розгляду скарг громадян на\nпідставі відомостей, отриманих відповідно до частини першої цієї\nстатті, а також відповідно до абзацу другого цієї частини.\nДільнична виборча комісія може приймати рішення про внесення змін\nдо списку виборців не пізніш як за три дні до дня виборів, а у\nразі, якщо місцеві вибори проводяться одночасно з виборами\nнародних депутатів України, о 20 годині останньої п'ятниці перед\nднем виборів дільнична виборча комісія приймає рішення про\nвиключення зі списку виборців осіб на підставі заяв виборців про\nвидачу відкріпних посвідчень відповідно до Закону України \"Про\nвибори народних депутатів України\" ( 1665-15 ).\nДільнична виборча комісія приймає рішення про включення до\nсписку виборців на виборчій дільниці членів відповідної дільничної\nвиборчої комісії на підставі їх особистих заяв у строк,\nвстановлений абзацом першим цієї частини. Член дільничної виборчої\nкомісії включається до списку виборців із зазначенням у графі\n\"Примітка\" виду місцевих виборів, на яких він має право голосу та\nз яких він має право отримати виборчий бюлетень на відповідній\nвиборчій дільниці. Якщо при включенні членів дільничної виборчої\nкомісії до списку виборців на цій виборчій дільниці дільнична\nвиборча комісія виявляє підстави для можливого включення цих\nчленів комісії до списків виборців на одній чи кількох інших\nвиборчих дільницях, вона не пізніше наступного дня після прийняття\nрішення про включення членів комісії до списку виборців на\nвиборчій дільниці повідомляє територіальну (окружну) виборчу\nкомісію виборчого округу, до якого належить виборча дільниця, про\nвключення до списку виборців цих членів комісії та про інші\nможливі місця їх включення до списків виборців. Територіальна\n(окружна) виборча комісія, яка отримала таке повідомлення,\nзабезпечує невідкладне передання його до територіальних (окружних)\nвиборчих комісій виборчих округів, до яких належать виборчі\nдільниці, де вказані члени дільничної виборчої комісії могли бути\nвключені до списків виборців.\n3. За два дні до дня виборів дільнична виборча комісія\nпередає відповідній сільській, селищній, міській (міста без\nрайонного поділу), районній у місті територіальній виборчій\nкомісії на її засіданні перелік виборців, щодо яких були прийняті\nрішення про включення до списку виборців на відповідній дільниці,\nта перелік виборців, щодо яких були прийняті рішення про\nвиключення зі списку виборців. До зазначених переліків, складених\nза формою списку виборців, додаються рішення дільничної виборчої\nкомісії про включення до списку та виключення зі списку виборців і\nдокументи, на підставі яких були прийняті відповідні рішення. Від\nімені дільничної виборчої комісії зазначені переліки та документи\nпередають не менше трьох членів цієї комісії, які представляють\nрізні місцеві організації партій (блоки), одним з яких повинен\nбути голова комісії, а у разі неможливості - заступник голови або\nсекретар комісії. Про передачу зазначених переліків та документів\nскладається акт у двох примірниках.\n4. Сільська, селищна, міська (міста без районного поділу),\nрайонна у місті територіальна виборча комісія приймає рішення про\nвключення виборця до списку виборців або про виключення виборця із\nсписку виборців на відповідній виборчій дільниці за наслідком\nрозгляду скарг громадян відповідно до частини шостої статті 32\nцього Закону, а також на підставі відомостей, наданих відповідно\nдо частини першої цієї статті.\n5. На підставі рішень, прийнятих відповідно до частини\nчетвертої цієї статті, рішень суду, а також на підставі\nповідомлень, отриманих відповідно до частини другої статті 31-1 та\nчастини першої статті 32-2 цього Закону, голова, заступник голови\nабо секретар сільської, селищної, міської (міста без районного\nподілу), районної у місті територіальної виборчої комісії не\nпізніш як за два дні до дня виборів, але до початку засідання, що\nпроводиться відповідно до частини третьої цієї статті, складають\nпереліки виборців, яких необхідно включити до списку виборців на\nкожній виборчій дільниці, та переліки виборців, яких необхідно\nвиключити зі списку виборців на кожній виборчій дільниці на\nвідповідній території. У переліку зазначається, з яких підстав\nвиборця включено до списку виборців або виключено з нього. Кожен\nтакий перелік складається у двох примірниках у формі списку\nвиборців на виборчій дільниці. Достовірність переліку виборців\nзасвідчується на кожному аркуші переліку підписом голови та\nсекретаря територіальної виборчої комісії та відтиском печатки\nкомісії.\n6. Сільська, селищна, міська (міста без районного поділу),\nрайонна у місті територіальна виборча комісія на засіданні, що\nпроводиться відповідно до частини третьої цієї статті, передає\nкожній дільничній виборчій комісії по одному примірнику кожного\nпереліку виборців, зазначених у частині п'ятій цієї статті. Про\nпередачу зазначених переліків дільничній виборчій комісії\nскладається у двох примірниках акт. Другий примірник кожного\nпереліку зберігається у відповідній територіальній виборчій\nкомісії.\nСтаття 32-2. Особливості порядку уточнення списку виборців на\nспеціальній виборчій дільниці\n1. Головний лікар стаціонарного лікувального закладу не\nпізніше як за три дні до дня виборів подає до дільничної виборчої\nкомісії спеціальної виборчої дільниці відомості про осіб, які\nприбули до установи чи вибули із установи (закладу) після\nскладання списків виборців відповідно до статті 31-1 цього Закону.\nДільнична виборча комісія спеціальної виборчої дільниці на\nпідставі поданих відомостей приймає рішення про внесення змін до\nсписку виборців у порядку, встановленому статтею 31-1 цього\nЗакону, та невідкладно повідомляє про прийняте рішення відповідну\nсільську, селищну, міську (міста без районного поділу), районну у\nмісті територіальну виборчу комісію.\nЧлени дільничної виборчої комісії спеціальної виборчої\nдільниці можуть бути включені до списку виборців на цій виборчій\nдільниці в порядку, встановленому абзацом другим частини другої\nстатті 32-1 цього Закону.\n2. О 20 годині дня за три дні до дня виборів дільнична\nвиборча комісія спеціальної виборчої дільниці на своєму засіданні\nзакриває список виборців шляхом закреслення незаповнених граф\nсписку таким чином, щоб унеможливити подальше внесення змін до\nсписку виборців, підписується головою та секретарем комісії і\nскріпляється печаткою дільничної виборчої комісії. Завірена копія\nсписку виборців не пізніше 12 години наступного дня передається до\nвідповідної сільської, селищної чи міської територіальної виборчої\nкомісії.\nСтаття 32-3. Порядок внесення змін до списку виборців на\nвиборчій дільниці\n1. Внесення змін до списку виборців на виборчій дільниці\nздійснюється головою, заступником голови або секретарем комісії.\n2. Зміни до списку виборців на виборчій дільниці вносяться на\nпідставі:\n1) рішення дільничної виборчої комісії, прийнятого відповідно\nдо частини п'ятої статті 32 та частини другої статті 32-1 цього\nЗакону;\n2) рішення суду, прийнятого відповідно до частини сьомої\nстатті 32 цього Закону;\n3) переліків виборців, яких необхідно включити до списку\nвиборців на виборчій дільниці та яких необхідно виключити зі\nсписку виборців, складених сільською, селищною, міською (міста без\nрайонного поділу), районною у місті територіальною виборчою\nкомісією відповідно до частини п'ятої статті 32-1 цього Закону. У\nразі якщо місцеві вибори проводяться одночасно з виборами народних\nдепутатів України, із списку виборців на місцевих виборах\nвиключаються також виборці, внесені до переліку виборців, яких\nнеобхідно виключити із списку виборців на виборчій дільниці,\nскладеного відповідно до Закону України \"Про вибори народних\nдепутатів України\" ( 1665-15 );\n4) рішення дільничної виборчої комісії спеціальної виборчої\nдільниці за підсумком розгляду подання керівника стаціонарного\nлікувального закладу відповідно до статті 32-2 цього Закону.\n3. При внесенні змін до списку виборців на підставах,\nзазначених у пунктах 2 і 3 частини другої цієї статті, рішення\nдільничною виборчою комісією не приймається.\n4. Голова, заступник голови або секретар дільничної виборчої\nкомісії вносить зміни до списку виборців невідкладно після\nзакінчення засідання комісії, на якому було прийнято рішення,\nзазначені у пунктах 1 та 4 частини другої цієї статті, або\nневідкладно після отримання дільничною виборчою комісією\nдокументів, зазначених у пунктах 2 і 3 частини другої цієї статті.\n5. При включенні виборця до списку виборців на виборчій\nдільниці у порядку внесення змін до списку виборців відомості про\nнього, передбачені формою списку виборців, вносяться у кінці\nсписку виборців згідно з документами, що були підставою для\nвключення виборця до списку виборців. При цьому у графі \"Примітка\"\nзазначаються тип документа, дата і номер постанови дільничної чи\nтериторіальної (окружної) виборчої комісії або дата рішення суду\nпро включення виборця до списку виборців.\n6. Виключення із списку виборців осіб, які неправомірно\nвключені до нього, здійснюється шляхом викреслення, що\nзасвідчується записом \"Виключено\" та підписами голови і секретаря\nдільничної виборчої комісії у графі \"Примітка\". При цьому у графі\nпоруч з прізвищем виборця зазначаються тип документа, дата і номер\nпостанови дільничної чи територіальної виборчої комісії або дата\nрішення суду про виключення виборця із списку виборців.\n7. Список виборців після внесення змін, зазначених у пунктах\n3 та 4 частини другої цієї статті, закривається шляхом закреслення\nнезаповнених граф списку таким чином, щоб унеможливити подальше\nвнесення змін до списку виборців, підписується головою та\nсекретарем комісії і скріпляється печаткою дільничної виборчої\nкомісії.\n8. Голова, заступник голови та секретар дільничної виборчої\nкомісії у день голосування мають право виправляти неточності та\nтехнічні описки у списку виборців - неправильне написання\nпрізвища, імені, по батькові, дати народження, номера будинку,\nквартири місця проживання - у разі якщо, незважаючи на такі\nтехнічні описки, є зрозумілим, що до списку внесено саме того\nвиборця, який прибув на виборчу дільницю для голосування. Таке\nвиправлення засвідчується підписами голови або заступника голови\nта секретаря дільничної виборчої комісії у графі \"Примітка\".\n9. Після виконання дій, зазначених у частині сьомій цієї\nстатті, вносити будь-які зміни, крім передбачених частиною восьмою\nцієї статті, до списку виборців на звичайній виборчій дільниці\nзабороняється.\nСтаття 33. Загальний порядок висування кандидатів у депутати\nта кандидатів на посаду сільського, селищного,\nміського голови\n1. Висування кандидатів у депутати та кандидатів на посаду\nсільського, селищного, міського голови розпочинається за 70 днів і\nзакінчується за 40 днів до дня місцевих виборів.\n2. Право висування кандидатів у депутати та кандидатів на\nпосаду сільського, селищного, міського голови реалізується\nвиборцями через місцеві організації партій (блоки) або шляхом\nсамовисування у порядку, передбаченому цим Законом.\n3. Місцева організація партії або виборчий блок організацій\nпартій, утворений відповідно до цього Закону, може висувати\nкандидатів на місцевих виборах за умови, що зазначені організації\nпартій зареєстровані у встановленому законом порядку, а відповідні\nпартії зареєстровані не пізніш як за триста шістдесят п'ять днів\nдо дня виборів.\n4. Громадянин України, який відповідно до частини першої\nстатті 9 цього Закону має право бути обраним депутатом або\nсільським, селищним, міським головою, може самовисуватися\nкандидатом у депутати в одномандатному окрузі, кандидатом на\nпосаду сільського, селищного, міського голови шляхом подання заяви\nдо відповідної територіальної комісії із зазначенням округу, де\nгромадянин має бажання балотуватися на місцевих виборах.\n5. Одна і та ж особа може одночасно балотуватися кандидатом\nна посаду відповідно сільського, селищного чи міського голови,\nкандидатом у депутати Верховної Ради Автономної Республіки Крим та\nкандидатом у депутати інших місцевих рад, крім випадків,\nпередбачених частиною шостою цієї статті.\nОсоба може бути висунута кандидатом лише місцевою\nорганізацією (місцевими організаціями) однієї партії (місцевими\nорганізаціями партій, що входять до одного блоку).\n6. Одна і та ж особа не може одночасно балотуватися більше\nніж у одному окрузі по виборах до відповідної сільської, селищної\nради.\nСтаття 34. Висування кандидатів місцевою організацією партії\n(блоком)\n1. Місцева організація партії (блок) може висунути кандидатом\nособу, яка є членом цієї партії (членом партії, місцева\nорганізація якої входить до блоку), або безпартійного громадянина.\n2. Місцева організація партії, що входить до складу блоку, не\nможе самостійно висувати кандидатів у депутати та кандидатів на\nпосаду сільського, селищного, міського голови.\n3. Районна організація партії (блок) може висунути:\nодного кандидата на посаду сільського, селищного, міського\n(міста районного значення) голови в кожній територіальній громаді,\nщо входить до складу району;\nпо одному кандидату у депутати в кожному виборчому окрузі по\nвиборах до сільської, селищної ради, що входять до складу району;\nвиборчий список кандидатів у депутати в кожному\nбагатомандатному окрузі по виборах відповідних міських (міст\nрайонного значення) рад;\nвиборчий список кандидатів у депутати районної ради у\nкількості, що не перевищує кількість депутатів у районній раді.\n4. Міська організація партії (блок) може висунути:\nодного кандидата на посаду міського голови;\nкандидатів у депутати міської ради у кількості, що не\nперевищує кількість депутатів у міській раді.\nМіська організація партії (блок) у містах з районним поділом,\nде створені районні у місті ради, може також висунути кандидатів у\nдепутати до районних у місті рад у кількості, що не перевищує\nкількість депутатів відповідно у кожній районній у місті раді.\n5. Районна у місті організація партії (блок) не може висувати\nкандидатів у депутати до районної у місті ради, якщо міська\nорганізація цієї ж партії (виборчий блок за участі міської\nорганізації цієї партії, виборчий блок за участі міських\nорганізацій тих же партій) відповідно не надала згоду на це або\nухвалила рішення про висунення списку кандидатів до районної у\nмісті ради у передбачений цим Законом спосіб.\n6. Обласна організація партії (блок) може висунути:\nкандидатів у депутати по виборах обласної ради у кількості,\nщо не перевищує кількості депутатів в обласній раді.\n7. Республіканська в Автономній Республіці Крим організація\nпартії (блок) може висунути:\nкандидатів у депутати по виборах депутатів Верховної Ради\nАвтономної Республіки Крим у кількості, що не перевищує кількості\nдепутатів у Верховній Раді Автономної Республіки Крим.\n8. Висування кандидатів місцевою організацією партії\nпроводиться на зборах (конференціях) цієї організації, а блоком -\nна міжпартійних зборах (конференціях) відповідних місцевих\nорганізацій партій, що входять до блоку.\n9. У протоколі зборів (конференції) місцевої організації\nпартії (блоку) зазначаються час і місце їх проведення, загальна\nкількість членів місцевої організації партії (блоку), кількість\nучасників зборів (конференції), порядок денний, відомості про\nкожного кандидата (прізвище, ім'я та по батькові, число, місяць і\nрік народження, партійність, посада (заняття), місце роботи і\nпроживання), дані про підсумки голосування щодо кандидатів.\nПротокол зборів (конференції) підписується керівником\nмісцевої організації партії (керівниками відповідних місцевих\nорганізацій партій, що входять до блоку) та скріплюється печаткою\nмісцевої організації партії (печатками місцевих організацій\nпартій, що входять до блоку) або організації вищого рівня.\n10. Про час і місце проведення зборів (конференції) з метою\nвисування кандидатів місцева організація партії (блок) повідомляє\nу письмовій формі відповідну територіальну виборчу комісію не\nпізніше ніж за п'ять днів до дня проведення зборів (конференції).\nНа таких зборах (конференції) мають право бути присутніми члени\nвідповідних територіальних виборчих комісій.\nПро час і місце проведення зборів (конференції) з метою\nвисування кандидатів місцева організація партії (блок) повідомляє\nзасоби масової інформації. Порядок акредитації представників\nзасобів масової інформації на таких зборах (конференції) визначає\nорганізатор заходу.\n11. Місцеві органи Міністерства юстиції України не пізніш як\nза 95 днів до виборів публікують у друкованих засобах масової\nінформації список місцевих організацій партій, зареєстрованих в\nустановленому законом порядку.\nСтаття 35. Порядок утворення виборчого блоку місцевих\nорганізацій партій\n1. Виборчий блок партій для участі у місцевих виборах може\nбути утворений на загальнодержавному або місцевому рівні.\n2. Виборчий блок партій для участі у місцевих виборах на\nзагальнодержавному рівні утворюється у порядку, передбаченому\nЗаконом України \"Про вибори народних депутатів України\"\n( 1665-15 ). Поширення повноважень утвореного блоку на місцеві\nвибори повинно бути передбачене в рішеннях міжпартійного з'їзду\n(зборів, конференції) та в угоді про утворення виборчого блоку.\nПовноваження виборчого блоку у цьому випадку поширюються на всі\nвиди місцевих виборів на території України, у тому числі в\nадміністративно-територіальних одиницях, де відсутні місцеві\nорганізації однієї чи кількох партій, що входять до складу блоку.\nВ останньому випадку від імені виборчого блоку виступають місцеві\nорганізації партій (місцева організація партії), що входять до\nблоку, які діють у відповідних адміністративно-територіальних\nодиницях.\n{ Частина друга статті 35 в редакції Закону N 3253-IV ( 3253-15 )\nвід 21.12.2005 }\n3. Виборчий блок місцевих організацій партій може бути\nутворений місцевими організаціями одного рівня двох або більше\nпартій, які не утворили блоку на загальнодержавному рівні, або\nякщо повноваження утвореного блоку не поширюються на місцеві\nвибори, і ці місцеві організації партій не входять до іншого\nблоку. Угода про утворення місцевими організаціями партій\nвиборчого блоку повинна попередньо погоджуватися з відповідними\nкерівними органами відповідних партій. Виборчий блок місцевих\nорганізацій партій, утворений на рівні відповідно області, району\nчи міста обласного (республіканського в Автономній Республіці\nКрим) значення, поширюється на всі місцеві вибори в межах цієї\nадміністративно-територіальної одиниці, у тому числі у районах чи\nтериторіальних громадах, де відсутні місцеві організації однієї чи\nкількох партій, що входять до складу блоку. В останньому випадку\nвід імені блоку виступають місцеві організації партій (місцева\nорганізація партії), що входять до блоку, які діють у відповідних\nадміністративно-територіальних одиницях.\n4. Утворення виборчого блоку місцевих організацій партій\nвідбувається на підставі рішень зборів (конференції) відповідних\nорганізацій кожної з цих партій. Таке рішення підписується\nкерівником організації та скріплюється печаткою цієї організації\nабо організації вищого рівня.\n5. Керівники або представники відповідних організацій партій,\nякі наділені зборами (конференцією) повноваженнями щодо утворення\nвиборчого блоку, укладають угоду про його утворення, яка\nпідписується ними і скріплюється печатками цих організацій або\nорганізацій партій вищого рівня.\n6. Угода про утворення виборчого блоку місцевих організацій\nпартій повинна визначати:\n1) назву блоку, яка не може використовувати назви партій, що\nне входять до складу цього виборчого блоку;\n2) керівні органи виборчого блоку та умови їх функціонування;\n3) норми представництва на міжпартійних зборах (конференції)\nмісцевих організацій партій, що входять до блоку;\n4) порядок проведення міжпартійних зборів (конференції) щодо\nвисування кандидатів у депутати;\n5) порядок прийняття рішень міжпартійними зборами\n(конференцією);\n6) інші питання, які суб'єкти блоку вважають за потрібне\nпередбачити в угоді.\n7. Про утворення виборчого блоку для участі у місцевих\nвиборах Центральна виборча комісія та відповідна територіальна\nвиборча комісія повідомляються не пізніш як за 45 днів до дня\nвиборів.\n8. Місцева організація партії, що входить до виборчого блоку,\nможе не пізніше ніж за 40 днів до дня проведення виборів прийняти\nрішення про її вихід із складу блоку. Таке рішення приймається\nзборами(конференцією) місцевої організації партії відповідно до її\nстатуту. Рішення про вихід місцевої організації партії із складу\nвиборчого блоку та витяг з протоколу зборів (конференції) про\nрозгляд цього питання, підписані керівником місцевої організації\nпартії, головуючим на зборах (конференції) та скріплені печаткою\nмісцевої організації партії, протягом трьох днів передаються до\nтериторіальної виборчої комісії та керівного органу блоку.\n9. Вихід місцевої організації партії із складу виборчого\nблоку, до якого входить більш ніж дві місцеві організації партії,\nне впливає на статус блоку як суб'єкта виборчого процесу незалежно\nвід кількості місцевих організацій партій, які в ньому залишилися.\nНазва місцевої організації партії, яка вийшла із складу блоку,\nвиключається у виборчих бюлетенях та в іншій виборчій документації\nз переліку назв місцевих організацій партій, що входять до блоку.\n10. У разі виходу місцевої організації партії із складу\nвиборчого блоку, до якого входило дві місцеві організації партії,\nсуб'єктом виборчого процесу залишається місцева організація\nпартії, яка не прийняла рішення про вихід з блоку. При цьому у\nвиборчих бюлетенях та в іншій виборчій документації замість назви\nблоку зазначається назва місцевої організації партії, яка не\nприйняла рішення про вихід із блоку.\n11. Якщо рішення, передбачене у частині восьмій цієї статті,\nприйняте не пізніше ніж за 40 днів до дня проведення виборів,\nмісцева організація партії, що вийшла із складу блоку, має право\nвисунути власних кандидатів у депутати в порядку, передбаченому\nцим Законом.\n12. Якщо рішення, передбачене у частині восьмій цієї статті,\nприйняте пізніше ніж за 40 днів до дня проведення виборів, місцева\nорганізація партії, що вийшла із складу блоку, втрачає статус\nсуб'єкта виборчого процесу.\n13. Місцеві організації партій, що входять до виборчого\nблоку, можуть не пізніше ніж за 40 днів до дня проведення виборів\nприйняти рішення про розпуск виборчого блоку. Такі рішення\nприймаються зборами (конференцією) усіх місцевих організацій\nпартій, що входять до виборчого блоку. Рішення про розпуск\nвиборчого блоку та витяги з протоколів зборів (конференції) про\nрозгляд цього питання, підписані керівником місцевої організації\nпартії, головуючим на зборах (конференціях) та скріплені печаткою\nмісцевої організації партії, протягом трьох днів подаються до\nтериторіальної виборчої комісії.\n14. Якщо рішення, передбачені у частині тринадцятій цієї\nстатті, прийняті не пізніше ніж за 40 днів до дня проведення\nвиборів, кожна з місцевих організацій партій, що входили до складу\nрозпущеного виборчого блоку, має право висунути кандидатів у\nдепутати в порядку, передбаченому цим Законом.\n15. Якщо рішення, передбачені у частині тринадцятій цієї\nстатті, прийняті пізніше ніж за 40 днів до дня проведення виборів,\nмісцеві організації партій, що входили до складу розпущеного\nвиборчого блоку, втрачають статус суб'єктів виборчого процесу.\nСтаття 36. Умови реєстрації кандидатів у депутати\nу багатомандатному окрузі\n1. Територіальна виборча комісія реєструє кандидатів у\nдепутати у багатомандатному окрузі, включених до виборчого списку\nмісцевої організації партії (блоку), за умови отримання таких\nдокументів:\n1) заяви про реєстрацію кандидатів у депутати, підписаної\nкерівником місцевої організації партії (керівниками місцевих\nорганізацій партій, що входять до блоку) та скріпленої печаткою\nмісцевої організації партії (печатками місцевих організацій\nпартій, що входять до блоку) або організації вищого рівня;\n2) копії свідоцтва про реєстрацію місцевої організації партії\n(місцевих організацій партій, що входять до блоку);\n3) копії угоди про утворення виборчого блоку політичних\nпартій, передбаченої Законом України \"Про вибори народних\nдепутатів України\" ( 1665-15 ), у разі, якщо повноваження\nвиборчого блоку, утвореного на загальнодержавному рівні,\nпоширюються на місцеві вибори;\n4) витягу з протоколу конференції (зборів) кожної місцевої\nорганізації партії, що входить до складу блоку, про утворення\nвиборчого блоку на місцевому рівні, засвідченого підписами\nкерівника місцевої організації партії, що входить до блоку, та\nскріпленого печаткою цієї місцевої організації партії (місцевих\nорганізацій партій) або організації вищого рівня - у разі\nвисунення кандидатів у депутати блоком;\n5) угоди про утворення виборчого блоку, попередньо погодженої\nз керівними органами відповідних партій - у разі висунення\nкандидатів у депутати блоком місцевих організацій партій,\nутвореним згідно з частиною третьою статті 35 цього Закону;\n{ Пункт 5 частини першої статті 36 в редакції Закону N 3253-IV\n( 3253-15 ) від 21.12.2005 }\n6) витягу з протоколу зборів (конференції) місцевої\nорганізації партії (міжпартійних зборів (конференції) місцевих\nорганізацій партій, що входять до блоку) про висунення кандидатів\nу депутати від партії (блоку). Витяг з протоколу повинен бути\nзасвідчений керівником місцевої організації партії (керівниками\nмісцевих організацій партій, що входять до блоку) та скріплений\nпечаткою місцевої організації партії (печатками місцевих\nорганізацій партій, що входять до блоку) або організації вищого\nрівня;\n7) виборчого списку кандидатів у депутати від місцевої\nорганізації партії (блоку) за формою, затвердженою Центральною\nвиборчою комісією не пізніше ніж за 90 днів до дня виборів,\nпідписаного керівником місцевої організації партії (керівниками\nмісцевих організацій партій, що входять до блоку) та скріпленого\nпечаткою місцевої організації партії (печатками місцевих\nорганізацій партій, що входять до блоку) або організації вищого\nрівня;\n8) заяв осіб, включених до виборчого списку місцевої\nорганізації партії (блоку), про згоду балотуватися кандидатом у\nдепутати від цієї місцевої організації партії (блоку) із\nзобов'язанням припинити в разі обрання депутатом діяльність чи\nскласти представницький мандат, які відповідно до Конституції\nУкраїни ( 254к/96-ВР ) та законів України несумісні з мандатом\nдепутата, та згоду на оприлюднення біографічних відомостей у\nзв'язку з участю у місцевих виборах;\n9) автобіографій осіб, включених до виборчого списку місцевої\nорганізації партії (блоку), що обов'язково повинні містити:\nпрізвище, ім'я, по батькові, число, місяць, рік і місце\nнародження, громадянство, відомості про освіту, трудову\nдіяльність, посаду (заняття), місце роботи, громадську роботу\n(в тому числі на виборних посадах), партійність, склад сім'ї,\nадресу місця проживання, відомості про наявність чи відсутність\nсудимості;\n10) передвиборної програми місцевої організації партії\n(блоку), викладеної державною мовою, обсягом до трьох тисяч\nдрукованих знаків;\n11) декларації про майно і доходи кожного кандидата у\nдепутати за останній рік, термін звітності по якому вже минув, за\nформою, затвердженою Міністерством фінансів України; { Пункт 11\nчастини першої статті 36 в редакції Закону N 3253-IV ( 3253-15 )\nвід 21.12.2005 }\n12) фотографій осіб, включених до виборчого списку місцевої\nорганізації партії (блоку), за розмірами та у кількості,\nвстановленими територіальною виборчою комісією;\n13) підписних листів.\n2. У витягу з протоколу зборів (конференції) місцевої\nорганізації партії, міжпартійних зборів (конференції) місцевих\nорганізацій партій, що входять до блоку, передбаченому пунктом 6\nчастини першої цієї статті, зазначаються: дата проведення, порядок\nденний, відомості про осіб, висунутих кандидатами у депутати\n(прізвище, ім'я, по батькові, число, місяць і рік народження,\nгромадянство, партійність, посада (заняття), місце роботи і адреса\nмісця проживання), підсумки голосування щодо виборчого списку\nкандидатів, які висуваються у багатомандатному окрузі. У разі\nвисування кандидатом у депутати безпартійного громадянина у витягу\nз протоколу міжпартійних зборів (конференції) місцевих організацій\nпартій, що входять до блоку, зазначається місцева організація\nпартії, від якої цього безпартійного громадянина включено до\nвиборчого списку кандидатів у депутати від блоку.\n3. Документи, передбачені частиною першою цієї статті, подані\nдо відповідної виборчої комісії, повторно не подаються, крім\nвипадків, передбачених цим Законом.\nСтаття 37. Умови реєстрації кандидатів у депутати\nв одномандатному окрузі\n1. Відповідна територіальна виборча комісія реєструє\nкандидата у депутати в одномандатному окрузі за умови пред'явлення\nним документа, передбаченого частиною другою статті 3 цього\nЗакону, та за умови отримання таких документів:\n1) заяви особи із зобов'язанням припинити в разі обрання\nдепутатом діяльність чи скласти представницький мандат, які\nвідповідно до Конституції України ( 254к/96-ВР ) та законів\nУкраїни несумісні з мандатом депутата, та згоду на оприлюднення\nбіографічних відомостей у зв'язку з участю у місцевих виборах;\n2) копії угоди про утворення виборчого блоку політичних\nпартій, передбаченою Законом України \"Про вибори народних\nдепутатів України\" ( 1665-15 ), у разі, якщо повноваження\nвиборчого блоку, утвореного на загальнодержавному рівні,\nпоширюються на місцеві вибори;\n2-1) угоди про утворення виборчого блоку, попередньо\nпогодженої з керівними органами відповідних партій - у разі\nвисунення кандидатів у депутати блоком місцевих організацій партій\nутвореним згідно з частиною третьою статті 35 цього Закону;\n{ Частину першу статті 37 доповнено пунктом 2-1 згідно із Законом\nN 3253-IV ( 3253-15 ) від 21.12.2005 }\n3) витягу з протоколу зборів (конференції) місцевої\nорганізації партії або міжпартійних зборів (конференції) місцевих\nорганізацій партій, що входять до блоку, про висування особи\nкандидатом у депутати. Витяг з протоколу повинен бути засвідчений\nкерівником місцевої організації партії (керівниками місцевих\nорганізацій партій, що входять до блоку) та скріплений печаткою\nмісцевої організації партії (печатками місцевих організацій\nпартій, що входять до блоку) або організації вищого рівня; { Пункт\n3 частини першої статті 37 із змінами, внесеними згідно із Законом\nN 3253-IV ( 3253-15 ) від 21.12.2005 }\n4) автобіографії кандидата обсягом до двох тисяч друкованих\nзнаків, що обов'язково повинна містити: прізвище, ім'я, по\nбатькові, число, місяць, рік і місце народження, громадянство,\nвідомості про освіту, трудову діяльність, посаду (заняття), місце\nроботи, громадську роботу (в тому числі на виборних посадах),\nпартійність, склад сім'ї, адресу місця проживання, відомості про\nнаявність чи відсутність судимості;\n5) передвиборної програми кандидата;\n6) декларації про майно і доходи кожного кандидата у депутати\nза останній рік, термін звітності по якому вже минув, за формою,\nзатвердженою Міністерством фінансів України; { Пункт 6 частини\nпершої статті 37 в редакції Закону N 3253-IV ( 3253-15 ) від\n21.12.2005 }\n7) підписних листів за формою, встановленою Центральною\nвиборчою комісією, з кількістю підписів, визначеною частиною\nп'ятою статті 42 цього Закону, за кандидата на посаду сільського,\nселищного, міського голови; { Пункт 7 частини першої статті 37 із\nзмінами, внесеними згідно із Законом N 3253-IV ( 3253-15 ) від\n21.12.2005 }\n8) фотографій кандидата за розмірами та у кількості,\nвстановленими територіальною виборчою комісією, не пізніше ніж за\n70 днів до дня виборів.\n2. У витягу з протоколу зборів (конференції) місцевої\nорганізації партії, міжпартійних зборів (конференції) місцевих\nорганізацій партій, що входять до блоку, передбаченому пунктом 3\nчастини першої цієї статті, зазначаються: дата проведення, порядок\nденний, відомості про осіб, висунутих кандидатами на посаду\nсільського, селищного, міського голови, кандидатами у депутати\n(прізвище, ім'я, по батькові, число, місяць і рік народження,\nгромадянство, партійність, посада (заняття), місце роботи і адреса\nмісця проживання), підсумки голосування щодо кандидатів на посаду\nсільського, селищного, міського голови.\n3. Відповідна виборча комісія реєструє кандидата у депутати в\nодномандатному окрузі, який самовисунувся, за умови пред'явлення\nним документа, передбаченого частиною другою статті 3 цього\nЗакону, та документів, передбачених пунктами 1, 4-8 частини першої\nцієї статті.\n4. Документи, передбачені частиною першою цієї статті, подані\nдо відповідної виборчої комісії, повторно не подаються, крім\nвипадків, передбачених цим Законом.\nСтаття 38. Умови реєстрації кандидатів на посаду сільського,\nселищного, міського голови\n1. Відповідна територіальна виборча комісія реєструє\nкандидата на посаду сільського, селищного, міського голови за\nумови пред'явлення ним документа, передбаченого частиною другою\nстатті 3 цього Закону, та за умови отримання таких документів:\n1) заяви особи, висунутої кандидатом на посаду сільського,\nселищного, міського голови, про реєстрацію кандидатом на посаду\nсільського, селищного, міського голови із зобов'язанням припинити\nу разі обрання діяльність чи скласти представницький мандат, які\nвідповідно до Конституції України ( 254к/96-ВР ) та законів\nУкраїни несумісні з мандатом сільського, селищного, міського\nголови, та згоду на оприлюднення біографічних відомостей у зв'язку\nз участю у місцевих виборах, а також із зобов'язанням у разі\nобрання сільським, селищним, міським головою протягом місяця після\nофіційного оприлюднення результатів виборів передати в управління\nіншій особі належні їй підприємства та корпоративні права у\nпорядку, встановленому законом;\n2) копії угоди про утворення виборчого блоку політичних\nпартій, передбаченої Законом України \"Про вибори народних\nдепутатів України\" ( 1665-15 ), у разі, якщо повноваження\nвиборчого блоку, утвореного на загальнодержавному рівні,\nпоширюються на місцеві вибори;\n2-1) угоди про утворення виборчого блоку, попередньо\nпогодженої з керівними органами відповідних партій - у разі\nвисунення кандидатів на посаду сільського, селищного, міського\nголови блоком місцевих організацій партій, утвореним згідно з\nчастиною третьою статті 35 цього Закону; { Частину першу статті 38\nдоповнено пунктом 2-1 згідно із Законом N 3253-IV ( 3253-15 ) від\n21.12.2005 }\n3) витягу з протоколу зборів (конференції) місцевої\nорганізації партії або міжпартійних зборів (конференції) місцевих\nорганізацій партій, що входять до блоку, про висування кандидата\nна посаду сільського, селищного, міського голови. Витяг з\nпротоколу повинен бути засвідчений керівником місцевої організації\nпартії (керівниками місцевих організацій партій, що входять до\nблоку) та скріплений печаткою місцевої організації партії\n(печатками місцевих організацій партій, що входять до блоку) або\nорганізації вищого рівня;\n4) автобіографії кандидата на посаду сільського, селищного,\nміського голови обсягом до двох тисяч друкованих знаків, що\nобов'язково повинна містити: прізвище, ім'я, по батькові, число,\nмісяць, рік і місце народження, громадянство, відомості про\nосвіту, трудову діяльність, посаду (заняття), місце роботи,\nгромадську роботу (в тому числі на виборних посадах), партійність,\nсклад сім'ї, місце проживання, відомості про наявність чи\nвідсутність судимості;\n5) передвиборної програми кандидата на посаду сільського,\nселищного, міського голови;\n6) декларації про майно і доходи кожного кандидата на посаду\nсільського, селищного, міського голови за останній рік, термін\nзвітності по якому вже минув, за формою, затвердженою\nМіністерством фінансів України; { Пункт 6 частини першої статті 38\nв редакції Закону N 3253-IV ( 3253-15 ) від 21.12.2005 }\n7) підписних листів за формою, встановленою Центральною\nвиборчою комісією, з кількістю підписів, визначеною частиною\nп'ятою статті 42 цього Закону, за кандидата на посаду сільського,\nселищного, міського голови;\n8) фотографій кандидатів на посаду сільського, селищного,\nміського голови за розмірами та у кількості, встановленими\nтериторіальною виборчою комісією.\n2. У витягу з протоколу зборів (конференції) місцевої\nорганізації партії, міжпартійних зборів (конференції) місцевих\nорганізацій партій, що входять до блоку, передбаченому пунктом 3\nчастини першої цієї статті, зазначаються: дата проведення, порядок\nденний, відомості про осіб, висунутих кандидатами на посаду\nсільського, селищного, міського голови (прізвище, ім'я, по\nбатькові, число, місяць і рік народження, громадянство,\nпартійність, посада (заняття), місце роботи і адреса місця\nпроживання), підсумки голосування щодо кандидатів на посаду\nсільського, селищного, міського голови.\n3. Відповідна виборча комісія реєструє кандидата на посаду\nсільського, селищного, міського голови, який самовисунувся, за\nумови пред'явлення ним документа, передбаченого частиною другою\nстатті 3 цього Закону, та документів, передбачених пунктами 1, 4-8\nчастини першої цієї статті.\n4. Документи, подані до відповідної виборчої комісії,\nповторно не подаються.\nСтаття 39. Порядок реєстрації кандидатів у депутати в\nбагатомандатному окрузі\n1. Кандидати у депутати в багатомандатному окрузі, включені\nдо виборчого списку місцевої організації партії (блоку),\nреєструються відповідною територіальною виборчою комісією за\nнаявності документів, передбачених частиною першою статті 36 цього\nЗакону.\n2. Подання документів до територіальної виборчої комісії для\nреєстрації кандидатів у депутати в багатомандатному окрузі\nпочинається за 60 днів і закінчується за 40 днів до дня виборів.\n3. Прийом документів здійснюється головою, заступником\nголови, секретарем або іншим членом виборчої комісії.\n4. Представник місцевої організації партії (блоку) подає для\nреєстрації кандидатів у депутати в багатомандатному окрузі\nдокументи, передбачені частиною першою статті 36 цього Закону.\n5. Представнику місцевої організації партії (блоку), який\nподав передбачені частиною першою статті 36 цього Закону\nдокументи, територіальна виборча комісія видає довідку із\nзазначенням дати і часу прийняття документів, переліку прийнятих\nдокументів, а також кількості підписних листів у разі їх подання.\n6. Особа, включена місцевою організацією партії (блоком) до\nвиборчого списку кандидатів у депутати, яка на день подання заяви\nмісцевої організації партії (блоку) про реєстрацію кандидатів у\nдепутати до територіальної виборчої комісії не дала згоди\nбалотуватися кандидатом у депутати від цієї місцевої організації\nпартії (блоку), вважається виключеною з виборчого списку місцевої\nорганізації партії (блоку) з дня подання зазначеної заяви місцевою\nорганізацією партії (блоку). Заява такої особи про згоду\nбалотуватися, подана після цього строку, не приймається.\n7. Особа, включена місцевою організацією партії (блоком) до\nвиборчого списку кандидатів у депутати, має право до дня\nреєстрації відкликати свою заяву про згоду балотуватися кандидатом\nу депутати. З моменту отримання територіальною виборчою комісією\nзаяви про відкликання згоди балотуватися кандидатом у депутати\nтака особа вважається виключеною з виборчого списку місцевої\nорганізації партії (блоку). Про отримання такої заяви\nтериторіальна виборча комісія письмово повідомляє представника\nмісцевої організації партії (блоку) не пізніш як у триденний строк\nз дня отримання заяви. Повторна заява особи про її згоду\nбалотуватися від місцевої організації партії (блоку) не\nприймається.\n8. Особа, включена за її письмовою згодою до декількох\nвиборчих списків місцевих організацій різних партій (блоків),\nособа, висунута кандидатом у депутати в одномандатному окрузі чи\nна посаду сільського, селищного, міського голови від однієї\nмісцевої організації партії (блоку) та включена до виборчого\nсписку іншої місцевої організації партії (блоку), рішеннями\nвідповідних територіальних виборчих комісій виключається з усіх\nвиборчих списків, до яких вона була включена, про що\nповідомляються відповідні місцеві організації партій (блоки).\n9. Територіальна виборча комісія не пізніш як на третій день\nпісля подання документів приймає рішення щодо реєстрації списку\nкандидатів у депутати, про що представнику місцевої організації\nпартії (блоку) видається копія відповідного рішення. Рішення про\nреєстрацію списку кандидатів у депутати від місцевої організації\nпартії (блоку) разом із списком кандидатів у депутати з\nвідомостями про перших п'ять осіб списку публікується виборчою\nкомісією не пізніш як на третій день від дня його прийняття.\n10. Черговість кандидатів у депутати у виборчому списку,\nвизначена місцевою організацією партії (блоком), не може бути\nзмінена після їх реєстрації територіальною виборчою комісією, за\nвинятком випадків, передбачених цим Законом.\n11. У разі реєстрації кандидатів у депутати у\nбагатомандатному окрузі представнику місцевої організації партії\n(блоку) разом з копією рішення про реєстрацію у триденний строк з\nдня його прийняття видаються посвідчення кандидатів у депутати за\nформою, встановленою Центральною виборчою комісією. Виборчий\nсписок кандидатів у депутати місцевої організації партії (блоку)\nразом з рішенням у цей же строк оприлюднюється у місцевих\nдрукованих засобах масової інформації.\n12. Рішення територіальної виборчої комісії про відмову в\nреєстрації кандидатів у депутати повинно містити вичерпні підстави\nвідмови. Копія цього рішення не пізніше наступного дня після його\nприйняття видається представнику місцевої організації партії\n(блоку).\n13. Відмова у реєстрації кандидатів у депутати в\nбагатомандатному окрузі, включених до виборчого списку місцевої\nорганізації партії (блоку), з підстав невідповідного оформлення\nподаних місцевою організацією партії (блоком) документів,\nпередбачених частиною першою статті 36 цього Закону, або з підстав\nнедостатньої кількості підписів виборців на підтримку виборчого\nсписку місцевої організації партії (блоку) через неврахування\nпідписних листів та підписів виборців не виключає повторного\nподання місцевою організацією партії (блоком) заяви про реєстрацію\nкандидатів у депутати в багатомандатному окрузі, включених до\nвиборчого списку кандидатів у депутати від місцевої організації\nпартії (блоку). Така заява з виправленими відповідно до вимог\nцього Закону документами або з додатковими підписними листами з\nпідписами виборців на підтримку виборчого списку місцевої\nорганізації партії (блоку) повинна бути подана до територіальної\nвиборчої комісії не пізніше ніж за 35 днів до дня виборів.\nОстаточне рішення про реєстрацію кандидатів у депутати, включених\nдо виборчого списку місцевої організації партії (блоку),\nтериторіальна виборча комісія приймає не пізніше ніж за 31 день до\nдня виборів.\nСтаття 40. Порядок реєстрації кандидатів у депутати\nв одномандатному окрузі\n1. Кандидати у депутати в одномандатному окрузі реєструються\nвідповідною територіальною виборчою комісією за дотримання умов,\nпередбачених статтею 37 цього Закону.\n2. Подання документів до відповідної виборчої комісії для\nреєстрації кандидатів у депутати в одномандатному окрузі\nпочинається за 60 і закінчується за 40 днів до дня виборів.\n3. Особі, яка подала зазначені у статті 37 цього Закону\nдокументи, видається довідка про дату і час прийняття документів\nіз зазначенням переліку прийнятих документів, а також кількості\nпідписних листів у разі їх подання.\n4. Особа, висунута кандидатом у депутати в одномандатному\nокрузі, має право до дня реєстрації її кандидатом відкликати свою\nзаяву про самовисування чи про реєстрацію кандидатом. Повторна\nзаява особи про її самовисування чи про реєстрацію кандидатом у\nцьому окрузі не приймається.\n5. Територіальна виборча комісія не пізніш як на п'ятий день\nз дня прийняття заяви про реєстрацію кандидата у депутати в\nодномандатному окрузі та доданих до неї необхідних документів\nприймає рішення про реєстрацію кандидата або про відмову в його\nреєстрації.\n6. Відмова у реєстрації кандидата у депутати в одномандатному\nокрузі з підстав невідповідного оформлення документів,\nпередбачених статтею 37 цього Закону, або з підстав недостатньої\nкількості підписів виборців на його підтримку через неврахування\nпідписних листів та підписів виборців не виключає повторного\nподання кандидатом заяви про його реєстрацію. Така заява з\nвиправленими відповідно до вимог цього Закону документами або з\nдодатковими підписними листами з підписами виборців на підтримку\nкандидата повинна бути подана до територіальної виборчої комісії\nне пізніше ніж за 35 днів до дня виборів.\n7. У разі реєстрації кандидата у депутати в одномандатному\nокрузі йому разом з копією рішення про реєстрацію у п'ятиденний\nстрок з дня його прийняття видається посвідчення за формою,\nвстановленою Центральною виборчою комісією.\n8. Перелік кандидатів у депутати, зареєстрованих у кожному\nодномандатному окрузі по виборах відповідної місцевої ради, із\nзазначенням прізвища, імені, по батькові, року народження,\nгромадянства, партійності, посади, місця роботи (заняття), місця\nпроживання суб'єкта висування у п'ятиденний строк після закінчення\nреєстрації кандидатів оприлюднюється територіальною виборчою\nкомісією в друкованих засобах масової інформації або у разі\nнеможливості - іншим способом.\nСтаття 41. Порядок реєстрації кандидатів на посаду\nсільського, селищного, міського голови\n1. Кандидат на посаду сільського, селищного, міського голови\nреєструється відповідною територіальною виборчою комісією за\nдотриманням умов, передбачених статтею 38 цього Закону.\n2. Подання документів до відповідної виборчої комісії для\nреєстрації кандидатів на посаду сільського, селищного, міського\nголови починається за 60 і закінчується за 40 днів до дня виборів.\n3. Особі, яка подала зазначені у статті 38 цього Закону\nдокументи, видається довідка про дату і час прийняття документів\nіз зазначенням переліку прийнятих документів, а також кількості\nпідписних листів у разі їх подання.\n4. Особа, висунута кандидатом на посаду сільського,\nселищного, міського голови, має право до дня реєстрації її\nкандидатом відкликати свою заяву про самовисування чи про\nреєстрацію кандидатом. Повторна заява особи про її самовисування\nчи про реєстрацію кандидатом у цьому окрузі не приймається.\n5. Територіальна виборча комісія не пізніш як на п'ятий день\nз дня прийняття заяви про реєстрацію кандидата на посаду\nсільського, селищного, міського голови та доданих до неї\nнеобхідних документів приймає рішення про реєстрацію кандидата або\nпро відмову в його реєстрації.\n6. Відмова у реєстрації кандидата на посаду сільського,\nселищного, міського голови з підстав невідповідного оформлення\nдокументів, передбачених статтею 38 цього Закону, або з підстав\nнедостатньої кількості підписів виборців на його підтримку через\nневрахування підписних листів та підписів виборців не виключає\nповторного подання кандидатом заяви про його реєстрацію. Така\nзаява з виправленими відповідно до вимог цього Закону документами\nабо з додатковими підписними листами з підписами виборців на\nпідтримку кандидата повинна бути подана до територіальної виборчої\nкомісії не пізніше ніж за 35 днів до дня виборів.\n7. У разі реєстрації кандидата на посаду сільського,\nселищного, міського голови йому разом з копією рішення про\nреєстрацію у п'ятиденний строк з дня його прийняття видається\nпосвідчення за формою, встановленою Центральною виборчою комісією.\n8. Перелік зареєстрованих кандидатів на посаду сільського,\nселищного, міського голови із зазначенням прізвища, імені, по\nбатькові, року народження, громадянства, партійності, посади,\nмісця роботи (заняття), місця проживання, суб'єкта висування у\nп'ятиденний строк після закінчення реєстрації кандидатів\nоприлюднюється територіальною виборчою комісією в друкованих\nзасобах масової інформації або у разі неможливості - іншим\nспособом.\nСтаття 42. Збір підписів виборців на підтримку кандидата\nна посаду сільського, селищного, міського голови,\nкандидата у депутати в одномандатному окрузі\nта виборчого списку місцевої організації\nпартії (блоку)\n1. Особа, висунута кандидатом на посаду сільського,\nселищного, міського голови, кандидатом у депутати в одномандатному\nокрузі або особа, яка має намір самовисуватися, звертається до\nвідповідної територіальної виборчої комісії із заявою про намір\nзбирати підписи виборців на його підтримку та про видачу підписних\nлистів. Така заява подається до відповідної територіальної\nвиборчої комісії особисто з пред'явленням документа, передбаченого\nчастиною другою статті 3 цього Закону. До заяви додається\nавтобіографія кандидата обсягом до двох тисяч друкованих знаків,\nщо обов'язково повинна містити прізвище, ім'я, по батькові, число,\nмісяць, рік і місце народження, громадянство, відомості про\nосвіту, трудову діяльність, посаду (заняття), місце роботи,\nгромадську роботу (в тому числі на виборних посадах), партійність,\nсклад сім'ї, адресу місця проживання, відомості про наявність чи\nвідсутність судимості.\n2. Місцева організація партії (блок), яка висунула кандидатів\nу депутати в багатомандатному окрузі, включених до виборчого\nсписку, звертається до відповідної територіальної виборчої комісії\nіз заявою про намір збирати підписи виборців на підтримку\nвиборчого списку місцевої організації партії (блоку) та про видачу\nпідписних листів. До заяви, підписаної керівником місцевої\nорганізації партії (керівниками місцевих організацій партій, що\nвходять до блоку) та скріпленої печаткою місцевої організації\nпартії (печатками місцевих організацій партій, що входять до\nблоку, або місцевих організацій партій вищого рівня), додаються\nдокументи, передбачені пунктами 2-5 частини першої статті 36 цього\nЗакону, якщо вони не були подані раніше.\n3. Територіальна виборча комісія у п'ятиденний строк з дня\nнадходження до відповідної виборчої комісії заяви про видачу\nпідписних листів і доданих до неї документів, зазначених у\nчастинах першій та другій цієї статті, приймає відповідне рішення.\nЗразок підписного листа видається територіальною виборчою комісією\nне пізніш як у триденний строк з дня прийняття рішення про видачу\nпідписних листів відповідно представникам місцевих організацій\nпартій (блоків), від яких висунуто кандидатів у депутати в\nбагатомандатному окрузі, кандидату на посаду сільського,\nселищного, міського голови, кандидату у депутати в одномандатному\nокрузі.\n4. Місцеві організації партії (блок), кандидат на посаду\nсільського, селищного, міського голови мають право виготовляти\nбудь-яку кількість підписних листів з дотриманням встановленої\nформи підписного листа.\n5. На підтримку відповідного кандидата необхідно подати\nпідписні листи з такою кількістю підписів виборців:\n1) кандидата на посаду сільського, селищного голови - не менш\nяк 50 підписів;\n2) кандидата на посаду міського голови (міста районного\nзначення чи міста, яке входить до складу міста республіканського в\nАвтономній Республіці Крим, обласного значення,\nміста Севастополя) - не менш як 100 підписів;\n3) кандидата на посаду міського голови (міст\nреспубліканського в Автономній Республіці Крим, обласного значення\n(крім міст - обласних центрів, міста Сімферополя) - не менш\nяк 200 підписів;\n4) кандидата на посаду міського голови міст Києва та\nСевастополя, Сімферополя, міст - обласних центрів - не менш\nяк 300 підписів;\n5) кандидата у депутати сільської, селищної ради - не менш як\n10 підписів.\n6. На підтримку виборчого списку кандидатів у депутати,\nвисунутого місцевою організацією партії (блоком), необхідно подати\nпідписні листи з такою кількістю підписів виборців:\n1) виборчого списку кандидатів у депутати міської ради (міста\nреспубліканського в Автономній Республіці Крим, обласного\nзначення, крім міст - обласних центрів, міста Сімферополя) -\nне менш як 500 підписів;\n2) виборчого списку кандидатів у депутати міської ради (міста\nКиєва, Севастополя, міст - обласних центрів, міста Сімферополя) -\nне менш як 800 підписів;\n3) виборчого списку кандидатів у депутати районної, районної\nу місті ради, кандидатів у депутати міської ради (міста районного\nзначення чи міста, яке входить до складу міста республіканського в\nАвтономній Республіці Крим, обласного значення, міст Києва та\nСевастополя) - не менш як 200 підписів;\n4) виборчого списку кандидатів у депутати Верховної Ради\nАвтономної Республіки Крим, кандидатів у депутати обласної ради -\nне менш як 1000 підписів."
    },
    {
      "provision_ref": "art43",
      "section": "43",
      "title": "Стаття 43. Підписний лист",
      "content": "1. Форми підписних листів на підтримку виборчих списків\nмісцевих організацій партій (блоків), від яких висунуто кандидатів\nу депутати та на підтримку кандидата на посаду сільського,\nселищного, міського голови, кандидата у депутати в одномандатному\nокрузі, затверджуються Центральною виборчою комісією не пізніш як\nза 85 днів до дня виборів.\n2. Підписний лист повинен містити:\n1) назву місцевих виборів;\n2) повну назву місцевої організації партії (блоку) та повні\nназви місцевих організацій партій, що входять до блоку, від яких\nвисунуто кандидатів на посаду сільського, селищного, міського\nголови, кандидатів у депутати, чи прізвище, ім'я, по батькові, рік\nнародження, професію, посаду (заняття), місце роботи і адресу\nмісця проживання, партійність кандидата на посаду сільського,\nселищного, міського голови, кандидата у депутати в одномандатному\nокрузі; { Пункт 2 частини другої статті 43 із змінами, внесеними\nзгідно із Законом N 3253-IV ( 3253-15 ) від 21.12.2005 }\n3) відомості про особу, яка збирає підписи виборців\n(прізвище, ім'я, по батькові, число, місяць, рік народження,\nгромадянство, адреса місця проживання, документ, передбачений\nчастиною другою статті 3 цього Закону, за наявності - номер\nтелефону);\n4) повну назву населеного пункту, в якому проводиться збір\nпідписів (села, селища, міста, а також району, області, Автономної\nРеспубліки Крим, до складу яких входить населений пункт).\n3. Підписний лист повинен мати графи:\n1) порядковий номер виборця у підписному листі;\n2) прізвище, ім'я та по батькові виборця;\n3) рік народження виборця (для виборців, яким у рік виборів\nвиповнюється вісімнадцять років, - число, місяць та рік\nнародження);\n4) громадянство виборця;\n5) адреса місця проживання виборця;\n6) назва, номер і серія документа, що посвідчує особу\nвиборця, зазначеного у частині другій статті 3 цього Закону;\n7) дата проставлення підпису виборцем;\n8) особистий підпис виборця.\nСтаття 44. Порядок збирання та передачі підписів виборців\nдо виборчих комісій\n1. Підписи виборців на підтримку виборчого списку кандидатів\nу депутати, висунутих місцевою організацією партії (блоком) в\nбагатомандатному окрузі, кандидата на посаду сільського,\nселищного, міського голови, кандидата у депутати в одномандатному\nокрузі за письмовим дорученням відповідно представника місцевої\nорганізації партії (блоку), кандидата на посаду сільського,\nселищного, міського голови, кандидата у депутати в одномандатному\nокрузі можуть збирати громадяни України, які на час збору підписів\nвиборців мають право голосу на місцевих виборах.\n2. Особа, яка збирає підписи виборців, до початку їх збирання\nповинна власноручно внести до підписних листів відомості,\nпередбачені пунктами 3 і 4 частини другої статті 43 цього Закону.\n3. Графи підписного листа, що стосуються виборця,\nзаповнюються ним власноручно, а в разі неможливості за станом\nздоров'я власноручно заповнити підписний лист на його прохання -\nособою, яка збирає підписи. Правильність відомостей, внесених до\nпідписного листа про себе власноручно виборцем або особою, яка\nзбирає підписи, засвідчується особистим підписом виборця.\n4. Усі записи у підписному листі виконуються ручкою\n(не олівцем), без скорочень.\n5. Допущена помилка у підписному листі виправляється особою,\nяка її зробила, у спосіб, який дозволяє прочитати попередній\nзапис. Виправлення засвідчується окремим підписом особи, яка\nзробила виправлення.\n6. Ніхто не має права примушувати виборця підтримати своїм\nпідписом виборчий список кандидатів у депутати, висунутих місцевою\nорганізацією партії (блоком) у багатомандатному окрузі, кандидата\nу депутати в одномандатному виборчому окрузі, кандидата на посаду\nсільського, селищного, міського голови. Забороняється платити\nкоштами, товарами або послугами за підписи на підтримку виборчого\nсписку кандидатів у депутати, висунутих місцевою організацією\nпартії (блоком) у багатомандатному окрузі, кандидата у депутати в\nодномандатному виборчому окрузі, кандидата на посаду сільського,\nселищного, міського голови, а також перешкоджати виборцю у\nпідтримці цих кандидатів.\n7. Забороняється збирати підписи на підприємствах, в\nустановах та організаціях.\n8. В одному підписному листі враховуються лише підписи\nвиборців, які є членами відповідної територіальної громади.\n9. Особа, яка збирала підписи виборців, підписує заповнений\nпідписний лист та проставляє цифрами і прописом кількість зібраних\nу цьому підписному листі підписів виборців.\n10. Участь посадових осіб органів державної влади, органів\nмісцевого самоврядування у збиранні підписів виборців на підтримку\nвиборчих списків кандидатів у депутати, висунутих місцевою\nорганізацією партії (блоком) у багатомандатному окрузі, а також на\nпідтримку кандидата у депутати в одномандатному виборчому окрузі,\nкандидата на посаду сільського, селищного, міського голови\nзабороняється.\n11. Встановлення додаткових обмежень щодо порядку збирання\nпідписів забороняється.\n12. Після закінчення збирання підписів виборців на підтримку\nвиборчого списку кандидатів у депутати, висунутих місцевою\nорганізацією партії (блоком) у багатомандатному окрузі,\nпредставники місцевої організації партії (блоку) підраховують\nзагальну кількість підписів виборців, зібраних на підтримку\nвиборчого списку. Про підсумки збору підписів виборців складається\nпротокол за формою, встановленою територіальною виборчою комісією,\nякий підписується керівником місцевої організації партії\n(керівниками місцевих організацій партій, що входять до блоку).\n13. Кандидат на посаду сільського, селищного, міського\nголови, кандидат у депутати в одномандатному окрузі підраховує\nкількість підписів виборців, зібраних на свою підтримку, складає і\nпідписує протокол про підсумки збору підписів виборців за формою,\nвстановленою територіальною виборчою комісією.\n14. Підписні листи, що подаються до відповідної виборчої\nкомісії, повинні бути пронумеровані.\n15. При прийманні підписних листів відповідна виборча комісія\nперевіряє відповідність кількості поданих підписних листів\nкількості цих листів, зазначеній у протоколі про підсумки збору\nпідписів виборців, та складає акт про передачу-приймання підписних\nлистів, в якому повинно бути зазначено кількість прийнятих\nпідписних листів та заявлена кількість підписів виборців, а також\nзазначено дату і час їх приймання. Акт складається у двох\nпримірниках і підписується уповноваженим на це членом виборчої\nкомісії та особою, яка передала підписні листи. Перший примірник\nакта видається представнику місцевої організації партії (блоку),\nкандидату на посаду сільського, селищного, міського голови,\nкандидату у депутати в одномандатному окрузі, а другий примірник\nакта зберігається у відповідній виборчій комісії."
    },
    {
      "provision_ref": "art45",
      "section": "45",
      "title": "Стаття 45. Порядок врахування підписів виборців",
      "content": "1. Територіальна виборча комісія забезпечує здійснення\nконтролю за додержанням вимог цього Закону до підписних листів\nшляхом їх вибіркової перевірки членами виборчої комісії.\n2. При встановленні на підставі підписних листів кількості\nвиборців, які підтримали виборчий список кандидатів у депутати,\nвисунутих місцевою організацією партії (блоком) в багатомандатному\nокрузі, кандидата на посаду сільського, селищного, міського\nголови, кандидата у депутати в одномандатному окрузі, не\nвраховуються підписи окремих виборців:\n1) у разі відсутності в підписному листі всіх або окремих\nвідомостей про виборця, який підтримує своїм підписом виборчий\nсписок кандидатів у депутати, висунутих місцевою організацією\nпартії (блоком), кандидата на посаду сільського, селищного,\nміського голови, передбачених формою підписного листа;\n2) якщо при внесенні відомостей про виборця, який підтримує\nсвоїм підписом виборчий список кандидатів у депутати, висунутих\nмісцевою організацією партії (блоком) у багатомандатному окрузі,\nкандидата на посаду сільського, селищного, міського голови,\nпорушено вимоги статті 44 цього Закону;\n3) вчинені замість виборця іншою особою;\n4) вчинені особою, яка на день вчинення підпису не мала права\nголосу;\n5) які не є членами територіальної громади, де проводяться\nмісцеві вибори;\n6) якщо підписи вчинені виборцем декілька разів на підтримку\nодного і того ж виборчого списку кандидатів у депутати, висунутих\nмісцевою організацією партії (блоком) в багатомандатному окрузі,\nкандидата на посаду сільського, селищного, міського голови,\nкандидата у депутати в одномандатному окрузі;\n7) якщо підписи вчинені виборцем до моменту видачі виборчою\nкомісією підписних листів для збирання підписів на підтримку\nвідповідного виборчого списку кандидатів у депутати, висунутих\nмісцевою організацією партії (блоком), кандидата на посаду\nсільського, селищного, міського голови, кандидата у депутати в\nодномандатному окрузі.\n3. При встановленні кількості виборців, які підтримали своїми\nпідписами кандидатів у депутати, висунутих місцевою організацією\nпартії (блоком) в багатомандатному окрузі, кандидата на посаду\nсільського, селищного, міського голови, кандидата у депутати в\nодномандатному окрузі, не враховуються підписні листи:\n1) підписи виборців в яких зібрані особою, яка на день збору\nпідписів не мала права голосу;\n2) які містять недостовірні відомості про особу, яка збирала\nпідписи виборців;\n3) в яких відсутні відомості про особу, яка збирала підписи\nвиборців;\n4) в яких відсутній підпис особи, яка збирала підписи\nвиборців;\n5) в яких замість підпису особи, яка збирала підписи\nвиборців, міститься підпис іншої особи;\n6) в яких підписи виборців зібрані на підприємствах, в\nустановах, організаціях;\n7) невстановленої форми;\n8) підроблені;\n9) підписи в яких зібрано насильно, шляхом підкупу або\nобману;\n10) що мають підчистки, виправлення без застережень;\n11) підписи в яких зібрані за участі посадових та службових\nосіб органів державної влади, органів місцевого самоврядування.\n4. Про результати збирання підписів на підтримку виборчого\nсписку кандидатів у депутати, висунутих місцевою організацією\nпартії (блоком) в багатомандатному окрузі, кандидата на посаду\nсільського, селищного, міського голови, кандидата у депутати в\nодномандатному окрузі, територіальна виборча комісія складає\nпротокол, в якому зазначається кількість підписів виборців, що\nпідлягають врахуванню, кількість неврахованих підписів виборців з\nобов'язковим зазначенням підстав їх неврахування. Копію протоколу\nвиборча комісія у триденний строк з дня його затвердження видає\nпредставнику місцевої організації партії (блоку), кандидату у\nдепутати в одномандатному виборчому окрузі, кандидату на посаду\nсільського, селищного, міського голови.\n5. Право на ознайомлення з підписними листами, поданими до\nвиборчої комісії, мають члени територіальної виборчої комісії.\nСтаття 46. Декларація про майно і доходи кандидата у депутати\nта на посаду сільського, селищного, міського\nголови\n1. Декларація про майно і доходи кандидата у депутати та на\nпосаду сільського, селищного, міського голови за останній рік,\nтермін звітності по якому вже минув, заповнюється ним власноручно\nза формою, затвердженою Міністерством фінансів України не пізніше\nніж за 90 днів до дня виборів.\n2. Достовірність відомостей, внесених до декларації,\nзазначеної у частині першій цієї статті, перевіряється за\nзверненням територіальної виборчої комісії органами Державної\nподаткової адміністрації України не пізніш як за 30 днів до дня\nвиборів. Про виявлені порушення у цей же строк повідомляється\nвідповідна виборча комісія.\n3. Помилки і неточності, виявлені в декларації, не є\nпідставою для відмови в реєстрації чи скасування реєстрації\nкандидата у депутати і на посаду сільського, селищного, міського\nголови та підлягають виправленню.\nСтаття 47. Відмова в реєстрації кандидата на посаду\nсільського, селищного, міського голови, кандидата\nу депутати\n1. Територіальна виборча комісія відмовляє в реєстрації\nкандидата на посаду сільського, селищного, міського голови,\nкандидата у депутати в разі:\n1) порушення встановленого цим Законом порядку висування\nкандидата на посаду сільського, селищного, міського голови,\nкандидата у депутати;\n2) відсутності або неправильних відомостей у документах,\nзазначених відповідно у статтях 36-38 цього Закону;\n3) припинення громадянства України кандидата;\n4) визнання судом кандидата на посаду сільського, селищного,\nміського голови, кандидата у депутати недієздатним, набрання щодо\nнього законної сили обвинувальним вироком суду за вчинення\nумисного злочину;\n5) виявлення територіальною виборчою комісією обставин, що\nпозбавляють особу права бути обраною депутатом або сільським,\nселищним, міським головою відповідно до статті 9 цього Закону.\n2. Рішення про відмову в реєстрації кандидата на посаду\nсільського, селищного, міського голови, кандидата у депутати\nповинно містити вичерпні підстави відмови. Копія цього рішення не\nпізніше наступного дня після його прийняття надсилається\n(видається) представнику місцевої організації партії (блоку), від\nякої висунуті кандидати у депутати в багатомандатному окрузі,\nкандидату у депутати в одномандатному виборчому окрузі, кандидату\nна посаду сільського, селищного, міського голови або його\nдовіреній особі.\n3. Якщо жоден із кандидатів у депутати, висунутих місцевою\nорганізацією партії (блоком) у багатомандатному окрузі, не\nзареєстрований територіальною виборчою комісією у встановлений цим\nЗаконом строк, місцева організація партії (блок) втрачає статус\nсуб'єкта виборчого процесу у виборах до Верховної Ради Автономної\nРеспубліки Крим, відповідної місцевої ради.\nСтаття 48. Скасування рішення про реєстрацію кандидата\nна посаду сільського, селищного, міського голови,\nкандидата у депутати\n1. Територіальна виборча комісія скасовує рішення про\nреєстрацію кандидата на посаду сільського, селищного, міського\nголови, кандидата у депутати в разі:\n1) звернення кандидата на посаду сільського, селищного,\nміського голови, кандидата у депутати в будь-який час після його\nреєстрації, але не пізніш як за п'ять днів до дня виборів, із\nписьмовою заявою про відмову від балотування. Ця заява відкликанню\nне підлягає;\n2) припинення громадянства України кандидата;\n3) визнання судом кандидата у депутати, кандидата на посаду\nсільського, селищного, міського голови недієздатним чи набрання\nщодо нього законної сили обвинувальним вироком суду за вчинення\nумисного злочину;\n4) порушення вимог частин п'ятої, шостої статті 33 цього\nЗакону; { Пункт 4 частини першої статті 48 в редакції Закону\nN 3253-IV ( 3253-15 ) від 21.12.2005 }\n5) виявлення територіальною виборчою комісією обставин, що\nпозбавляють особу права бути обраною депутатом або сільським,\nселищним, міським головою відповідно до статті 9 цього Закону;\n6) встановлення у судовому порядку факту підкупу виборців\nкандидатом у депутати, кандидатом на посаду сільського, селищного,\nміського голови, а так само на його прохання або за його\nдорученням - іншими особами;\n7) встановлення у судовому порядку, що підприємство,\nустанова, організація, засновником, власником або членом керівного\nоргану якої є кандидат у депутати, кандидат на посаду сільського,\nселищного, міського голови, під час виборчого процесу надавала\nвиборцям гроші чи безоплатно або на пільгових умовах товари,\nроботи, послуги, цінні папери, кредити, лотереї, інші матеріальні\nцінності; { Пункт 7 частини першої статті 48 із змінами, внесеними\nзгідно із Законом N 3253-IV ( 3253-15 ) від 21.12.2005 }\n8) встановлення судом, що кандидат у депутати, кандидат на\nпосаду сільського, селищного, міського голови, який займає посади,\nу тому числі за сумісництвом, в органах державної влади чи в\nорганах місцевого самоврядування, на державних чи комунальних\nпідприємствах, в установах, організаціях, у військових частинах\n(формуваннях), утворених відповідно до законів України, залучає\nабо використовує для проведення передвиборної агітації підлеглих\nйому осіб, службовий транспорт, зв'язок, устаткування, приміщення,\nінші об'єкти та ресурси за місцем роботи;\n9) встановлення у судовому порядку, що кандидат у депутати,\nкандидат на посаду сільського, селищного, міського голови крім\nкоштів свого виборчого фонду використовував при фінансуванні\nпередвиборної агітації інші кошти;\n10) витрати кандидатом у депутати, кандидатом на посаду\nсільського, селищного, міського голови коштів у розмірі, більшому\nвід установленої цим Законом граничної суми витрат виборчого\nфонду;\n11) якщо кандидат у депутати, кандидат на посаду сільського,\nселищного, міського голови після оголошення йому територіальною\nвиборчою комісією попередження в порядку, передбаченому частиною\nп'ятою цієї статті, повторно порушив вимоги цього Закону;\n12) ліквідації місцевої організації партії (місцевих\nорганізацій партій, що входять до блоку), розпуску блоку, яка\n(який) висунула (висунув) кандидата на посаду сільського,\nселищного, міського голови, кандидата у депутати. { Частину першу\nстатті 48 доповнено пунктом 12 згідно із Законом N 3253-IV\n( 3253-15 ) від 21.12.2005 }\n2. Територіальна виборча комісія скасовує рішення в частині\nреєстрації в багатомандатному окрузі окремого кандидата у\nдепутати, включеного до виборчого списку місцевої організації\nпартії (блоку), з виключенням його з виборчого списку у разі:\n1) звернення кандидата у депутати в будь-який час після його\nреєстрації з письмовою заявою про відмову від балотування у\nбагатомандатному окрузі. Ця заява відкликанню не підлягає;\n2) звернення місцевої організації партії (блоку) про\nскасування рішення щодо реєстрації кандидата у депутати відповідно\nдо рішення, прийнятого на підставі статуту партії, та угоди про\nутворення виборчого блоку;\n3) припинення громадянства України кандидата у депутати;\n5) визнання судом кандидата у депутати недієздатним чи\nнабрання щодо нього законної сили обвинувальним вироком суду за\nвчинення умисного злочину;\n6) порушення вимог частин п'ятої, шостої статті 33 цього\nЗакону; { Пункт 6 частини другої статті 48 в редакції Закону\nN 3253-IV ( 3253-15 ) від 21.12.2005 }\n7) виявлення територіальною виборчою комісією обставин, що\nпозбавляють особу права бути обраною депутатом або сільським,\nселищним, міським головою відповідно до статті 9 цього Закону;\n8) встановлення у судовому порядку факту підкупу виборців\nкандидатом у депутати, а так само на його прохання або за його\nдорученням - іншою особою;\n9) встановлення у судовому порядку, що підприємство,\nустанова, організація, засновником, власником або членом керівного\nоргану яких є кандидат у депутати, під час виборчого процесу\nнадавала виборцям гроші чи безоплатно або на пільгових умовах\nтовари, роботи, послуги, цінні папери, кредити, лотереї, інші\nматеріальні цінності; { Пункт 9 частини другої статті 48 із\nзмінами, внесеними згідно із Законом N 3253-IV ( 3253-15 ) від\n21.12.2005 }\n10) встановлення судом, що кандидат у депутати, який займає\nпосаду, в тому числі за сумісництвом, в органах державної влади чи\nв органах місцевого самоврядування, на державних чи комунальних\nпідприємствах, в установах, організаціях, у військових частинах\n(формуваннях), утворених відповідно до законів України, залучав\nабо використовував для проведення передвиборної агітації підлеглих\nйому осіб, службовий транспорт, зв'язок, устаткування, приміщення,\nінші об'єкти та ресурси за місцем роботи;\n11) якщо кандидат у депутати після оголошення йому\nтериторіальною виборчою комісією попередження в порядку,\nпередбаченому частиною п'ятою цієї статті, повторно порушив вимоги\nцього Закону;\n12) виходу відповідної місцевої організації партії із складу\nвиборчого блоку або ліквідації місцевої організації партії -\nучасниці блоку (щодо кандидатів у депутати від місцевої\nорганізації партії, яка вийшла із складу блоку чи ліквідована).\n{ Частину другу статті 48 доповнено пунктом 12 згідно із Законом\nN 3253-IV ( 3253-15 ) від 21.12.2005 }\n3. Територіальна виборча комісія скасовує рішення про\nреєстрацію в багатомандатному окрузі всіх кандидатів у депутати,\nвключених до виборчого списку місцевої організації партії (блоку),\nу разі:\n1) встановлення у судовому порядку факту підкупу виборців\nмісцевою організацією партії (блоком), уповноваженою особою\nмісцевої організації партії (блоку), а так само на їх прохання або\nза їх дорученням - іншою особою;\n2) встановлення у судовому порядку, що організація,\nзасновником, власником або членом керівного органу якої є місцева\nорганізація партії (блок) чи уповноважена особа місцевої\nорганізації партії (блоку), під час виборчого процесу надавала\nвиборцям гроші чи безоплатно або на пільгових умовах товари,\nроботи, послуги, цінні папери, кредити, лотереї, інші матеріальні\nцінності; { Пункт 2 частини третьої статті 48 із змінами,\nвнесеними згідно із Законом N 3253-IV ( 3253-15 ) від 21.12.2005 }\n3) встановлення у судовому порядку, що місцева організація\nпартії (блок) крім коштів свого виборчого фонду використовувала\nпри фінансуванні передвиборної агітації інші кошти;\n4) витрати місцевою організацією партії (блоком) коштів у\nрозмірі, більшому від установленої цим Законом граничної суми\nвитрат виборчого фонду організації партії (блоку);\n5) ліквідації місцевої організації партії (місцевих\nорганізацій партій, що входять до блоку), розпуску блоку.\n{ Частину третю статті 48 доповнено пунктом 5 згідно із Законом\nN 3253-IV ( 3253-15 ) від 21.12.2005 }\n4. Територіальна виборча комісія надсилає (видає) місцевій\nорганізації партії (блоку), кандидату на посаду сільського,\nселищного, міського голови, кандидату у депутати копію рішення про\nскасування реєстрації не пізніш як на другий день з дня його\nприйняття.\n5. У разі порушення інших вимог цього Закону місцевою\nорганізацією партії (блоком), кандидатом у депутати територіальна\nвиборча комісія може оголосити йому попередження, що\nоприлюднюється в державних та комунальних засобах масової\nінформації або в інший спосіб.\n6. У разі смерті, визнання судом недієздатним кандидата у\nдепутати відповідна виборча комісія приймає рішення про вибуття\nцього кандидата у депутати з балотування і про виключення його з\nвиборчого списку місцевої організації партії (блоку).\nСтаття 49. Особливості голосування по одному кандидату\n(одному виборчому списку)\n1. Якщо після закінчення строку реєстрації кандидатів\nзалишився один кандидат (один виборчий список місцевої організації\nпартії (блоку) з кількістю кандидатів, достатньою для формування\nвідповідної ради), голосування проводиться по одному кандидату у\nдепутати (одному виборчому списку місцевої організації партії\n(блоку).\n2. У разі коли у відповідному виборчому окрузі після\nзакінчення строку реєстрації кандидатів не залишилося жодного\nкандидата (жодного виборчого списку місцевої організації партії\n(блоку) або якщо у виборчому списку (списках) місцевої організації\nпартії (блоку), який залишився (залишилися) після закінчення\nстроку реєстрації кандидатів, кількість кандидатів, які залишилися\nу списку (списках), є недостатньою для формування відповідної\nради), вибори вважаються такими, що не відбулися.\nСтаття 50. Строки, форми і умови проведення передвиборної\nагітації\n1. Передвиборна агітація - це здійснення будь-якої діяльності\nз метою спонукання виборців голосувати за або проти певного\nсуб'єкта виборчого процесу. Право вести передвиборну агітацію\nмають організації партій (блоки), кандидати у депутати, кандидати\nна посаду сільського, селищного, міського голови, зареєстровані\nвідповідною виборчою комісією для участі у місцевих виборах.\nГромадяни України мають право вільно і всебічно обговорювати\nполітичні, ділові та особисті якості кандидатів на посади\nсільського, селищного, міського голови, кандидатів у депутати, їх\nпередвиборні програми, а також передвиборні програми організацій\nпартій (блоків).\n2. Місцева організація партії (блок), кандидати у депутати,\nкандидати на посаду сільського, селищного, міського голови мають\nправо розпочати свою передвиборну агітацію з моменту прийняття\nвідповідною виборчою комісією рішення про реєстрацію кандидатів у\nдепутати, кандидата на посаду сільського, селищного, міського\nголови. Передвиборна агітація закінчується о 24 годині останньої\nп'ятниці перед днем виборів. Ведення передвиборної агітації до\nпочатку і після закінчення зазначених строків забороняється.\nНапередодні і в день виборів забороняється проведення масових\nакцій (зборів, мітингів, походів, демонстрацій) від імені\nкандидатів у депутати, кандидатів на посаду сільського, селищного,\nміського голови, організацій партій (блоків) - суб'єктів виборчого\nпроцесу. У цей же час забороняється публічне оголошення про\nпідтримку місцевою організацією партії (блоком), кандидатом у\nдепутати, кандидатом на посаду сільського, селищного, міського\nголови проведення концертів, вистав, спортивних змагань,\nдемонстрації фільмів і телепередач чи інших публічних заходів.\n3. Передвиборна агітація здійснюється в будь-яких формах і\nбудь-якими засобами, що не суперечать Конституції України\n( 254к/96-ВР ) та законам України. Офіційні повідомлення в період\nвиборчого процесу про дії кандидатів у депутати, кандидатів на\nпосаду сільського, селищного, міського голови, пов'язані з\nвиконанням ними посадових (службових) повноважень, передбачених\nКонституцією України ( 254к/96-ВР ) або законами України, і\nпідготовлені у порядку, визначеному Законом України \"Про порядок\nвисвітлення діяльності органів державної влади та органів\nмісцевого самоврядування засобами масової інформації\"\n( 539/97-ВР ) не належать до передвиборної агітації. Такі офіційні\nповідомлення не повинні містити коментарів агітаційного характеру,\nа також відео-, аудіозаписів, кінозйомок, фотоілюстрацій про дії\nзазначених осіб як кандидатів у депутати або кандидатів на посаду\nсільського, селищного, міського голови.\n4. У разі проведення повторного голосування передвиборна\nагітація поновлюється з дня офіційного опублікування рішення\nвідповідної територіальної виборчої комісії про призначення\nповторного голосування і припиняється у строк, зазначений у\nчастині другій цієї статті.\n5. Передвиборна агітація може здійснюватися:\n1) шляхом проведення зборів, зустрічей з виборцями, мітингів,\nдемонстрацій, процесій, публічних дебатів, дискусій та інших\nмасових заходів;\n2) шляхом розповсюдження друкованих агітаційних матеріалів;\n3) через засоби масової інформації;\n4) в інших формах, що не суперечать Конституції України\n( 254к/96-ВР ) та законам України.\n6. Передвиборна агітація здійснюється за рахунок і в межах\nкоштів відповідного місцевого бюджету, отриманих як цільова\nсубвенція з Державного бюджету України на підготовку і проведення\nмісцевих виборів, та коштів виборчих фондів кандидатів, місцевих\nорганізацій партій (блоків). Використання для передвиборної\nагітації коштів з інших джерел забороняється.\n7. Передвиборна агітація за рахунок коштів відповідного\nмісцевого бюджету, отриманих як цільова субвенція з Державного\nбюджету України, що виділяються на підготовку і проведення\nмісцевих виборів, здійснюється з додержанням принципу рівних умов\nта можливостей, що передбачає надання кандидатам, їх довіреним\nособам, місцевим організаціям партій (блокам) та їх уповноваженим\nособам за однакову плату одних і тих самих приміщень для\nпроведення масових заходів, виготовлення однакових за кількістю і\nякістю друкованих інформаційних матеріалів, надання однакових\nдрукованих площ та ефірного часу на радіо і телебаченні.\nСтаття 51. Проведення публічних заходів для ведення\nпередвиборної агітації\n1. Проведення публічних заходів для ведення передвиборної\nагітації здійснюється відповідно до закону. Місцева організація\nпартії (блок), кандидат у депутати, кандидат на посаду сільського,\nселищного, міського голови попередньо повідомляє про час і місце\nпроведення запланованих публічних заходів передвиборної агітації\nвідповідну територіальну виборчу комісію.\n2. Органи виконавчої влади, органи місцевого самоврядування\nза зверненням відповідної територіальної виборчої комісії надають\nприміщення, придатні для проведення публічних заходів\nпередвиборної агітації, які організовує територіальна виборча\nкомісія. При цьому територіальна виборча комісія зобов'язана\nзабезпечити рівні можливості для всіх місцевих організацій партій\n(блоків) - суб'єктів виборчого процесу, кандидатів у депутати,\nкандидатів на посаду сільського, селищного, міського голови.\nОплата використання наданих приміщень здійснюється в порядку,\nвстановленому статтею 87 цього Закону.\n3. Місцева організація партії (блок) - суб'єкт виборчого\nпроцесу, кандидат у депутати та кандидат на посаду сільського,\nселищного, міського голови має право на договірній основі за\nрахунок коштів свого виборчого фонду орендувати будинки і\nприміщення усіх форм власності для проведення зборів, мітингів,\nдебатів, дискусій та інших публічних заходів передвиборної\nагітації.\n4. У разі якщо будинок (приміщення) незалежно від форми\nвласності було надано для проведення передвиборного публічного\nзаходу чи передвиборної агітації одному кандидату, місцевій\nорганізації партії (блоку), власник (володар, користувач) цього\nбудинку (приміщення) не має права відмовити в його наданні на тих\nже умовах іншому кандидату, місцевій організації партії (блоку) -\nсуб'єкту виборчого процесу. Зазначена вимога не стосується\nприміщень, що перебувають у власності чи постійному користуванні\nпартії (блоку), чия місцева організація є суб'єктом виборчого\nпроцесу.\nСтаття 52. Виготовлення і порядок розміщення друкованих\nінформаційних та агітаційних матеріалів\n1. Відповідна територіальна виборча комісія за рахунок коштів\nвідповідного місцевого бюджету, отриманих як цільова субвенція з\nДержавного бюджету України, що виділяються на підготовку і\nпроведення виборів, не пізніш як за тридцять п'ять днів до дня\nвиборів забезпечує виготовлення інформаційних плакатів місцевих\nорганізацій партій (блоків) - суб'єктів виборчого процесу,\nкандидатів у депутати, кандидатів на посаду сільського, селищного,\nміського голови, передачу їх дільничним виборчим комісіям із\nрозрахунку по два примірники на кожну виборчу комісію.\n2. Інформаційні плакати в межах одного виборчого округу мають\nбути однаковими за формою, розміром, поліграфічним виконанням.\nФорма, розмір та поліграфічне виконання інформаційних плакатів\nвстановлюється відповідною територіальною виборчою комісією. Текст\nта поліграфічне виконання плакатів погоджується відповідною\nтериторіальною виборчою комісією з представником місцевої\nорганізації партії (блоку), кандидатом або його довіреною особою.\n3. Інформаційний плакат місцевої організації партії (блоку)\nповинен містити передвиборну програму, подану нею при реєстрації\nкандидатів у депутати, виборчий список кандидатів у депутати із\nзазначенням прізвища, імені, по батькові, року народження, посади\n(зайняття), місця роботи та проживання, партійності включених до\nнього кандидатів.\n4. Інформаційний плакат кандидата у депутати у одномандатному\nвиборчому окрузі, кандидата на посаду сільського, селищного,\nміського голови повинен містити біографічні відомості,\nпередвиборну програму та фотографію, подані ним при реєстрації.\n5. Інформаційні плакати передаються на виборчі дільниці не\nпізніш як за двадцять днів до дня місцевих виборів.\n6. Місцеві організації партій (блоки), кандидати у депутати,\nкандидати на посаду сільського, селищного, міського голови за\nрахунок і в межах коштів власних виборчих фондів можуть\nвиготовляти плакати, листівки, буклети, інші друковані агітаційні\nматеріали.\n7. Друкований агітаційний матеріал повинен містити відомості\nпро установу, що здійснила друк, його тираж, інформацію про осіб,\nвідповідальних за випуск. Розповсюдження анонімних друкованих\nагітаційних матеріалів забороняється.\n8. Місцеві організації партій (блоки), кандидати у депутати,\nкандидати на посаду сільського, селищного, міського голови\nзобов'язані подати по одному примірнику кожного друкованого\nагітаційного матеріалу, виготовленого за рахунок власних виборчих\nфондів, не пізніш як через три дні після дня його виготовлення до\nвідповідної територіальної виборчої комісії.\n9. Друковані та інші агітаційні матеріали розміщуються лише у\nмісцях, визначених і обладнаних місцевими органами виконавчої\nвлади чи органами місцевого самоврядування. Відповідні місця мають\nбути визначені та обладнані не пізніше як за тридцять п'ять днів\nдо дня виборів.\nСтаття 53. Загальний порядок використання засобів масової\nінформації\n1. Передвиборна агітація з використанням засобів масової\nінформації усіх форм власності проводиться з дотриманням принципу\nрівних умов та можливостей в порядку, передбаченому цим Законом.\nВисвітлення виборчого процесу в засобах масової інформації всіх\nформ власності, у тому числі в інтерв'ю, дискусіях та дебатах, а\nтакож інформаційних повідомленнях, у програмах новин і поточних\nподій має здійснюватися на засадах об'єктивності, неупередженості\nта збалансованості.\n2. Місцевим організаціям партій (блокам), кандидатам у\nдепутати, кандидатам на посаду сільського, селищного, міського\nголови надається право користуватися державними і комунальними\nзасобами масової інформації за рахунок та в межах коштів\nвідповідного місцевого бюджету, отриманих як цільова субвенція з\nДержавного бюджету України, що виділяються на підготовку і\nпроведення місцевих виборів.\n3. Передвиборна агітація у засобах масової інформації усіх\nформ власності, що ведеться за рахунок коштів власних виборчих\nфондів, здійснюється на умовах рівної оплати за одиницю ефірного\nчасу та одиницю друкованої площі і обмежується лише граничним\nрозміром виборчого фонду.\n4. Розцінки вартості одиниці друкованої площі та одиниці\nефірного часу встановлюються відповідними засобами масової\nінформації не пізніш як за п'ятдесят днів до дня виборів у\nрозмірі, який не може перевищувати середньоарифметичного значення\nціни за комерційну рекламу (рекламу, розповсюдження якої має на\nметі отримання прибутку) за перші три квартали року, що передує\nроку проведення чергових місцевих виборів. При цьому засоби\nмасової інформації можуть розрахувати такі розцінки вартості\nодиниці друкованої площі чи ефірного часу окремо для робочих днів\nі окремо для вихідних та святкових днів, а також окремо для різних\nза кількістю потенційної аудиторії періодів ефірного часу чи\nдрукованої площі. Розцінки вартості одиниці друкованої площі та\nодиниці ефірного часу для проведення передвиборної агітації не\nможуть змінюватися протягом виборчого процесу. Засіб масової\nінформації не може надавати знижки чи встановлювати надбавки на\nоплату друкованої площі чи ефірного часу партіям (блокам) -\nсуб'єктам виборчого процесу.\n5. Засіб масової інформації, який надав ефірний час або\nдруковану площу одному кандидату, місцевій організації партії\n(блоку) - суб'єкту виборчого процесу, не може відмовити у наданні\nефірного часу чи друкованої площі на тих же умовах іншому\nкандидату, місцевій організації партії (блоку) - суб'єкту\nвиборчого процесу. Засіб масової інформації може відмовити у\nнаданні ефірного часу чи друкованої площі місцевій організації\nпартії (блоку) - суб'єкту виборчого процесу в разі, якщо надані\nдля поширення матеріали містять відомості, зазначені у частинах\nтретій і восьмій статті 56 цього Закону.\n6. Засоби масової інформації у разі оприлюднення результатів\nопитування громадської думки, пов'язаного з місцевими виборами,\nзобов'язані зазначити організацію, що проводила опитування, час\nйого проведення, кількість опитаних, метод збору інформації, точне\nформулювання питання, статистичну оцінку можливої похибки.\n7. Поширення інформації, яка згідно з Законом України \"Про\nвибори народних депутатів України\" ( 1665-15 ) відноситься до\nполітичної реклами, здійснюється відповідно до вимог зазначеного\nЗакону.\n8. Вимоги, встановлені частинами четвертою і п'ятою цієї\nстатті, не поширюються на засоби масової інформації, засновниками\n(власниками) яких є місцеві організації партій - суб'єктів\nвиборчого процесу (місцеві організації партій, що входять до\nблоку - суб'єкта виборчого процесу).\nСтаття 54. Порядок використання друкованих засобів масової\nінформації\n1. Місцеві організації партій (блоки), кандидати у депутати в\nодномандатному окрузі та кандидати на посаду сільського,\nселищного, міського голови мають право за рахунок і в межах коштів\nвідповідного місцевого бюджету, отриманих як цільова субвенція з\nДержавного бюджету України, що виділяються на підготовку і\nпроведення виборів, опублікувати в однаковому поліграфічному\nвиконанні у місцевих державних чи комунальних друкованих засобах\nмасової інформації передвиборні програми, подані ними при\nреєстрації.\n2. Черговість друкування передвиборних програм за рахунок\nкоштів відповідного місцевого бюджету, отриманих як цільова\nсубвенція з Державного бюджету України, що виділяються на\nпідготовку і проведення виборів, встановлюється не пізніш як за\nтридцять п'ять днів до дня виборів відповідними територіальними\nвиборчими комісіями шляхом жеребкування за участю уповноважених\nосіб місцевих організацій партій (блоків).\n3. Результати жеребкування щодо черговості друкування\nпередвиборних програм оприлюднюються у триденний строк після дня\nзатвердження їх територіальною виборчою комісією у місцевих\nзасобах масової інформації, заснованих на державній чи комунальній\nформі власності.\n4. Місцеві організації партій (блоки), кандидати у депутати,\nкандидати на посаду сільського, селищного, міського голови мають\nправо за рахунок коштів власних виборчих фондів публікувати\nагітаційні матеріали в друкованих засобах масової інформації усіх\nформ власності, за винятком зарубіжних засобів масової інформації,\nщо діють на території України.\n5. Матеріали передвиборної агітації, зазначені у частині\nчетвертій цієї статті, публікуються на підставі угоди, що\nукладається від імені місцевої організації партії (блоку),\nкандидата у депутати, кандидата на посаду сільського, селищного,\nміського голови, розпорядником відповідного виборчого фонду з\nредакцією (видавцем) друкованого засобу масової інформації. Без\nукладення угоди та надходження коштів на рахунок редакції\n(видавця) друкованого засобу масової інформації публікація цих\nматеріалів забороняється.\n6. Оплата за використання друкованих площ для ведення\nпередвиборної агітації за рахунок і в межах коштів відповідного\nмісцевого бюджету, отриманих як цільова субвенція з Державного\nбюджету України, що виділяються на підготовку і проведення\nмісцевих виборів, здійснюється відповідною територіальною виборчою\nкомісією відповідно до угод, укладених з місцевими засобами\nінформації, заснованими на державній чи комунальній формі\nвласності.\n7. Редакції друкованих засобів масової інформації всіх форм\nвласності за письмовими запитами територіальної виборчої комісії\nзобов'язані надавати їй інформацію про використання друкованої\nплощі для розміщення агітаційних матеріалів, а в разі\nнеобхідності - надсилати їй копії відповідних угод, платіжних\nдокументів, а також публікації.\nСтаття 55. Порядок використання електронних (аудіовізуальних)\nзасобів масової інформації\n1. Ефірний час для проведення передвиборної агітації за\nрахунок і в межах коштів відповідного місцевого бюджету, отриманих\nяк цільова субвенція з Державного бюджету України, що виділяються\nна підготовку і проведення виборів, надається державними та\nкомунальними телерадіоорганізаціями між дев'ятнадцятою і двадцять\nтретьою годинами за київським часом.\n2. Порядок надання ефірного часу кандидатам, їх довіреним\nособам, уповноваженим особам місцевих організацій партій (блоків)\nза рахунок і в межах коштів відповідного місцевого бюджету,\nотриманих як цільова субвенція з Державного бюджету України, що\nвиділяються на підготовку та проведення виборів, встановлюється\nтериторіальною виборчою комісією у порядку жеребкування не пізніш\nяк за 35 днів до дня виборів. Жеребкування проводиться за участю\nуповноважених осіб місцевих організацій партій (блоків),\nкандидатів у депутати, кандидатів на посаду сільського, селищного,\nміського голови або їх довірених осіб.\n3. Результати жеребкування, проведеного відповідно до частини\nдругої цієї статті, та складений за його підсумком розклад\nефірного часу із зазначенням передвиборних агітаційних теле-,\nрадіопрограм, конкретної дати і часу виходу їх в ефір за рахунок\nкоштів відповідного місцевого бюджету, отриманих як цільова\nсубвенція з Державного бюджету України, що виділяються на\nпідготовку і проведення місцевих виборів, оприлюднюються у\nмісцевих засобах масової інформації, заснованих на державній чи\nкомунальній формі власності, у триденний строк з дня затвердження\nїх територіальною виборчою комісією.\n4. Оплата за наданий ефірний час здійснюється територіальними\nвиборчими комісіями згідно із затвердженими кошторисами в межах\nкоштів відповідного місцевого бюджету, отриманих як цільова\nсубвенція з Державного бюджету України, що виділяються на\nпідготовку і проведення місцевих виборів, та за відповідними\nугодами, що укладаються між територіальними виборчими комісіями і\nрегіональними державними чи комунальними телерадіоорганізаціями.\n5. Ефірний час за рахунок коштів власних виборчих фондів\nнадається на підставі угоди, що укладається між уповноваженою\nособою місцевої організації партії (блоку), кандидатом або його\nдовіреною особою і телерадіоорганізацією будь-якої форми\nвласності. Без укладення такої угоди, а також за умови\nненадходження коштів на рахунок телерадіоорганізації остання не\nмає права надавати ефірний час для ведення передвиборної агітації.\n6. Місцеві організації партій (блоки), кандидати у депутати,\nкандидати на посаду сільського, селищного, міського голови, їх\nдовірені особи для проведення передвиборної агітації як за рахунок\nкоштів відповідного місцевого бюджету, отриманих як цільова\nсубвенція з Державного бюджету України, що виділяються на\nпідготовку і проведення місцевих виборів, так і коштів власних\nвиборчих фондів погоджують з відповідною телерадіоорганізацією\nрежим передачі, що містить передвиборну агітацію (прямий ефір або\nаудіо-, відеозапис).\n7. Телерадіоорганізації здійснюють аудіо-, відеозаписи усіх\nпередач, що містять передвиборну агітацію, і зберігають ці записи\nдо закінчення тридцятиденного строку з дня офіційного оприлюднення\nрезультатів місцевих виборів.\n8. Телерадіоорганізації всіх форм власності за письмовими\nзапитами Національної ради України з питань телебачення і\nрадіомовлення, територіальних виборчих комісій чи суду зобов'язані\nнадавати інформацію про виділення ефірного часу для проведення\nпередвиборної агітації, а в разі необхідності - копії відповідних\nугод, платіжних документів і передач у запису на плівці та інших\nносіях інформації."
    },
    {
      "provision_ref": "art56",
      "section": "56",
      "title": "Стаття 56. Обмеження щодо ведення передвиборної агітації",
      "content": "1. Участь у передвиборній агітації забороняється:\n1) іноземцям та особам без громадянства;\n2) органам державної влади, органам місцевого самоврядування,\nправоохоронним органам і судам;\n3) посадовим та службовим особам органів державної влади та\nорганів місцевого самоврядування, крім випадків, коли відповідна\nпосадова чи службова особа є кандидатом у депутати чи кандидатом\nна посаду сільського, селищного, міського голови;\n4) командирам військових частин та їх заступникам серед своїх\nпідлеглих, крім випадків, коли відповідна особа є кандидатом у\nдепутати чи кандидатом на посаду сільського, селищного, міського\nголови;\n5) членам виборчих комісій протягом строку повноважень\nвідповідних виборчих комісій.\n2. Кандидатам у депутати та кандидатам на посаду сільського,\nселищного, міського голови, які займають посади, у тому числі за\nсумісництвом, в органах державної влади, органах місцевого\nсамоврядування, на державних, комунальних підприємствах, у\nзакладах, установах, організаціях, військових частинах\n(формуваннях), забороняється залучати для передвиборної агітації\nабо використовувати для будь-якої роботи, пов'язаної з проведенням\nпередвиборної агітації, підлеглих їм осіб, службовий транспорт,\nзв'язок, устаткування, приміщення, інші об'єкти та ресурси за\nмісцем роботи, а також використовувати службові чи виробничі\nнаради, збори колективу для проведення передвиборної агітації.\n3. Поширення у будь-якій формі агітаційних матеріалів, що\nмістять заклики до ліквідації незалежності України, зміни\nконституційного ладу насильницьким шляхом, порушення суверенітету\nі територіальної цілісності держави, підриву її безпеки,\nнезаконного захоплення державної влади, пропаганди війни,\nнасильства та розпалювання міжетнічної, національної, релігійної\nта расової ворожнечі, посягання на права і свободи людини,\nздоров'я населення, не допускається.\n4. Забороняється проводити передвиборну агітацію, що\nсупроводжується наданням виборцям грошей чи безплатно або на\nпільгових умовах цінних паперів, кредитів, лотерей, товарів та\nінших матеріальних цінностей або робіт чи послуг.\n5. Реєстрація кандидатів, стосовно яких у судовому порядку\nвстановлено порушення вимоги, передбаченої частиною четвертою цієї\nстатті, скасовується за рішенням територіальної виборчої комісії.\n6. Засобам масової інформації, окрім друкованих партійних\nвидань, їх посадовим та службовим особам і творчим працівникам під\nчас виборчого процесу у своїх матеріалах і передачах, не\nобумовлених угодами про розміщення передвиборної агітації,\nзабороняється підтримувати місцеві організації партій (блоки),\nкандидатів у депутати, кандидатів на посаду сільського, селищного,\nміського голови, їх передвиборні програми, а так само поширювати\nбудь-яку інформацію з метою спонукання виборців голосувати за або\nпроти місцевої організації партії (блоку), кандидатів у депутати,\nкандидатів на посади сільських, селищних, міських голів.\n7. У разі встановлення судом при розгляді виборчого спору\nповторного або одноразового грубого порушення місцевим засобом\nмасової інформації будь-якої форми власності вимог цього Закону,\nсуд приймає рішення про тимчасове (до закінчення виборчого\nпроцесу) зупинення дії ліцензії або про тимчасову заборону (до\nзакінчення виборчого процесу) випуску друкованого видання.\n8. Забороняється розповсюдження завідомо недостовірних\nвідомостей про кандидата у депутати, кандидата на посаду\nсільського, селищного, міського голови, місцеву організацію партії\n(блок) - суб'єкта виборчого процесу.\n9. Місцева організація партії (блок) - суб'єкт виборчого\nпроцесу, кандидат у депутати, кандидат на посаду сільського,\nселищного, міського голови мають право звернутися до засобу\nмасової інформації, що оприлюднив інформацію, яку місцева\nорганізація партії (блок) або кандидат вважають недостовірною, з\nвимогою опублікувати їх відповідь. Засіб масової інформації, що\nоприлюднив відповідний матеріал, не пізніш як через три дні після\nдня звернення з вимогою про відповідь, але не пізніш останнього\nдня перед днем виборів зобов'язаний надати місцевій організації\nпартії (блоку), кандидату, щодо яких поширено недостовірну\nінформацію, можливість оприлюднити відповідь: надати такий самий\nефірний час відповідно на телебаченні чи радіо або опублікувати в\nдрукованому засобі масової інформації наданий місцевою\nорганізацією партії (блоком) чи кандидатом матеріал, який повинен\nбути набраний таким самим шрифтом і розміщений під рубрикою\n\"відповідь\" на тому ж місці шпальти в обсязі не меншому, ніж обсяг\nповідомлення, що спростовується.\n10. Відповідь повинна містити посилання на відповідну\nпублікацію в друкованому засобі масової інформації, передачу на\nтелебаченні, радіо та на інформацію, що спростовуються. Відповідь,\nоприлюднена в останній день перед днем виборів, не повинна містити\nпрямих закликів до голосування за або проти певної місцевої\nорганізації партії (блоку). Відповідь має бути оприлюднена без\nдодатків, коментарів та скорочень і здійснюватися за рахунок\nзасобу масової інформації. Відповідь на відповідь не надається.\n11. Засобам масової інформації усіх форм власності, що діють\nна території України, забороняється протягом останнього тижня\nперед днем виборів поширювати інформацію про результати опитувань\nгромадської думки щодо місцевих організацій партій (блоків) та\nкандидатів або коментувати рейтинги кандидатів, місцевих\nорганізацій партій (блоків).\n12. Трансляція передвиборних програм місцевих організацій\nпартій (блоків), кандидатів у депутати, кандидатів на посаду\nсільського, селищного, міського голови на регіональних телеканалах\nне повинна збігатися в часі з трансляцією таких самих\nпередвиборних програм на регіональних радіоканалах, якщо ефірний\nчас в обох випадках надається за рахунок коштів відповідного\nмісцевого бюджету, отриманих як цільова субвенція з Державного\nбюджету України, що виділяються на підготовку і проведення\nмісцевих виборів.\n13. Включення в інформаційні телерадіопрограми агітаційних\nматеріалів місцевих організацій партій (блоків), кандидатів у\nдепутати, кандидатів на посаду сільського, селищного, міського\nголови не допускається.\n14. Забороняється:\n1) переривати передачі передвиборних програм місцевих\nорганізацій партій (блоків), кандидатів у депутати, кандидатів на\nпосаду сільського, селищного, міського голови рекламою товарів,\nробіт, послуг, іншими повідомленнями;\n2) проведення передвиборної агітації в зарубіжних засобах\nмасової інформації, що діють на території України;\n3) проведення передвиборної агітації за чи проти місцевих\nорганізацій партій (блоків), кандидатів у депутати, кандидатів на\nпосаду сільського, селищного, міського голови у будь-якій формі\n(розповсюдження друкованих агітаційних матеріалів, проведення\nмасових заходів, використання засобів масової інформації тощо) за\nдобу до дня місцевих виборів та в день місцевих виборів;\n4) оприлюднення в день місцевих виборів до закінчення\nголосування результатів опитування виборців щодо їх волевиявлення\nпід час голосування.\n15. Засоби масової інформації не несуть відповідальності за\nзміст передвиборної агітації, яка була розміщена відповідно до\nугод із замовниками, крім випадків, передбачених частинами третьою\nта восьмою цієї статті.\nСтаття 57. Гарантії діяльності місцевих організацій\nпартій (блоків), їх представників та\nуповноважених осіб у територіальних\nвиборчих комісіях\n1. Місцеві організації партій (блоки) з часу реєстрації\nтериторіальною виборчою комісією їх виборчих списків мають рівні\nправа під час виборчого процесу на виступи їх кандидатів у\nдепутати, кандидатів на посаду сільського, селищного, міського\nголови та інших представників на передвиборних та інших зборах,\nнарадах, засіданнях, мітингах, безпосередньо пов'язаних з\nвиборами, у засобах масової інформації.\n2. Місцева організація партії (блок), кандидати у депутати\nвід якої висунуті в багатомандатному окрузі, має право делегувати\nодного представника до територіальної виборчої комісії з правом\nдорадчого голосу, який уповноважений представляти інтереси\nмісцевої організації цієї партії (блоку) в територіальній виборчій\nкомісії під час виборчого процесу. Кандидатура представника\nзатверджується керівним органом місцевої організації партії\n(керівним органом блоку).\n3. Представником місцевої організації партії (блоку),\nкандидати у депутати від якої висунуті в багатомандатному окрузі,\nможе бути громадянин України, який має право голосу. Не може бути\nпредставником місцевої організації партії (блоку) член виборчої\nкомісії, довірена особа кандидата на посаду сільського, селищного,\nміського голови або кандидата у депутати, посадова особа органу\nдержавної влади чи органу місцевого самоврядування,\nвійськовослужбовець, особа рядового та начальницького складу\nорганів внутрішніх справ України, Державної кримінально-виконавчої\nслужби України, працівник Служби безпеки України, особа, яка\nпроходить альтернативну (невійськову) службу.\n4. Заява про реєстрацію представника місцевої організації\nпартії (блоку), підписана керівником організації партії\n(керівниками місцевих організацій партій, що входять до блоку) та\nскріплена печаткою місцевої організації партії (або печатками\nорганізацій вищого рівня, що входять до блоку), та копія рішення\nкерівного органу місцевої організації партії (керівного органу\nблоку) про затвердження кандидатури представника подаються до\nтериторіальної виборчої комісії одночасно з заявою про реєстрацію\nкандидатів у депутати в багатомандатному окрузі. У заяві про\nреєстрацію представника місцевої організації партії (блоку)\nзазначаються прізвище, ім'я, по батькові представника, його\nгромадянство, день, місяць і рік народження, місце роботи, займана\nпосада (заняття), адреса місця проживання, за наявності - номер\nтелефону. До заяви додається письмова згода цієї особи\nпредставляти інтереси місцевої організації партії (блоку) в\nтериторіальній виборчій комісії.\n5. Територіальна виборча комісія не пізніше третього робочого\nдня після надходження документів, зазначених у частині четвертій\nцієї статті, реєструє представника місцевої організації партії\n(блоку) в територіальній виборчій комісії з правом дорадчого\nголосу та видає йому посвідчення за формою, встановленою\nЦентральною виборчою комісією. У разі відмови в реєстрації\n(скасування реєстрації) кандидатів у депутати, включених до\nвиборчого списку місцевої організації партії (блоку), чи втрати\nмісцевою організацією партії (блоком) статусу суб'єкта виборчого\nпроцесу з інших підстав повноваження представника місцевої\nорганізації партії (блоку) у територіальній виборчій комісії\nвважаються припиненими з моменту настання зазначених обставин.\n6. Місцева організація партії (блок) може мати до трьох\nуповноважених осіб на рівні багатомандатного округу. Уповноважена\nособа місцевої організації партії (блоку), кандидати у депутати\nвід якої зареєстровані у багатомандатному окрузі, не може бути\nкандидатом у депутати, кандидатом на посаду сільського, селищного,\nміського голови і повинна відповідати вимогам, зазначеним у\nчастині третій цієї статті. Список уповноважених осіб\nзатверджується керівним органом місцевої організації партії\n(блоку).\n7. Заява про реєстрацію уповноважених осіб місцевої\nорганізації партії (блоку), кандидати у депутати від якої\nзареєстровані в багатомандатному окрузі, підписана керівником\nмісцевої організації партії (керівниками місцевих організацій\nпартій, що входять до блоку) та скріплена печаткою місцевої\nорганізації партії (або печатками місцевих організацій партій\nвищого рівня, що входять до блоку), та копія рішення керівного\nоргану місцевої організації партії (блоку) про затвердження списку\nуповноважених осіб місцевої організації партії (блоку) подаються\nдо територіальної виборчої комісії у будь-який час після\nреєстрації кандидатів у депутати, включених до виборчого списку\nмісцевої організації партії (блоку). У заяві про реєстрацію\nуповноважених осіб зазначаються прізвище, ім'я, по батькові кожної\nуповноваженої особи, відповідний округ, громадянство уповноваженої\nособи, день, місяць і рік народження, місце роботи, займана посада\n(заняття), адреса місця проживання, за наявності - номер телефону.\nДо заяви додаються письмові згоди цих осіб представляти інтереси\nмісцевої організації партії (блоку) у відповідному окрузі.\n8. Територіальна виборча комісія не пізніше третього робочого\nдня після надходження документів, зазначених у частині сьомій цієї\nстатті, реєструє уповноважених осіб місцевої організації партії\n(блоку), кандидати у депутати від яких зареєстровані в\nбагатомандатному окрузі, та видає представникові місцевої\nорганізації партії (блоку) їх посвідчення за формою, встановленою\nЦентральною виборчою комісією. У разі втрати місцевою організацією\nпартії (блоком) статусу суб'єкта виборчого процесу повноваження\nуповноважених осіб місцевої організації партії (блоку) вважаються\nприпиненими з моменту настання зазначених обставин.\n9. Уповноважена особа місцевої організації партії (блоку),\nкандидати у депутати від якої зареєстровані в багатомандатному\nокрузі, з дня її реєстрації територіальною виборчою комісією до\nприпинення її повноважень або закінчення виборчого процесу має\nправо на звільнення від виробничих або службових обов'язків без\nзбереження заробітної плати за погодженням із власником\nпідприємства, установи, організації або уповноваженим ним органом.\n10. Представник, уповноважена особа місцевої організації\nпартії (блоку), кандидати у депутати від якої зареєстровані в\nбагатомандатному окрузі, мають право у будь-який час до дня\nпроведення виборів звернутися до територіальної виборчої комісії\nіз заявою про складення своїх повноважень.\n11. Керівний орган місцевої організації партії (блоку), який\nприймав рішення про затвердження представника, у будь-який час до\nдня проведення виборів може прийняти рішення про відкликання\nпредставника чи уповноваженої особи та про затвердження іншої\nкандидатури замість вибулої. Відповідна заява разом з копією\nрішення та іншими документами подається до територіальної виборчої\nкомісії у порядку, встановленому у частинах четвертій та сьомій\nцієї статті.\n12. На підставі заяви, поданої відповідно до частини десятої\nабо одинадцятої цієї статті не пізніше третього робочого дня після\nїї надходження, а напередодні і в день виборів - негайно\nтериторіальна виборча комісія приймає рішення про скасування\nреєстрації представника чи уповноваженої особи місцевої\nорганізації партії (блоку), кандидати у депутати від якої\nзареєстровані в багатомандатному окрузі. Копія рішення видається\nпредставнику місцевої організації партії (блоку) або надсилається\nна адресу керівного органу місцевої організації партії (блоку),\nкандидати у депутати від якої зареєстровані в багатомандатному\nокрузі.\n13. Посвідчення представника, уповноваженої особи місцевої\nорганізації партії (блоку), повноваження яких припинено до\nзакінчення виборчого процесу, негайно повертаються до\nтериторіальної виборчої комісії.\n14. Представник місцевої організації партії (блоку) у\nтериторіальній виборчій комісії з правом дорадчого голосу може:\n1) бути присутнім на всіх засіданнях територіальної виборчої\nкомісії під час обговорення питань, пов'язаних з місцевими\nвиборами, та брати участь у їх обговоренні;\n2) знайомитися із змістом протоколів засідань територіальної\nвиборчої комісії та її рішеннями, отримувати копії цих рішень;\n3) невідкладно знайомитися з протоколами, телефонограмами та\nіншими офіційними повідомленнями, що надходять до територіальної\nвиборчої комісії від відповідних дільничних виборчих комісій про\nпідрахунок голосів на виборчій дільниці;\n4) мати інші права, передбачені цим Законом.\n15. Уповноважена особа місцевої організації партії (блоку),\nкандидати у депутати від якої зареєстровані у багатомандатному\nокрузі:\n1) сприяє місцевій організації партії (блоку) в їх участі у\nвиборчому процесі, в тому числі у проведенні передвиборної\nагітації;\n2) представляє місцеву організацію партії (блок) у відносинах\nз виборчими комісіями (крім Центральної виборчої комісії),\nорганами державної влади, органами місцевого самоврядування, з\nвиборцями, іншими суб'єктами виборчого процесу на території\nвідповідного округу; { Пункт 2 частини п'ятнадцятої статті 57 в\nредакції Закону N 3253-IV ( 3253-15 ) від 21.12.2005 }\n3) може брати участь з правом дорадчого голосу у засіданнях\nвиборчих комісій на території відповідного округу;\n4) має право бути присутнім на виборчій дільниці під час\nголосування та на засіданні дільничної виборчої комісії при\nпідрахунку голосів виборців з урахуванням обмежень, встановлених\nчастиною дев'ятою статті 26 цього Закону;\n5) має право у разі виявлення порушень цього Закону скласти\nвідповідний акт, який підписується ним та не менш як двома\nвиборцями, які засвідчують це порушення, та подається до\nвідповідної виборчої комісії; { Пункт 5 частини п'ятнадцятої\nстатті 57 із змінами, внесеними згідно із Законом N 3253-IV\n( 3253-15 ) від 21.12.2005 }\n6) має інші права, передбачені цим Законом.\nСтаття 58. Гарантії діяльності кандидатів на посаду\nсільського, селищного, міського голови,\nкандидатів у депутати\n1. Кандидату на посаду сільського, селищного, міського\nголови, кандидату у депутати не може бути відмовлено у звільненні\nна період передвиборної агітації від виконання виробничих або\nслужбових обов'язків за місцем роботи з наданням неоплачуваної\nвідпустки.\n2. Кандидати на посаду сільського, селищного, міського\nголови, кандидати у депутати під час передвиборної агітації не\nможуть бути звільнені з роботи з ініціативи власника підприємства,\nустанови, організації або уповноваженого ним органу, командира\nвійськової частини (формування). Кандидат на посаду сільського,\nселищного, міського голови, кандидат у депутати без його згоди не\nможе бути переведений на іншу роботу, направлений у відрядження, а\nтакож призваний на військову або альтернативну (невійськову)\nслужбу, навчальні (перевірні) та спеціальні збори\nвійськовозобов'язаних.\nСтаття 59. Довірені особи кандидатів на посаду сільського,\nселищного, міського голови, кандидатів у депутати\nв одномандатних округах\n1. Кандидат на посаду сільського, селищного, міського (міста\nрайонного значення та міст, що входять до складу міст\nреспубліканського Автономної Республіки Крим і обласного значення)\nголови може мати відповідно не більше трьох довірених осіб із\nчисла виборців, які належать до відповідних територіальних громад,\nтериторіальних громад, що входять до складу району.\n2. Кандидат у депутати сільської, селищної ради може мати не\nбільше двох довірених осіб з числа виборців, які належать до\nвідповідних територіальних громад.\n3. Кандидат на посаду міського (міст республіканського\nАвтономної Республіки Крим і обласного значення, міст Києва та\nСевастополя) голови може мати не більше п'яти довірених осіб із\nчисла виборців, які належать до відповідної територіальної\nгромади.\n4. Довірені особи реєструються відповідною територіальною\nвиборчою комісією за поданням кандидата у депутати в\nодномандатному виборчому окрузі, кандидата на посаду сільського,\nселищного, міського голови за наявності письмової згоди цих осіб.\nУ поданні зазначаються: прізвище, ім'я, по батькові довіреної\nособи, її громадянство, день, місяць і рік народження, місце\nроботи, займана посада (заняття), адреса місця проживання, за\nнаявності - номер телефону. До заяви додається письмова згода цієї\nособи представляти інтереси кандидата. Територіальна виборча\nкомісія протягом трьох днів після дня надходження цього подання\nреєструє довірених осіб кандидата у депутати в одномандатному\nвиборчому окрузі, кандидата на посаду сільського, селищного,\nміського голови, і видає їм посвідчення за формою, встановленою\nЦентральною виборчою комісією.\n5. Не може бути довіреною особою кандидата представник,\nуповноважена особа місцевої організації партії (блоку), член\nвиборчої комісії, посадова особа органів державної влади чи\nорганів місцевого самоврядування, військовослужбовець, особа\nрядового та начальницького складу органів внутрішніх справ\nУкраїни, Державної кримінально-виконавчої служби України, Служби\nбезпеки України, особа, яка проходить альтернативну (невійськову)\nслужбу.\n6. Довірені особи сприяють кандидатам під час виборчого\nпроцесу, представляють інтереси кандидата у відносинах з виборчими\nкомісіями, органами державної влади та органами місцевого\nсамоврядування, об'єднаннями громадян, виборцями.\n7. Довірені особи набувають повноважень з дня їх реєстрації\nтериторіальною виборчою комісією. Повноваження цих осіб\nприпиняються в день скасування рішення про реєстрацію кандидата у\nдепутати, кандидата на посаду сільського, селищного, міського\nголови або з дня реєстрації обраного депутата, сільського,\nселищного, міського голови.\n8. Довірені особи кандидата у депутати, кандидата на посаду\nсільського, селищного, міського голови мають право на звільнення\nвід виконання виробничих або службових обов'язків з дня їх\nреєстрації на період виборчого процесу без збереження заробітної\nплати за погодженням із власником підприємства, установи,\nорганізації чи уповноваженим ним органом.\n9. Кандидат на посаду сільського, селищного, міського голови,\nкандидат у депутати в одномандатному окрузі має право в будь-який\nчас до дня проведення виборів звернутися із заявою до\nтериторіальної виборчої комісії про припинення повноважень його\nдовірених осіб і подати документи для реєстрації інших осіб у\nпорядку, встановленому цим Законом.\n10. Довірені особи кандидата на посаду сільського, селищного,\nміського голови, кандидата у депутати в одномандатному окрузі\nмають право в будь-який час звернутися до територіальної виборчої\nкомісії із заявою про складення своїх повноважень.\n11. На підставі заяви, поданої відповідно до частини дев'ятої\nчи десятої цієї статті, не пізніше третього робочого дня після її\nнадходження, а напередодні і в день місцевих виборів - негайно\nвідповідна територіальна виборча комісія приймає рішення про\nскасування реєстрації довіреної особи кандидата на посаду\nсільського, селищного, міського голови, кандидата у депутати.\nКопія рішення надсилається кандидату на посаду сільського,\nселищного, міського голови, кандидату у депутати.\n12. Посвідчення довіреної особи кандидатів у депутати,\nкандидатів на посаду сільського, селищного, міського голови,\nреєстрація якої скасована, негайно повертається до територіальної\nвиборчої комісії, яка його видала.\n13. Довірена особа кандидата на посаду сільського, селищного,\nміського голови, кандидата у депутати має право:\n1) подавати до територіальної виборчої комісії передвиборну\nпрограму кандидата на посаду сільського, селищного, міського\nголови, кандидата у депутати, його автобіографію та фотокартки у\nкількості та форматом, що встановлені виборчою комісією;\n2) отримувати у територіальній виборчій комісії виготовлені\nпередвиборні плакати кандидатів;\n3) отримувати у територіальній виборчій комісії посвідчення\nофіційних спостерігачів від кандидата на посаду сільського,\nселищного, міського голови, кандидата у депутати, чиї інтереси\nвона представляє;\n4) за дорученням кандидата на посаду сільського, селищного,\nміського голови, кандидата у депутати бути розпорядником його\nособистого виборчого фонду;\n5) бути присутньою на засіданнях виборчих комісій і брати в\nних участь з правом дорадчого голосу;\n6) отримувати копії протоколів територіальної виборчої\nкомісії про підрахунок бюлетенів, виданих комісією, та про\nпідрахунок і видачу бюлетенів дільничним виборчим комісіям;\n7) бути присутньою під час голосування на виборчій дільниці;\n8) отримувати копії протоколів дільничної та територіальної\nвиборчої комісії про підсумки голосування;\n9) складати акти, що підписуються особами, які виявили\nпорушення, і виборцями - свідками порушення, та подавати їх до\nвідповідної виборчої комісії з дотриманням строків, встановлених\nзаконом;\n10) звертатися до відповідної виборчої комісії із заявою про\nусунення виявлених порушень;\n11) оскаржувати рішення, дії або бездіяльність\nтериторіальної, дільничної виборчої комісії в порядку,\nпередбаченому цим Законом. { Пункт 11 частини тринадцятої статті\n59 із змінами, внесеними згідно із Законом N 3253-IV ( 3253-15 )\nвід 21.12.2005 }\n14. Втручання довіреної особи у роботу виборчих комісій не\nдопускається.\n15. Довірені особи здійснюють свої функції на громадських\nзасадах."
    },
    {
      "provision_ref": "art60",
      "section": "60",
      "title": "Стаття 60. Офіційні спостерігачі",
      "content": "1. У виборчому процесі можуть брати участь офіційні\nспостерігачі від місцевих організацій партій (блоків), кандидати у\nдепутати від яких зареєстровані в багатомандатному окрузі, від\nкандидатів на посаду сільського, селищного, міського голови,\nкандидатів у депутати в одномандатних округах. Офіційні\nспостерігачі від іноземних держав і міжнародних організацій можуть\nвести спостереження за ходом виборчого процесу.\n2. Повноваження офіційних спостерігачів починаються з дня їх\nреєстрації відповідною територіальною виборчою комісією у порядку,\nпередбаченому цим Законом, і припиняються після встановлення\nтериторіальною виборчою комісією результатів виборів депутатів та\nсільських, селищних, міських голів.\n3. Виборча комісія, яка зареєструвала офіційного\nспостерігача, може достроково припинити його повноваження у разі\nпорушення ним цього Закону. Про припинення повноважень офіційного\nспостерігача приймається мотивоване рішення.\nСтаття 61. Офіційні спостерігачі від місцевих організацій\nпартій (блоків), кандидатів на посаду сільського,\nселищного, міського голови, кандидатів у депутати\nв одномандатних округах\n1. Офіційним спостерігачем від місцевої організації партії\n(блоку), кандидати у депутати від якої зареєстровані в\nбагатомандатному окрузі, кандидата на посаду сільського,\nселищного, міського голови, кандидата у депутати в одномандатному\nокрузі може бути громадянин України, який має право голосу на\nмісцевих виборах.\n2. Офіційний спостерігач від місцевої організації партії\n(блоку), кандидата на посаду сільського, селищного, міського\nголови, кандидата у депутати в одномандатному окрузі, зазначених у\nчастині першій цієї статті, реєструється територіальною виборчою\nкомісією за поданням керівного органу місцевої організації партії\n(блоку), кандидата на посаду сільського, селищного, міського\nголови, кандидата у депутати в одномандатному окрузі.\n3. У поданні про реєстрацію офіційного спостерігача\nзазначаються його прізвище, ім'я та по батькові, громадянство,\nдень, місяць і рік народження, місце роботи, займана посада\n(заняття), адреса місця проживання, за наявності - номер телефону.\nДо подання додається заява про згоду цієї особи бути офіційним\nспостерігачем від відповідної місцевої організації партії (блоку),\nкандидата на посаду сільського, селищного, міського голови,\nкандидата у депутати в одномандатному окрузі.\n4. Подання про реєстрацію офіційного спостерігача від\nмісцевої організації партії (блоку) за підписом керівника місцевої\nорганізації партії (місцевих організацій партій, що входять до\nблоку), кандидата на посаду сільського, селищного, міського\nголови, кандидата у депутати в одномандатному окрузі вноситься до\nвідповідної територіальної виборчої комісії не пізніш як за п'ять\nднів до дня проведення місцевих виборів. Рішення про реєстрацію\nофіційного спостерігача приймається відповідною територіальною\nвиборчою комісією у триденний строк з дня внесення документів,\nзазначених у частині третій цієї статті.\n5. Підставою для відмови у реєстрації офіційного спостерігача\nможе бути лише недотримання вимог частин першої і четвертої цієї\nстатті.\n6. Відповідна територіальна виборча комісія видає офіційним\nспостерігачам посвідчення за формою, встановленою Центральною\nвиборчою комісією.\n7. Офіційний спостерігач від місцевої організації партії\n(блоку), кандидата на посаду сільського, селищного, міського\nголови, кандидата у депутати в одномандатному окрузі може:\n1) перебувати у приміщеннях виборчих дільниць перед початком\nголосування при перевірці виборчих скриньок, пломбуванні або\nопечатуванні їх, під час голосування;\n2) спостерігати за діями членів дільничної виборчої комісії,\nу тому числі під час видачі бюлетенів виборцям і підрахунку\nголосів, не заважаючи членам комісії здійснювати свої\nповноваження;\n3) робити фото-, кінозйомки, аудіо- та відеозаписи;\n4) бути присутнім при видачі виборчих бюлетенів членам\nдільничної виборчої комісії для організації голосування виборців\nза межами приміщення для голосування та при проведенні такого\nголосування;\n5) бути присутнім, з дотриманням вимог цього Закону, на\nзасіданнях дільничних та територіальних виборчих комісій, з\nурахуванням положень, встановлених частиною дев'ятою статті 26\nцього Закону, у тому числі під час підрахунку голосів виборців на\nвиборчій дільниці, встановлення територіальною виборчою комісією\nпідсумків голосування та результатів місцевих виборів;\n6) отримувати копію протоколу відповідної виборчої комісії\nпро результати підрахунку голосів на виборчій дільниці, копію\nпротоколу про підсумки голосування у відповідному окрузі відразу\nпісля його підписання;\n7) звертатися до відповідної виборчої комісії із заявою про\nусунення порушень цього Закону в разі їх виявлення;\n8) скласти акт про виявлення порушень цього Закону, що\nпідписується ним та не менш як двома виборцями, які засвідчують це\nпорушення, із зазначенням їх прізвищ, імен, по батькові, адреси\nмісця проживання, та подати його до відповідної виборчої комісії у\nстроки, передбачені цим Законом; { Пункт 8 частини сьомої статті\n61 із змінами, внесеними згідно із Законом N 3253-IV ( 3253-15 )\nвід 21.12.2005 }\n9) мати інші права, передбачені цим Законом.\n8. Офіційний спостерігач від місцевої організації партії\n(блоку), кандидата на посаду сільського, селищного, міського\nголови, кандидата у депутати в одномандатному окрузі не має права:\n1) втручатися в роботу виборчої комісії, чинити дії, що\nпорушують хід виборчого процесу або заважають членам виборчої\nкомісії здійснювати свої повноваження;\n2) заповнювати замість виборця (у тому числі і на його\nпрохання) виборчий бюлетень;\n3) бути присутнім при заповненні виборцем виборчого бюлетеня\nу кабіні (кімнаті) для таємного голосування.\n9. У разі порушення офіційним спостерігачем вимог частини\nвосьмої цієї статті дільнична виборча комісія може позбавити його\nправа бути присутнім у приміщенні виборчої дільниці під час\nголосування та на засіданнях територіальної дільничної виборчої\nкомісії.\n10. Керівний орган місцевої організації партії (місцевих\nорганізацій партій, що входять до виборчого блоку), кандидат на\nпосаду сільського, селищного, міського голови, кандидат у депутати\nв одномандатному окрузі мають право відкликати свого офіційного\nспостерігача, звернувшись із письмовою заявою до відповідної\nтериторіальної виборчої комісії про припинення його повноважень, і\nподати документи для реєстрації іншої особи в порядку,\nвстановленому цим Законом.\n11. Офіційний спостерігач має право у будь-який час\nзвернутися до територіальної виборчої комісії з заявою про\nскладення своїх повноважень. На підставі заяви територіальною\nвиборчою комісією приймається рішення, копія якого надається\nуповноваженій особі місцевої організації партії (блоку), кандидату\nна посаду сільського, селищного, міського голови, кандидату у\nдепутати в одномандатному окрузі.\nСтаття 62. Офіційні спостерігачі від іноземних держав,\nміжнародних організацій\nОфіційні спостерігачі від іноземних держав, міжнародних\nорганізацій реєструються та проводять спостереження за виборчим\nпроцесом у порядку та в межах, передбачених Законом України\n\"Про вибори народних депутатів України\" ( 1665-15 )."
    },
    {
      "provision_ref": "art63",
      "section": "63",
      "title": "Стаття 63. Виборчі бюлетені",
      "content": "1. Виборчі бюлетені є документами суворої звітності.\n2. Форма та колір виборчого бюлетеня для кожного виду\nмісцевих виборів затверджується Центральною виборчою комісією не\nпізніш як за 32 дні до дня проведення чергових місцевих виборів і\nне можуть змінюватися до початку виборчого процесу наступних\nчергових виборів.\n3. Текст виборчих бюлетенів для голосування у відповідних\nокругах затверджується відповідними територіальними виборчими\nкомісіями не пізніш як за 25 днів до дня проведення місцевих\nвиборів.\n4. Виборчий бюлетень повинен містити назву та дату проведення\nмісцевих виборів, означення (одномандатний, багатомандатний\nокруг), номер округу, а також позначені місця для номера виборчої\nдільниці, печатки дільничної виборчої комісії, прізвища та підпису\nчлена дільничної виборчої комісії, який видаватиме виборчий\nбюлетень. Територіальна виборча комісія може прийняти рішення про\nвиготовлення виборчих бюлетенів із зазначенням номерів виборчих\nдільниць.\n5. Виборчий бюлетень має контрольний талон, відокремлений\nлінією відриву. Контрольний талон повинен містити назву та дату\nпроведення виборів, означення (одномандатний, багатомандатний\nокруг), номер округу (за наявності), а також позначені місця для\nномера виборчої дільниці, номера, за яким виборця внесено до\nсписку виборців, підпису виборця, який отримує виборчий бюлетень,\nпрізвища та підпису члена дільничної виборчої комісії, який видав\nвиборчий бюлетень. У контрольних талонах виборчих бюлетенів, які\nвиготовляються із зазначенням номерів виборчих дільниць,\nзазначається номер виборчої дільниці.\n6. Кількість виборчих бюлетенів для голосування визначається\nвідповідно територіальними виборчими комісіями не пізніш як за 25\nднів до дня проведення місцевих виборів виходячи з кількості\nгромадян, внесених до списків виборців на виборчих дільницях у\nмежах виборчого округу, з урахуванням резерву виборчих бюлетенів,\nщо становить два відсотки від кількості виборців.\n7. Назви місцевих організацій партій (блоків) у виборчому\nбюлетені розміщують у порядку, визначеному жеребкуванням, що\nпроводиться територіальною виборчою комісією за участю\nпредставників місцевих організацій партій (блоків) не пізніш як за\n26 днів до дня проведення місцевих виборів. У виборчому бюлетені\nдля голосування в багатомандатному окрузі зазначаються визначений\nжеребкуванням номер кожної місцевої організації партії (блоку),\nповна назва відповідної місцевої організації партії (блоку - із\nзазначенням назв місцевих організацій партій, що утворили виборчий\nблок), прізвища, імена, по батькові перших п'яти кандидатів у\nдепутати, включених до виборчого списку місцевої організації\nпартії (блоку). Між номером кожної місцевої організації партії\n(блоку) та назвою цієї місцевої організації партії (блоку)\nрозміщується порожній квадрат. Після переліку всіх місцевих\nорганізацій партій (блоків) у виборчому бюлетені зазначається: \"Не\nпідтримую кандидатів у депутати від жодної місцевої організації\nполітичної партії, виборчого блоку місцевих організацій політичних\nпартій\". Ліворуч від цих слів розташовується порожній квадрат.\nУ виборчому бюлетені для голосування в одномандатному\nвиборчому окрузі зазначаються в алфавітному порядку відомості про\nзареєстрованих у цьому окрузі кандидатів: їх прізвища, імена, по\nбатькові, рік народження, освіта, місце проживання, основне місце\nроботи (заняття), партійність, а також суб'єкт висування кожного\nкандидата. Ліворуч від прізвища кожного кандидата у депутати\nрозташовується порожній квадрат. Після прізвищ усіх кандидатів у\nвиборчому бюлетені зазначається: \"Не підтримую жодного кандидата\"\nі ліворуч від цих слів розташовується порожній квадрат.\n8. Виборчий бюлетень повинен містити роз'яснення щодо порядку\nйого заповнення виборцем під час голосування.\n9. Виборчі бюлетені друкуються державною мовою.\n10. Виборчі бюлетені для голосування у відповідному окрузі\nдрукуються на однаковому папері та повинні бути однаковими за\nрозміром, кольором і змістом.\n11. Ступінь захисту виборчого бюлетеня для відповідних\nмісцевих виборів встановлюється виборчою комісією Автономної\nРеспубліки Крим, відповідною територіальною виборчою комісією.\n12. Виборчий бюлетень друкується на одному аркуші з текстовою\nчастиною лише з одного боку.\nСтаття 64. Порядок виготовлення виборчих бюлетенів\nта їх передачі виборчим комісіям\n1. Територіальні виборчі комісії на підставі угод, укладених\nміж виборчими комісіями і підприємствами, забезпечують\nвиготовлення поліграфічними підприємствами виборчих бюлетенів для\nголосування з місцевих виборів відповідно:\nвиборча комісія Автономної Республіки Крим, обласна, районна,\nміська (міста республіканського в Автономній Республіці Крим,\nобласного значення, міста Києва та Севастополя) виборча комісія -\nне пізніш як за 10 днів до дня виборів та отримує виготовлені\nвиборчі бюлетені не пізніш як за 9 днів до дня виборів в упаковці\nпідприємства-виготовлювача на підставі акта прийому-передачі за\nформою, встановленою Центральною виборчою комісією;\nсільська, селищна, міська (міста районного значення), районна\nв місті виборча комісія - не пізніш як за 5 днів до дня виборів та\nотримує виготовлені виборчі бюлетені не пізніш як за 4 дні до дня\nвиборів в упаковці підприємства-виготовлювача на підставі акта\nприйому-передачі за формою, встановленою Центральною виборчою\nкомісією. { Абзац третій частини першої статті 64 із змінами,\nвнесеним згідно із Законом N 3519-IV ( 3519-15 ) від 14.03.2006 }\n{ Частина перша статті 64 в редакції Закону N 3253-IV ( 3253-15 )\nвід 21.12.2005 }\n2. Підприємства, які виготовляють виборчі бюлетені,\nвизначаються виборчими комісіями, зазначеними у частині першій\nцієї статті.\n3. Технічні відходи, поліграфічний брак, а також друкарські\nформи знищуються поліграфічним підприємством у присутності трьох\nчленів відповідної територіальної виборчої комісії, які повинні\nбути представниками трьох різних місцевих організацій партій\n(блоків), у порядку та строки, визначені умовами договору на\nвиготовлення виборчих бюлетенів, про що складається акт у двох\nпримірниках.\n4. Не пізніше наступного дня після отримання виборчих\nбюлетенів територіальна виборча комісія на своєму засіданні\nпередає виборчі бюлетені в упаковці підприємства-виготовлювача\nтериторіальним (окружним) виборчим комісіям:\nвиборча комісія Автономної Республіки Крим, обласна\nтериторіальна виборча комісія передає виборчі бюлетені для\nголосування з виборів депутатів Верховної Ради Автономної\nРеспубліки Крим, обласної ради відповідним районним, міським (міст\nреспубліканського в Автономній Республіці Крим, обласного\nзначення) територіальним (окружним) виборчим комісіям;\nрайонна територіальна виборча комісія передає виборчі\nбюлетені для голосування з виборів депутатів районної ради\nвідповідним сільським, селищним, міським територіальним (окружним)\nвиборчим комісіям;\nміська (міста з районним поділом) територіальна виборча\nкомісія передає виборчі бюлетені для голосування з виборів\nдепутатів міської ради, міського голови відповідним районним в\nмісті територіальним (окружним) виборчим комісіям;\nміська (міста Севастополя, міста республіканського в\nАвтономній Республіці Крим, обласного значення) територіальна\nвиборча комісія передає виборчі бюлетені з виборів депутатів\nміської ради, міського голови відповідній сільській, селищній,\nміській (села, селища, міста, що входить до складу відповідного\nміста) територіальній (окружній) виборчій комісії.\nВиборчі бюлетені від імені відповідної територіальної\n(окружної) виборчої комісії отримують не менш як три члени цієї\nкомісії, які повинні бути представниками різних місцевих\nорганізацій партій (блоків).\n5. Районна, міська (міст, які не мають районного поділу),\nрайонна в місті, сільська, селищна територіальна виборча комісія\nне раніш як за три дні до дня виборів на своєму засіданні передає\nвідповідним дільничним виборчим комісіям виборчі бюлетені для\nголосування з кожного виду місцевих виборів. Виборчі бюлетені від\nімені відповідної дільничної виборчої комісії отримують не менш як\nтри члени цієї комісії, які повинні бути представниками різних\nмісцевих організацій партій (блоків).\n6. Про передачу виборчих бюлетенів для голосування з\nвідповідних місцевих виборів територіальним (окружним) виборчим\nкомісіям територіальна (окружна) виборча комісія, яка передає\nвиборчі бюлетені, складає у трьох примірниках протокол за формою,\nвстановленою Центральною виборчою комісією, в якому зазначаються:\nвид місцевих виборів;\nозначення та/або номер виборчого округу;\nкількість переданих виборчих бюлетенів;\nпрізвища та підписи членів територіальної (окружної) виборчої\nкомісії, які прийняли виборчі бюлетені.\nПро передачу виборчих бюлетенів для голосування з відповідних\nмісцевих виборів територіальна (окружна) виборча комісія, яка\nпередає виборчі бюлетені дільничній виборчій комісії, складає у\nтрьох примірниках протокол за формою, встановленою Центральною\nвиборчою комісією, в якому зазначаються для кожного з видів\nмісцевих виборів:\nвид місцевих виборів;\nозначення та/або номер виборчого округу;\nномер виборчої дільниці;\nкількість виборців на виборчій дільниці згідно із списком\nвиборців на день складання протоколу;\nкількість переданих на виборчу дільницю відповідних виборчих\nбюлетенів;\nпрізвища та підписи членів дільничної виборчої комісії, які\nприйняли виборчі бюлетені.\nПерший примірник такого протоколу зберігається у виборчій\nкомісії, яка передає виборчі бюлетені, другий - передається до\nвиборчої комісії, яка отримує виборчі бюлетені, третій -\nневідкладно вивішується в приміщенні відповідної виборчої комісії\nдля загального ознайомлення.\n7. Виборча комісія Автономної Республіки Крим, обласна,\nрайонна, міська, районна в місті (міста, що має районний поділ)\nпередає відповідним територіальним (окружним) виборчим комісіям\nусі виборчі бюлетені, виготовлені для відповідного виборчого\nтериторіального округу. Передача виборчих бюлетенів дільничній\nвиборчій комісії здійснюється в кількості, що дорівнює кількості\nгромадян, включених до списку виборців на виборчій дільниці, з\nрезервом, обсяг якого становить два відсотки від кількості\nвиборців.\n8. Кожен член територіальної виборчої комісії, кандидати на\nпосаду сільського, селищного, міського голови, кандидати у\nдепутати в одномандатному окрузі або їх довірені особи,\nуповноважені особи місцевої організації партії (блоку) мають право\nотримати копії протоколів про передачу виборчих бюлетенів\nтериторіальним (окружним), дільничним виборчим комісіям,\nзасвідчені підписами голови та секретаря виборчої комісії, яка\nпередає виборчі бюлетені, і скріплені печаткою цієї комісії, але\nне більше однієї копії кожного протоколу.\n9. Члени територіальної (окружної), дільничної виборчої\nкомісії транспортують виборчі бюлетені в приміщення територіальної\n(окружної), дільничної виборчої комісії у супроводі працівника\nорганів внутрішніх справ.\n10. Приймання виборчих бюлетенів територіальною (окружною)\nвиборчою комісією відбувається на засіданні територіальної\n(окружної) виборчої комісії невідкладно після прибуття членів\nвиборчої комісії, які отримали бюлетені. Приймання виборчих\nбюлетенів дільничною виборчою комісією відбувається на засіданні\nдільничної виборчої комісії невідкладно після прибуття членів\nвиборчої комісії, які отримали бюлетені. При цьому секретар\nдільничної виборчої комісії проставляє у визначених місцях кожного\nвиборчого бюлетеня печатку дільничної виборчої комісії. Визначений\nрішенням комісії член комісії за необхідності проставляє на\nкожному виборчому бюлетені у визначеному місці номер виборчої\nдільниці, інший визначений рішенням комісії член дільничної\nвиборчої комісії перераховує отримані виборчі бюлетені окремо для\nкожного виду місцевих виборів та для кожного виборчого округу,\nперевіряючи відповідність номерів (позначень) виборчого округу\nвиборчому округу, до якого належить виборча дільниця, що отримала\nвиборчі бюлетені.\n11. Територіальна (окружна), дільнична виборча комісія\nзабезпечує збереження й охорону отриманих виборчих бюлетенів.\nВиборчі бюлетені зберігаються у приміщенні виборчої комісії в\nсейфі (металевій шафі або окремій кімнаті), який (яка)\nопечатується стрічкою з проставленням на ній підписів усіх\nприсутніх на засіданні комісії та печатки комісії. Сейф (металева\nшафа чи окрема кімната) постійно (до передачі бюлетенів дільничним\nвиборчим комісіям або до дня голосування) перебуває під охороною\nпрацівника органів внутрішніх справ.\n12. Відповідальність за організацію збереження виборчих\nбюлетенів несуть члени виборчих комісій, які одержують, передають\nі зберігають виборчі бюлетені.\n13. У разі скасування рішення про реєстрацію кандидата на\nпосаду сільського, селищного, міського голови, кандидата у\nдепутати в одномандатному окрузі після виготовлення виборчих\nбюлетенів відповідна територіальна виборча комісія приймає рішення\nпро внесення змін до виборчого бюлетеня чи передрукування виборчих\nбюлетенів. Такі зміни за рішенням виборчої комісії можуть бути\nвнесені до виборчих бюлетенів членами дільничних виборчих комісій\nз використанням відповідного штампа. Про зміни, внесені до\nвиборчого бюлетеня, повідомляється кожному виборцю під час видачі\nвиборчого бюлетеня.\n14. У разі скасування рішення про реєстрацію усіх кандидатів\nу депутати, включених до виборчого списку місцевої організації\nпартії (блоку), після виготовлення виборчих бюлетенів для\nголосування в багатомандатному виборчому окрузі відповідна\nтериторіальна виборча комісія приймає рішення про внесення змін до\nвиборчого бюлетеня чи передрукування виборчих бюлетенів. Такі\nзміни за рішенням територіальної виборчої комісії можуть бути\nвнесені до виборчих бюлетенів членами дільничних виборчих комісій\nз використанням відповідного штампа. Про зміни, внесені до\nвиборчого бюлетеня, повідомляється кожному виборцю під час видачі\nвиборчого бюлетеня."
    },
    {
      "provision_ref": "art65",
      "section": "65",
      "title": "Стаття 65. Приміщення для голосування",
      "content": "1. Голосування проводиться в спеціально відведених\nприміщеннях, в яких у достатній кількості обладнуються кабіни для\nтаємного голосування та визначаються місця видачі виборчих\nбюлетенів.\n2. Виборчі скриньки для голосування встановлюються так, щоб\nвиборці при підході до них мали можливість проходити через кабіни\n(кімнати) для таємного голосування.\n3. Виборча скринька для голосування виготовляється з\nпрозорого матеріалу. Для голосування на виборчих дільницях з\nнезначною кількістю виборців дільничні виборчі комісії можуть\nкористуватися виборчими скриньками зменшеного розміру.\n4. Приміщення для голосування повинно бути обладнане таким\nчином, щоб місця видачі виборчих бюлетенів, кабіни (кімнати) для\nтаємного голосування, виборчі скриньки для голосування знаходилися\nу полі зору членів дільничної виборчої комісії та осіб, які\nвідповідно до цього Закону мають право бути присутніми в\nприміщенні для голосування.\n5. У приміщенні для голосування або безпосередньо перед ним\nдільнична виборча комісія розміщує плакати, що роз'яснюють порядок\nголосування та відповідальність за порушення законодавства про\nвибори, передбачені цим та іншими законами України, інформаційні\nплакати місцевих організацій партій (блоків), кандидати у депутати\nвід яких зареєстровані у виборчому окрузі, кандидатів на посаду\nсільського, селищного, міського голови, кандидатів у депутати в\nодномандатному окрузі, які виготовляються за рахунок коштів\nвідповідного місцевого бюджету, отриманих як цільова субвенція з\nДержавного бюджету України, що виділяються на підготовку і\nпроведення виборів. Інформаційні плакати розміщуються в порядку\nрозташування місцевих організацій партій (блоків), кандидатів на\nпосаду сільського, селищного, міського голови, кандидатів у\nдепутати в одномандатному окрузі у виборчих бюлетенях."
    },
    {
      "provision_ref": "art66",
      "section": "66",
      "title": "Стаття 66. Організація і порядок голосування",
      "content": "1. Голосування проводиться в день місцевих виборів з сьомої\nдо двадцять другої години.\n2. Про час і місце голосування дільнична виборча комісія\nсповіщає виборців двічі відповідно до частини другої статті 32\nцього Закону.\n3. Організація проведення голосування, обладнання приміщення\nдля голосування та підтримання в ньому належного порядку,\nзабезпечення таємності волевиявлення виборців під час голосування\nпокладаються на дільничну виборчу комісію.\n4. Дільнична виборча комісія не раніш як за сорок п'ять\nхвилин до початку голосування проводить засідання, під час якого\nвідкривається сейф (металева шафа) з виборчими бюлетенями. Голова\nдільничної виборчої комісії на підставі витягу із протоколу кожної\nтериторіальної виборчої комісії про передачу виборчих бюлетенів\nдільничній виборчій комісії оголошує кількість виборчих бюлетенів\nдля голосування у кожному виді місцевих виборів та окремо у\nкожному окрузі, в яких проводиться голосування на виборчій\nдільниці, отриманих дільничною виборчою комісією. Ці відомості\nзаносяться до відповідних протоколів дільничної виборчої комісії\nпро підрахунок голосів виборців на виборчій дільниці.\n5. У разі виявлення пошкодження стрічки, якою було опечатано\nсейф (металеву шафу), дільнична виборча комісія негайно повідомляє\nпро це органи внутрішніх справ і територіальну виборчу комісію та\nперераховує виборчі бюлетені, про що складається акт, який\nпідписується всіма присутніми при цьому членами дільничної\nвиборчої комісії та скріплюється печаткою комісії.\n6. Голова дільничної виборчої комісії перед початком\nголосування представляє для огляду членам дільничної виборчої\nкомісії, присутнім уповноваженим особам місцевих організацій\nпартій (блоків), кандидатам у депутати, кандидатам на посаду\nсільського, селищного, міського голови, їх довіреним особам,\nофіційним спостерігачам, представникам засобів масової інформації\nвсі наявні виборчі скриньки. Виборчі скриньки після огляду\nпломбуються або опечатуються печаткою дільничної виборчої комісії.\nУ кожну виборчу скриньку, що використовується для голосування на\nвиборчій дільниці, опускається контрольний лист, в якому зазначені\nномер виборчої дільниці, час його вкидання у виборчу скриньку,\nпрізвища голови, заступника голови, секретаря та інших членів\nдільничної виборчої комісії, уповноважених осіб місцевих\nорганізацій партій (блоків), довірених осіб кандидатів у депутати,\nкандидатів на посаду сільського, селищного, міського голови,\nофіційних спостерігачів, які присутні при цьому. Контрольний лист\nпідписується цими особами. Їх підписи скріплюються печаткою\nкомісії.\n7. При проведенні голосування на виборчій дільниці два члени\nдільничної виборчої комісії надають виборцю можливість\nпроголосувати: один член дільничної виборчої комісії за умови\nпред'явлення виборцем одного з документів, зазначених у частині\nдругій статті 3 цього Закону, наявності виборця у списку виборців\nна відповідній виборчій дільниці та наявності у нього права голосу\nна відповідних місцевих виборах (враховуючи відмітки у графі\n\"Примітки\", внесені відповідно до частини четвертої статті 31\nцього Закону) надає виборцю список виборців для підпису; другий\nчлен дільничної виборчої комісії вписує своє прізвище і\nрозписується у визначеному місці на виборчих бюлетенях для\nвідповідних місцевих виборів і контрольних талонах виборчих\nбюлетенів, проставляє на контрольних талонах у позначеному місці\nномер, за яким виборця внесено до списку виборців на дільниці.\nВиборець розписується у списку виборців за отримання ним виборчих\nбюлетенів для голосування на місцевих виборах, а також\nрозписується у визначеному місці на контрольному талоні кожного\nвиборчого бюлетеня. Після цього член виборчої комісії відокремлює\nвід кожного виборчого бюлетеня, який видається виборцю,\nконтрольний талон та видає виборцю виборчі бюлетені для\nголосування. При цьому робити на виборчих бюлетенях будь-які інші\nпозначки забороняється. Член виборчої комісії повідомляє виборцю,\nскільки виборчих бюлетенів він отримав. Контрольні талони виданих\nвиборчих бюлетенів зберігаються до кінця голосування у члена\nкомісії, який видав виборчі бюлетені.\n8. Виборець може перебувати у приміщенні для голосування\nпротягом часу, необхідного для голосування.\n9. Виборчий бюлетень заповнюється виборцем особисто в кабіні\n(кімнаті) для таємного голосування. Під час заповнення виборчого\nбюлетеня забороняється присутність інших осіб. Виборець, який\nвнаслідок фізичних вад не може самостійно заповнити виборчий\nбюлетень, має право з відома голови або іншого члена дільничної\nвиборчої комісії скористатися допомогою іншої особи, крім членів\nвиборчої комісії, кандидатів у депутати, кандидатів на посаду\nсільського, селищного, міського голови, уповноважених осіб\nмісцевих організацій партій (блоків), довірених осіб кандидатів у\nдепутати, кандидатів на посаду сільського, селищного, міського\nголови, офіційних спостерігачів.\n10. Виборець не має права передавати свої виборчі бюлетені\nіншим особам. Отримання виборчого бюлетеня від інших осіб (крім\nчлена виборчої комісії, який видає бюлетень), заохочення або\nзмушування виборців до передачі бюлетеня іншим особам шляхом\nпідкупу, погроз або іншим способом забороняються.\n11. У виборчому бюлетені для голосування в багатомандатному\nокрузі виборець робить позначку \"плюс\" (+) або іншу, що засвідчує\nволевиявлення виборця, у квадраті проти назви місцевої організації\nпартії (блоку), за кандидатів у депутати від якої (якого) він\nголосує. У разі непідтримання кандидатів у депутати від жодної\nмісцевої організації партії (блоку) в багатомандатному окрузі\nвиборець робить позначку \"плюс\" (+) або іншу, що засвідчує\nволевиявлення виборця, у квадраті проти слів: \"Не підтримую\nкандидатів у депутати від жодної місцевої політичної партії,\nвиборчого блоку місцевих організацій політичних партій\". У\nвиборчих бюлетенях для голосування в одномандатному окрузі\nвиборець робить позначку \"плюс\" (+) або іншу, що засвідчує\nволевиявлення виборця, у квадраті проти прізвища кандидата, за\nякого він голосує. У разі, якщо виборець не підтримує жодного\nкандидата на посаду сільського, селищного, міського голови чи\nкандидата у депутати сільської, селищної ради, він робить\nвідповідну позначку у квадраті проти слів: \"Не підтримую жодного\nкандидата\".\n12. Виборець може голосувати лише за одного кандидата у\nдепутати, кандидата на посаду сільського, селищного, міського\nголови, один список кандидатів у депутати від місцевої організації\nпартії (блоку) у виборчому окрузі.\n13. У разі, якщо виборець, заповнюючи виборчий бюлетень,\nприпустився помилки, він має право невідкладно звернутися з\nписьмовою заявою до члена виборчої комісії, який видав йому\nвиборчий бюлетень, з проханням видати йому інший виборчий\nбюлетень. Член дільничної виборчої комісії видає інший виборчий\nбюлетень у порядку, встановленому частиною сьомою цієї статті,\nтільки в обмін на зіпсований, про що робить відповідну позначку в\nсписку виборців проти прізвища виборця і розписується. Зіпсований\nвиборчий бюлетень негайно погашається як невикористаний, про що\nскладається акт. Зіпсований і погашений виборчий бюлетень при\nпідрахунку голосів враховується як невикористаний і запаковується\nразом із контрольним талоном у пакет з невикористаними виборчими\nбюлетенями.\n14. Виборець опускає заповнені виборчі бюлетені у виборчу\nскриньку. При пред'явленні відповідного посвідчення або за\nнаявності вад здоров'я, які не потребують документального\nпідтвердження, виборець має право з відома голови або іншого члена\nдільничної виборчої комісії доручити зробити це іншій особі, крім\nчленів виборчої комісії, кандидатів, уповноважених осіб місцевих\nорганізацій партій (блоків), довірених осіб кандидатів у депутати,\nкандидатів на посаду сільського, селищного, міського голови,\nофіційних спостерігачів.\n15. У разі пошкодження виборчої скриньки під час голосування\nвиборча скринька опечатується головою дільничної виборчої комісії\nу присутності не менш як трьох членів виборчої комісії у спосіб,\nщо унеможливлює вкидання виборчих бюлетенів. Ця виборча скринька\nне використовується до закінчення голосування.\n16. О двадцять другій годині голова дільничної виборчої\nкомісії оголошує про закінчення голосування. Доступ до приміщення\nінших виборців припиняється, після чого мають право проголосувати\nлише виборці, які знаходяться в приміщенні для голосування. Після\nвиходу з приміщення для голосування останнього виборця приміщення\nзачиняється і в ньому залишаються тільки члени комісії та особи,\nяким цим Законом надано право бути присутніми на засіданні\nдільничної виборчої комісії.\n17. Під час проведення голосування не допускається закриття\nприміщень для голосування, припинення голосування, розкриття\nвиборчих скриньок, підрахунок голосів до закінчення встановленого\nцим Законом часу голосування.\nСтаття 67. Порядок організації голосування за місцем\nперебування виборця\n1. Виборцю, включеному до списку виборців на виборчій\nдільниці, але за віком, у зв'язку з інвалідністю чи за станом\nздоров'я не здатному пересуватися самостійно, дільнична виборча\nкомісія надає можливість голосувати за місцем перебування цього\nвиборця.\n2. Для організації голосування виборців, не здатних\nпересуватися самостійно, за їх місцем перебування дільнична\nвиборча комісія в останній день перед днем виборів на своєму\nзасіданні виготовляє витяг із списку виборців за формою,\nвстановленою Центральною виборчою комісією.\n3. До витягу із списку виборців включаються:\n1) без рішення комісії - виборці, постійно не здатні\nсамостійно пересуватися, щодо яких у списку виборців зазначена\nвідмітка, передбачена частиною четвертою статті 31 цього Закону,\nякщо такі виборці до 12 години останньої суботи перед днем виборів\nписьмово або особисто не повідомили відповідну дільничну виборчу\nкомісію про бажання проголосувати у приміщенні для голосування;\n2) за рішенням дільничної виборчої комісії - виборці, які\nтимчасово не здатні самостійно пересуватися, на підставі їх заяви\nта відповідного документа, що засвідчує їх фізичний стан.\n4. При включенні виборця до витягу із списку виборців для\nголосування за місцем перебування у списку виборців на виборчій\nдільниці у графі \"підпис виборця\" секретар дільничної виборчої\nкомісії робить запис \"голосує за місцем перебування\".\n5. Виборець, який тимчасово не здатний пересуватися\nсамостійно, подає поштою або через інших осіб власноручно написану\nзаяву з проханням забезпечити йому голосування за місцем його\nперебування із зазначенням місця перебування виборця разом з\nдоданим до неї документом, який засвідчує факт нездатності виборця\nпересуватися самостійно. Така заява повинна бути подана до\nдільничної виборчої комісії не пізніше 20 години останньої\nп'ятниці перед днем виборів.\n6. Заява, передбачена частиною п'ятою цієї статті, є\nзобов'язанням виборця забезпечити умови для дотримання вимог щодо\nпорядку голосування, передбачених цим Законом.\n7. Документом, передбаченим частиною п'ятою цієї статті, який\nзасвідчує факт тимчасової нездатності виборця пересуватися\nсамостійно, зокрема, може бути довідка медико-соціальної\nекспертної комісії, лікувального закладу або органу (установи)\nсоціального захисту населення. У разі необхідності копія\nдокумента, який засвідчує факт нездатності виборця пересуватися\nсамостійно, засвідчується в установленому законом порядку або\nголовою, заступником голови чи секретарем дільничної виборчої\nкомісії та скріплюється печаткою дільничної виборчої комісії.\n8. На спеціальних виборчих дільницях, утворених у\nстаціонарних лікувальних закладах, голосування за місцем\nперебування виборця проводиться на підставі власноручно написаної\nзаяви виборця з проханням забезпечити йому голосування за місцем\nйого перебування у зв'язку з необхідністю дотримання постільного\nрежиму, засвідченої головним лікарем, підпис якого скріплюється\nпечаткою закладу.\n9. Заява виборця про бажання голосувати за місцем його\nперебування з доданим до неї документом, передбаченим частиною\nсьомою цієї статті, або його копією реєструється дільничною\nвиборчою комісією в окремому журналі, де зазначаються день і час\nїї надходження, прізвище, ім'я, по батькові та адреса місця\nпроживання (місця перебування) виборця.\n10. Голосування виборців за місцем їх перебування\nорганізовують не менш як три члени дільничної виборчої комісії.\nТакі члени виборчої комісії повинні бути представниками різних\nмісцевих організацій партій (блоків).\n11. Голосування виборців за місцем перебування\nорганізовується з таким розрахунком, щоб члени дільничної виборчої\nкомісії, які організовують таке голосування, повернулись у\nприміщення для голосування не пізніш як за годину до закінчення\nголосування.\n12. Голова дільничної виборчої комісії оголошує про те, що\nчлени дільничної виборчої комісії відбувають для організації\nголосування виборців за місцем перебування. Голова дільничної\nвиборчої комісії видає визначеним членам виборчої комісії витяг із\nсписку виборців, складений відповідно до частини другої цієї\nстатті, та опломбовану або опечатану переносну виборчу скриньку, в\nяку при цьому опускає контрольний лист. У контрольному листі\nзазначаються номер виборчої скриньки, час виходу (година та\nхвилини) членів виборчої комісії для проведення голосування\nвиборців за місцем перебування, кількість отриманих ними виборчих\nбюлетенів з кожного виду місцевих виборів, прізвища членів\nдільничної виборчої комісії, яким видані виборчі бюлетені.\nКонтрольний лист підписується присутніми членами виборчої комісії\nта, за бажанням, кандидатами у депутати, кандидатами на посаду\nсільського, селищного, міського голови, їх довіреними особами,\nпредставниками, уповноваженими особами партій (блоків), офіційними\nспостерігачами; їхні підписи скріплюються печаткою виборчої\nкомісії.\n13. Під час проведення голосування виборців за місцем\nперебування мають право бути присутні кандидати у депутати,\nкандидати на посаду сільського, селищного, міського голови, їх\nдовірені особи, представники, уповноважені особи партій (блоків),\nофіційні спостерігачі.\n14. Виборець чи члени його сім'ї не можуть відмовити у\nприсутності при проведенні голосування членів комісії, які\nпроводять голосування, а також офіційних спостерігачів, кандидатів\nу депутати, кандидатів на посаду сільського, селищного, міського\nголови, їх довірених осіб, представників, уповноважених осіб\nпартій (блоків), які мають право бути присутніми при проведенні\nголосування. У разі відмови допустити зазначених осіб у\nприміщення, де перебуває виборець, йому відмовляється у проведенні\nголосування за місцем його перебування.\n15. При організації голосування виборця за місцем перебування\nчлен дільничної виборчої комісії на підставі витягу із списку\nвиборців за умови надання виборцем одного з документів, зазначених\nу частині другій статті 3 цього Закону, видає виборцю один\nвиборчий бюлетень з кожного виду місцевих виборів. При цьому член\nдільничної виборчої комісії вписує своє прізвище і розписується у\nвизначених місцях на виборчому бюлетені та контрольному талоні\nвиборчого бюлетеня, а також проставляє на контрольному талоні\nвиборчого бюлетеня номер виборця у списку виборців. Виборець\nрозписується у контрольному талоні виборчого бюлетеня та у витязі\nіз списку виборців, заповнює виборчий бюлетень у порядку,\nпередбаченому частиною одинадцятою статті 66 цього Закону, та\nопускає виборчий бюлетень до виборчої скриньки.\n16. У разі якщо виборець, включений до витягу із списку\nвиборців для голосування за місцем перебування, прибув у\nприміщення для голосування після того, як члени дільничної\nвиборчої комісії вийшли для організації голосування за місцем\nперебування, такому виборцю не може бути виданий бюлетень для\nголосування до повернення членів комісії, які організовують\nголосування за місцем перебування, та з'ясування питання, чи не\nпроголосував цей виборець за місцем перебування.\n17. Після проведення голосування виборців за місцем\nперебування член дільничної виборчої комісії, який видав виборцю\nвиборчі бюлетені, у списку виборців напроти прізвища виборця\nробить позначку \"голосував за місцем перебування\", зазначає своє\nпрізвище і розписується.\n18. Витяг із списку виборців, за яким організовувалося\nголосування виборців за місцем перебування, додається до списку\nвиборців і є його невід'ємною складовою частиною. До списку\nвиборців додаються письмові заяви виборців разом з документами, що\nзасвідчують їх нездатність пересуватися самостійно, чи їх\nкопіями."
    },
    {
      "provision_ref": "art68",
      "section": "68",
      "title": "Стаття 68. Порядок підрахунку голосів на виборчій дільниці",
      "content": "1. Підрахунок голосів виборців на виборчій дільниці\nздійснюється відкрито і гласно членами дільничної виборчої комісії\nна її засіданні, яке проводиться у тому ж приміщенні, де\nвідбувалося голосування.\n2. Засідання дільничної виборчої комісії починається відразу\nпісля закінчення голосування, проводиться без перерви і\nзакінчується після складення та підписання відповідних протоколів\nпро підрахунок голосів виборців на виборчій дільниці з усіх видів\nмісцевих виборів, в усіх округах, в яких проводилося голосування\nна виборчій дільниці, відповідно до вимог, передбачених цим\nЗаконом. На час проведення підсумкового засідання дільнична\nвиборча комісія доручає ведення протоколу засідання виборчої\nкомісії заступнику голови дільничної виборчої комісії або іншому\nчлену дільничної виборчої комісії. Секретар дільничної виборчої\nкомісії на цьому засіданні вносить відомості до протоколу про\nпідрахунок голосів виборців.\n3. Підрахунок голосів виборців на виборчій дільниці\nпроводиться дільничною виборчою комісією відповідно до кожного\nвиду виборів в такій черговості:\n1) підрахунок голосів по виборах народних депутатів України\n(у разі одночасного проведення виборів);\n2) підрахунок голосів по виборах відповідно депутатів\nВерховної Ради Автономної Республіки Крим, депутатів обласної\nради;\n3) підрахунок голосів по виборах депутатів районної ради;\n4) підрахунок голосів по виборах міського голови;\n5) підрахунок голосів по виборах міської ради;\n6) підрахунок голосів по виборах районної у місті ради;\n7) підрахунок голосів по виборах сільського, селищного\nголови;\n8) підрахунок голосів по виборах селищної ради;\n9) підрахунок голосів по виборах сільської ради.\nПослідовність підрахунку голосів виборців на виборчій\nдільниці встановлена цією статтею.\nПід час підрахунку голосів виборців з кожного виду виборів\nбюлетені з тих місцевих виборів, підрахунок голосів виборців з\nяких ще не проводився, складаються у виборчі скриньки, які\nпостійно перебувають у полі зору членів дільничної виборчої\nкомісії. { Частину третю статті 68 доповнено абзацом згідно із\nЗаконом N 3437-IV ( 3437-15 ) від 09.02.2006 }\n4. Дільнична виборча комісія на підставі списку виборців для\nмісцевих виборів встановлює кількість виборців на виборчій\nдільниці. Ця кількість оголошується і заноситься до відповідних\nпротоколів про підрахунок голосів виборців на виборчій дільниці.\n{ Частина четверта статті 68 в редакції Закону N 3253-IV\n( 3253-15 ) від 21.12.2005 }\n5. Дільнична виборча комісія підраховує невикористані виборчі\nбюлетені окремо по кожному виду виборів та у кожному окрузі, в\nяких проводилося голосування на виборчій дільниці. Кількість таких\nбюлетенів з кожного виду виборів та у кожному з округів\nоголошується і заноситься до відповідного протоколу про підрахунок\nголосів на виборчій дільниці.\n6. Невикористані виборчі бюлетені погашаються шляхом\nвідокремлення правого нижнього кута бюлетеня. Погашені\nневикористані виборчі бюлетені разом з бюлетенями, зазначеними у\nчастині тринадцятій статті 66 цього Закону, запаковуються окремо\nпо кожному виду виборів та по кожному округу. На пакетах робляться\nвідповідні написи \"Невикористані виборчі бюлетені\", зазначаються\nвид виборів, позначення та/або номер округу, номер виборчої\nдільниці, кількість запакованих виборчих бюлетенів у відповідному\nокрузі, дата і час пакування, ставляться підписи присутніх членів\nдільничної виборчої комісії та печатка комісії.\n7. Дільнична виборча комісія підраховує кількість виборців,\nякі отримали виборчі бюлетені з відповідного виду виборів, у\nвідповідному окрузі, за підписами у списку виборців із врахуванням\nзапису у графі \"Примітки\", зробленого відповідно до частини\nчетвертої статті 31 цього Закону.\n8. Дільнична виборча комісія підраховує кількість контрольних\nталонів виборчих бюлетенів з підписами виборців та членів виборчої\nкомісії, які їх видавали, окремо по кожному виду виборів та по\nкожному округу, в яких проводилося голосування на виборчій\nдільниці. Кількість таких талонів у кожному з цих округів\nоголошується.\n9. У разі взаємної відповідності кількості контрольних\nталонів, зазначених у частині восьмій цієї статті, та кількості\nвиборців, які отримали виборчі бюлетені, визначеній у частині\nсьомій цієї статті, ця кількість оголошується і заноситься до\nвідповідного протоколу про підрахунок голосів виборців на виборчій\nдільниці у графу \"Кількість виборців, які отримали виборчі\nбюлетені\".\n10. У разі невідповідності кількості контрольних талонів,\nзазначених у частині восьмій цієї статті, та кількості підписів\nвиборців у списку виборців, які отримали виборчі бюлетені,\nскладається акт із зазначенням встановленої рішенням дільничної\nвиборчої комісії причини такої невідповідності, який підписується\nприсутніми членами дільничної виборчої комісії. Цей акт мають\nправо підписати присутні уповноважені особи місцевої організації\nпартії (блоку), кандидати у депутати, кандидати на посаду\nсільського, селищного, міського голови, їх довірені особи,\nофіційні спостерігачі. Підписи скріплюються печаткою комісії.\nПісля цього комісія приймає рішення щодо встановлення кількості\nвиборців, які отримали виборчі бюлетені для голосування у\nвідповідному окрузі. Ця кількість оголошується і заноситься до\nвідповідного протоколу про підрахунок голосів виборців на виборчій\nдільниці.\n11. Список виборців, доданий до нього витяг із списку\nвиборців, передбачений частиною другою статті 67 цього Закону,\nзаяви виборців про надання їм можливості проголосувати за межами\nприміщення для голосування разом з копіями відповідних документів,\nна підставі яких складався витяг із списку виборців, запаковуються\nв окремий пакет. На пакеті робиться напис \"Список виборців для\nмісцевих виборів\", зазначаються назва територіальної громади,\nномер виборчої дільниці, дата і час пакування, ставляться підписи\nприсутніх членів дільничної виборчої комісії та печатка комісії.\n{ Частина одинадцята статті 68 в редакції Закону N 3253-IV\n( 3253-15 ) від 21.12.2005 }\n12. Контрольні талони виборчих бюлетенів для голосування по\nкожному виду місцевих виборів запаковуються в окремі пакети. На\nпакетах робляться відповідні написи \"Контрольні талони виборчих\nбюлетенів\", зазначаються вид місцевих виборів, позначення та/або\nномер округу, номер виборчої дільниці, кількість запакованих\nконтрольних талонів з відповідного виду місцевих виборів, у\nвідповідному окрузі, дата і час пакування, ставляться підписи\nприсутніх членів дільничної виборчої комісії та печатка комісії.\n{ Частина дванадцята статті 68 в редакції Закону N 3253-IV\n( 3253-15 ) від 21.12.2005 }\n13. Перед відкриттям виборчих скриньок дільнична виборча\nкомісія повинна перевірити, чи дорівнює окремо з кожного виду\nмісцевих виборів та в кожному окрузі, в якому проводилося\nголосування на виборчій дільниці, сума кількості невикористаних\nвиборчих бюлетенів у цьому окрузі і кількості виборців, які\nотримали виборчі бюлетені, кількості виборчих бюлетенів у цьому\nокрузі, отриманих дільничною виборчою комісією. У разі\nневідповідності цих даних дільнична виборча комісія складає акт із\nзазначенням встановленої рішенням дільничної виборчої комісії\nпричини такого розходження, який підписується присутніми членами\nдільничної виборчої комісії. Цей акт мають право підписати\nприсутні уповноважені особи місцевих організацій партій (блоків),\nкандидати у депутати, кандидати на посаду сільського, селищного,\nміського голови, їх довірені особи, офіційні спостерігачі. Підписи\nскріплюються печаткою комісії.\n14. Дільнична виборча комісія перевіряє цілісність пломб або\nпечаток на виборчих скриньках.\n15. У разі виявлення на виборчих скриньках пошкоджень пломб\nабо печаток складається акт із зазначенням характеру виявлених\nпошкоджень, який підписується присутніми членами дільничної\nвиборчої комісії. Цей акт мають право підписати присутні\nуповноважені особи місцевих організацій партій (блоків), кандидати\nу депутати, кандидати на посаду сільського, селищного, міського\nголови, їх довірені особи, офіційні спостерігачі. Підписи\nскріплюються печаткою комісії.\n16. Виборчі скриньки відкриваються дільничною виборчою\nкомісією почергово. Першими відкриваються виборчі скриньки, що\nвикористовувалися при голосуванні виборців за межами приміщення\nдля голосування, а останніми відкриваються, у разі їх наявності,\nвиборчі скриньки з пошкодженими печатками або пломбами, а також\nіншими пошкодженнями, виявленими під час голосування.\n17. При відкритті непошкодженої виборчої скриньки її вміст\nвисипається на стіл, за яким розміщуються члени дільничної\nвиборчої комісії, при цьому перевіряється наявність у скриньці\nконтрольного листа (двох контрольних листів - для переносних\nвиборчих скриньок). Виборчі бюлетені з пошкодженої виборчої\nскриньки виймаються по одному без їх перемішування.\n18. У разі відсутності у виборчій скриньці контрольного листа\n(двох контрольних листів - для переносних виборчих скриньок)\nдільнична виборча комісія складає у порядку, встановленому цією\nстаттею, акт про відсутність у скриньці контрольного листа, в\nякому зазначає кількість виборчих бюлетенів, що знаходяться у цій\nскриньці. Ці виборчі бюлетені не враховуються при встановленні\nзагальної кількості виборців, які взяли участь у голосуванні, та\nпри підрахунку голосів виборців.\n19. У разі виникнення сумнівів щодо достовірності\nконтрольного листа рішення щодо визнання виборчих бюлетенів, що\nзнаходяться у виборчій скриньці, такими, що не підлягають\nврахуванню при встановленні загальної кількості виборців, які\nвзяли участь у голосуванні, та при підрахунку голосів виборців,\nприймається дільничною виборчою комісією шляхом голосування.\n20. Виборчі бюлетені, що не підлягають врахуванню при\nвстановленні загальної кількості виборців, які взяли участь у\nголосуванні, та при підрахунку голосів виборців, запаковуються\nокремо по кожному виду і кожному округу місцевих виборів.\nНа пакетах робляться відповідні написи \"Виборчі бюлетені, що не\nпідлягають врахуванню\", зазначаються вид виборів, позначення\nта/або номер округу, номер виборчої дільниці, кількість\nзапакованих виборчих бюлетенів у відповідному окрузі, дата і час\nпакування, ставляться підписи присутніх членів дільничної виборчої\nкомісії та печатка комісії.\n21. Виборчі бюлетені для голосування по кожному виду і\nкожному округу місцевих виборів відокремлюються одні від одних.\nВиборча комісія підраховує загальну кількість виборчих бюлетенів\nокремо з кожного виду місцевих виборів та у кожному окрузі.\n22. При підрахунку виборчих бюлетенів визначений виборчою\nкомісією член комісії рахує виборчі бюлетені вголос. Усі предмети,\nщо не є виборчими бюлетенями встановленої форми, складаються\nокремо і не підраховуються. У разі виникнення сумнівів, чи є\nпредмет виборчим бюлетенем, дільнична виборча комісія вирішує це\nпитання шляхом голосування. При цьому кожен член виборчої комісії\nмає право особисто оглянути предмет. На час його огляду підрахунок\nвиборчих бюлетенів припиняється. Предмети, що не є виборчими\nбюлетенями, запаковуються в окремий пакет. На пакеті робиться\nнапис \"Предмети\", зазначаються назва територіальної громади, номер\nвиборчої дільниці, дата, час пакування, ставляться підписи\nприсутніх членів дільничної виборчої комісії та печатка комісії.\n23. Після підрахунку виборчих бюлетенів у всіх виборчих\nскриньках відповідно до вимог частини двадцять четвертої цієї\nстатті дільнична виборча комісія підраховує загальну кількість\nвиборчих бюлетенів у виборчих скриньках окремо по кожному виду\nмісцевих виборів та у кожному окрузі, за винятком виборчих\nбюлетенів, що не підлягають врахуванню відповідно до положень\nчастин вісімнадцятої і дев'ятнадцятої цієї статті, і таким чином\nвстановлює кількість виборців, які взяли участь у голосуванні\nвідповідно у кожному окрузі, в якому проводилося голосування на\nвиборчій дільниці. Кожна з цих кількостей оголошується і\nзаноситься до відповідного протоколу про підрахунок голосів\nвиборців на виборчій дільниці.\n24. Виборчі бюлетені в багатомандатному окрузі розкладаються\nна місця, позначені окремими табличками, що містять з обох боків\nназви місцевих організацій партій (блоків), написи: \"недійсні\",\n\"проти всіх\". Після цього виборчі бюлетені розкладаються на місця,\nпозначені окремими табличками, що містять з обох боків прізвища\nкандидатів у депутати - окремо для кожного одномандатного округу,\nпрізвища кандидатів на посаду сільського, селищного, міського\nголови, та для кожного з цих випадків - з написами: \"недійсні\",\n\"проти всіх.\n25. При розкладанні виборчих бюлетенів визначений виборчою\nкомісією член комісії показує кожний виборчий бюлетень усім членам\nкомісії, виголошуючи результат волевиявлення виборця. У разі\nвиникнення сумнівів щодо змісту виборчого бюлетеня виборча комісія\nвирішує питання шляхом голосування. При цьому кожен член комісії\nмає право особисто оглянути виборчий бюлетень. На час огляду\nвиборчого бюлетеня робота з іншими виборчими бюлетенями\nприпиняється.\n26. Недійсними вважаються виборчі бюлетені, на яких:\n1) відсутня печатка цієї дільничної комісії;\n2) не зазначено прізвище та (або) відсутній підпис члена\nдільничної виборчої комісії, який його видав;\n3) у виборчому бюлетені зроблено більш як одну позначку;\n{ Пункт 3 частини двадцять шостої статті 68 в редакції Закону\nN 3253-IV ( 3253-15 ) від 21.12.2005 }\n4) не поставлено жодної позначки;\n5) не відірвано контрольні талони;\n6) неможливо з інших причин встановити зміст волевиявлення\nвиборця.\n27. У разі виникнення сумнівів щодо дійсності виборчого\nбюлетеня питання вирішується дільничною виборчою комісією шляхом\nголосування. При цьому кожен член комісії має право особисто\nоглянути виборчий бюлетень. На час огляду виборчого бюлетеня\nпідрахунок інших виборчих бюлетенів припиняється.\n28. Недійсні виборчі бюлетені підраховуються окремо по\nкожному виду місцевих виборів та по кожному округу. Кожна з цих\nкількостей оголошується і заноситься до відповідного протоколу про\nпідрахунок голосів виборців на виборчій дільниці. Недійсні виборчі\nбюлетені запаковуються окремо по кожному виду виборів та по\nкожному округу. На пакетах робляться написи \"Недійсні виборчі\nбюлетені виборчого округу по виборах депутатів\", \"Недійсні виборчі\nбюлетені по виборах сільського, селищного, міського голови\",\nзазначаються вид місцевих виборів, позначення та/або номер округу,\nномер виборчої дільниці, кількість запакованих недійсних виборчих\nбюлетенів у відповідному окрузі, дата і час пакування, ставляться\nпідписи присутніх членів дільничної виборчої комісії та печатка\nкомісії.\n29. Дільнична виборча комісія підраховує кількість голосів\nвиборців, поданих за кандидатів у депутати у багатомандатному\nокрузі, включених до виборчого списку кожної організації партії\n(блоку), а також кількість голосів виборців, які не підтримали\nкандидатів у депутати в багатомандатному окрузі, включених до\nвиборчого списку, від жодної організації партії (блоку). Під час\nпідрахунку голосів кожен член комісії має право перевірити або\nперерахувати відповідні виборчі бюлетені. Результати підрахунку\nголосів виборців на виборчій дільниці у багатомандатному окрузі\nоголошуються і заносяться до протоколу про підрахунок голосів\nвиборців на виборчій дільниці в багатомандатному окрузі.\n30. Дільнична виборча комісія зобов'язана при підрахунку\nголосів виборців на виборчій дільниці у багатомандатному окрузі\nперевірити, чи дорівнює кількість виборців, які взяли участь у\nголосуванні на виборчій дільниці в цьому окрузі, сумі кількостей\nнедійсних виборчих бюлетенів на виборчій дільниці в цьому окрузі,\nвиборчих бюлетенів, голоси в яких подані за кандидатів у депутати\nвід кожної місцевої організації партії (блоку), кількості виборчих\nбюлетенів, у яких виборці не підтримали кандидатів у депутати від\nжодної місцевої організації партії (блоку). У разі невідповідності\nцих даних дільнична виборча комісія складає акт із зазначенням\nвстановленої рішенням дільничної виборчої комісії причини такого\nрозходження, який підписується присутніми членами дільничної\nвиборчої комісії. Цей акт мають право підписати присутні\nуповноважені особи організації партії (блоку), кандидати у\nдепутати, їх довірені особи, офіційні спостерігачі від місцевої\nорганізації партії (блоку). Підписи скріплюються печаткою комісії.\n32. Виборчі бюлетені з голосами виборців у багатомандатному\nокрузі, поданими за кандидатів від кожної місцевої організації\nпартії (блоку), та виборчі бюлетені, в яких виборці не підтримали\nкандидатів у депутати від жодної місцевої організації партії\n(блоку), запаковуються окремо. На пакетах зазначаються відповідна\nназва місцевої організації партії (блоку), \"Не підтримали\nкандидатів у депутати від місцевої організації партії (блоку)\",\nназва багатомандатного округу, номер виборчої дільниці, назва\nвиборчих бюлетенів, кількість запакованих виборчих бюлетенів, дата\nі час пакування, ставляться підписи присутніх членів дільничної\nвиборчої комісії та печатка комісії.\n33. Дільнична виборча комісія підраховує кількість голосів\nвиборців, поданих за кожного кандидата у депутати в одномандатному\nокрузі, кандидата на посаду сільського, селищного, міського\nголови, а також кількість голосів виборців, які не підтримали\nжодного кандидата в цьому виборчому окрузі. Під час підрахунку\nголосів виборців кожен член дільничної виборчої комісії має право\nперевірити або перерахувати відповідні виборчі бюлетені.\nРезультати підрахунку голосів виборців в одномандатному окрузі на\nвиборчій дільниці оголошуються і заносяться до протоколу про\nпідрахунок голосів виборців на виборчій дільниці в одномандатному\nокрузі.\n34. Дільнична виборча комісія при підрахунку голосів виборців\nна виборчій дільниці, поданих за кандидатів у депутати в\nодномандатному окрузі, за кандидатів на посаду сільського,\nселищного, міського голови, зобов'язана перевірити, чи дорівнює\nкількість виборців, які взяли участь у голосуванні, сумі\nкількостей недійсних виборчих бюлетенів, виборчих бюлетенів,\nголоси в яких подані за кандидатів в одномандатному окрузі,\nвиборчих бюлетенів, у яких виборці не підтримали жодного\nкандидата. У разі невідповідності цих даних дільнична виборча\nкомісія складає акт із зазначенням встановленої рішенням\nдільничної виборчої комісії причини такої розбіжності, який\nпідписується членами дільничної виборчої комісії. Цей акт мають\nправо підписати присутні кандидати на посаду сільського,\nселищного, міського голови, кандидати у депутати сільських,\nселищних, районних у місті рад, уповноважені особи місцевих\nорганізацій партій (блоків), довірені особи кандидатів, офіційні\nспостерігачі. Підписи скріплюються печаткою комісії.\n35. Після підрахунку голосів виборців на виборчій дільниці,\nподаних за кандидатів у депутати в одномандатному окрузі, за\nкандидатів на посаду сільського, селищного, міського голови,\nвиборчі бюлетені з голосами, поданими за кожного кандидата, та\nвиборчі бюлетені, в яких виборці не підтримали жодного кандидата,\nзапаковуються окремо. На пакетах відповідно зазначаються прізвище\nта ініціали кандидата, \"Не підтримали жодного кандидата\", вид\nвиборів, позначення та/або номер округу, номер виборчої дільниці,\nкількість запакованих виборчих бюлетенів, дата і час пакування,\nставляться підписи присутніх членів дільничної виборчої комісії та\nпечатка комісії.\nСтаття 69. Протоколи дільничної виборчої комісії\nпро підрахунок голосів виборців\n1. Дільнична виборча комісія на своєму засіданні складає\nпротокол про підрахунок голосів виборців по кожному виборчому\nокругу з кожного виду місцевих виборів, по якому проводиться\nголосування на виборчій дільниці. Форма бланку протоколу\nдільничної виборчої комісії про підрахунок голосів виборців на\nвиборчій дільниці затверджується Центральною виборчою комісією не\nпізніш як за тридцять два дні до дня виборів. Бланки протоколів\nдільничних виборчих комісій про підрахунок голосів виборців по\nкожному виборчому округу з кожного виду місцевих виборів\nвиготовлюються відповідною територіальною виборчою комісією для\nкожної виборчої дільниці у кількості примірників, визначеній\nвідповідною територіальною виборчою комісією, в порядку та у\nстроки, визначені статтею 64 цього Закону для виготовлення\nвиборчих бюлетенів. Бланки протоколу дільничної виборчої комісії\nпро підрахунок голосів виборців на виборчій дільниці передаються\nвиборчим комісіям разом з виборчими бюлетенями в порядку та у\nстроки, визначені статтею 64 цього Закону.\n2. До протоколу дільничної виборчої комісії про підрахунок\nголосів виборців на виборчій дільниці, поданих за кандидата на\nпосаду сільського, селищного, міського голови, прописом та цифрами\nзаносяться:\n1) кількість виборчих бюлетенів для голосування в окрузі,\nодержаних дільничною виборчою комісією;\n2) кількість виборців, внесених до списку виборців на\nвиборчій дільниці;\n3) кількість невикористаних виборчих бюлетенів;\n4) кількість виборців, які отримали виборчі бюлетені;\n5) кількість виборців, які взяли участь у голосуванні;\n6) кількість виборчих бюлетенів, визнаних недійсними;\n7) кількість голосів виборців, поданих за кожного кандидата;\n8) кількість виборців, які не підтримали жодного з\nкандидатів.\n3. До протоколу дільничної виборчої комісії про підрахунок\nголосів виборців на виборчій дільниці, поданих за кандидата у\nдепутати в одномандатному окрузі прописом та цифрами заносяться:\n1) кількість виборчих бюлетенів для голосування в\nодномандатному окрузі, одержаних дільничною виборчою комісією;\n2) кількість виборців, внесених до списку виборців на\nвиборчій дільниці;\n3) кількість невикористаних виборчих бюлетенів;\n4) кількість виборців, які отримали виборчі бюлетені;\n5) кількість виборців, які взяли участь у голосуванні;\n6) кількість виборчих бюлетенів, визнаних недійсними;\n7) кількість голосів виборців, поданих за кожного кандидата;\n8) кількість виборців, які не підтримали жодного з\nкандидатів.\n4. До протоколу дільничної виборчої комісії про підрахунок\nголосів виборців на виборчій дільниці, поданих за кандидатів у\nдепутати в багатомандатному окрузі, прописом та цифрами\nзаносяться:\n1) кількість виборчих бюлетенів для голосування в\nбагатомандатному окрузі, одержаних дільничною виборчою комісією;\n2) кількість виборців, внесених до списку виборців на\nвиборчій дільниці;\n3) кількість невикористаних виборчих бюлетенів;\n4) кількість виборців, які отримали виборчі бюлетені;\n5) кількість виборців, які взяли участь у голосуванні;\n6) кількість виборчих бюлетенів, визнаних недійсними;\n7) кількість голосів виборців, поданих за кандидатів у\nдепутати в багатомандатному окрузі від кожної місцевої організації\nпартії (блоку);\n8) кількість виборців, які не підтримали кандидатів у\nдепутати в багатомандатному окрузі від жодної місцевої організації\nпартії (блоку).\n5. Протокол про підрахунок голосів виборців по кожному\nвиборчому округу з кожного виду місцевих виборів, по якому\nпроводиться голосування на виборчій дільниці, складається\nдільничною виборчою комісією у кількості примірників, яка на\nчотири більша, ніж кількість осіб, які входять до складу\nдільничної виборчої комісії. Примірники протоколу нумеруються і\nмають однакову юридичну силу. У протоколі про підрахунок голосів\nвиборців на виборчій дільниці зазначаються дата і час (година і\nхвилини) його підписання членами дільничної виборчої комісії.\nКожен примірник протоколу підписується головою, заступником\nголови, секретарем та іншими членами дільничної виборчої комісії,\nякі присутні на засіданні виборчої комісії. Член дільничної\nвиборчої комісії, присутній на засіданні дільничної виборчої\nкомісії, зобов'язаний підписати протокол про підрахунок голосів\nвиборців на виборчій дільниці. У разі своєї незгоди із\nрезультатами підрахунку голосів, зафіксованими у протоколі\nкомісії, член комісії підписує протокол із приміткою \"З окремою\nдумкою\". Письмовий виклад окремої думки додається до відповідного\nпротоколу про підрахунок голосів виборців на виборчій дільниці. У\nразі відсутності підпису члена дільничної виборчої комісії у\nпротоколі підрахунку голосів виборців на виборчій дільниці проти\nйого прізвища зазначається причина відсутності підпису. Цей\nпротокол підписується та засвідчується печаткою дільничної\nвиборчої комісії лише після його остаточного заповнення. Перший і\nдругий примірники протоколу про підрахунок голосів виборців на\nвиборчій дільниці мають право підписати кандидати на посаду\nсільського, селищного, міського голови, кандидати у депутати, їх\nдовірені особи, представники, уповноважені особи місцевих\nорганізацій партій (блоків), офіційні спостерігачі, які були\nприсутні на засіданні дільничної виборчої комісії при підрахунку\nголосів виборців.\n6. Забороняється заповнення протоколу про підрахунок голосів\nвиборців на виборчій дільниці олівцем, а також внесення до нього\nбез відповідного рішення комісії будь-яких виправлень.\n7. Якщо після підписання протоколу про підрахунок голосів\nвиборців на виборчій дільниці дільнична виборча комісія виявила в\nньому неточності (описку чи помилку у цифрах), вона на своєму\nзасіданні розглядає питання про внесення змін до нього шляхом\nскладення нового протоколу, на якому робиться позначка\n\"Уточнений\".\n8. Кандидатам, їх довіреним особам, представникам,\nуповноваженим особам організацій партій (блоків), офіційним\nспостерігачам, які були присутні при підрахунку голосів виборців\nна виборчій дільниці, на їх прохання невідкладно видаються копії\nпротоколу про підрахунок голосів виборців з відповідного виду\nмісцевих виборів у відповідному виборчому окрузі, у тому числі з\nпозначкою \"Уточнений\", засвідчені головою і секретарем дільничної\nвиборчої комісії та скріплені печаткою виборчої комісії, з\nрозрахунку не більш як по одній копії кожного протоколу для кожної\nмісцевої організації партії (блоку), кожного кандидата у депутати\nу одномандатному виборчому окрузі, кандидата на посаду сільського,\nселищного, міського голови. Про видачу копій протоколу про\nпідрахунок голосів виборців на виборчій дільниці, поданих на\nвідповідних місцевих виборах у відповідному виборчому окрузі,\nскладається акт за формою, встановленою Центральною виборчою\nкомісією. В акті зазначаються перелік осіб, які одержали копії\nвідповідного протоколу, номер примірника, дата та час одержання\nцих копій і проставляються підписи цих осіб. Акт підписується\nголовою та секретарем дільничної виборчої комісії і скріплюється\nпечаткою дільничної виборчої комісії.\n9. Перший і другий примірники протоколу дільничної виборчої\nкомісії про підрахунок голосів виборців на виборчій дільниці у\nвідповідному виборчому окрузі з відповідного виду місцевих\nвиборів, а за наявності - і відповідні примірники протоколу з\nпозначкою \"Уточнений\", акт про видачу копій протоколу, складений\nвідповідно до частини восьмої цієї статті, запаковуються. На\nпакеті робиться напис \"Протокол про підрахунок голосів\" та\nзазначається назва відповідних виборів та номер (позначення)\nвиборчого округу, номер виборчої дільниці, дата і час пакування,\nставляться підписи усіх присутніх членів дільничної виборчої\nкомісії та печатка дільничної виборчої комісії. Третій примірник\nпротоколу дільничної виборчої комісії про підрахунок голосів\nвиборців на виборчій дільниці, поданих на відповідних місцевих\nвиборах у відповідному виборчому окрузі, а також протоколу з\nпоміткою \"Уточнений\" зберігається у секретаря дільничної виборчої\nкомісії, четвертий примірник зазначеного протоколу (протоколу з\nпоміткою \"Уточнений\") невідкладно вивішується для загального\nознайомлення в приміщенні дільничної виборчої комісії, а решта по\nодному примірнику зазначеного протоколу (протоколу з поміткою\n\"Уточнений\") видається членам дільничної виборчої комісії.\n10. Після складення протоколів по кожному виборчому округу з\nкожного виду місцевих виборів, проведеного у порядку, визначеному\nчастиною третьою статті 68, пакети з протоколами дільничної\nвиборчої комісії про підрахунок голосів виборців на виборчій\nдільниці по кожному виборчому округу з кожного виду місцевих\nвиборів, пакети з виборчими бюлетенями, контрольними талонами,\nпредметами, а також, за наявності, окремими думками членів\nвиборчої комісії, викладеними у письмовій формі, актами, заявами,\nскаргами та рішеннями, прийнятими виборчою комісією, невідкладно\nдоставляються до відповідної територіальної (окружної) виборчої\nкомісії у порядку, визначеному статтею 71 цього Закону. Список\nвиборців для місцевих виборів докладається до виборчої\nдокументації з виборів депутатів Верховної Ради Автономної\nРеспубліки Крим, депутатів обласної ради, міста Києва чи\nСевастополя.\nСтаття 70. Визнання дільничною виборчою комісією голосування\nна виборчій дільниці недійсним\n1. Дільнична виборча комісія приймає рішення про визнання\nголосування на виборчій дільниці недійсним у разі встановлення нею\nпорушень вимог цього Закону, внаслідок яких неможливо достовірно\nвстановити результати волевиявлення виборців, лише за таких\nобставин: { Абзац перший частини першої статті 70 із змінами,\nвнесеними згідно із Законом N 3519-IV ( 3519-15 ) від 14.03.2006 }\n1) виявлення фактів незаконного голосування (вкидання\nвиборчого бюлетеня до виборчої скриньки за виборця іншою особою,\nкрім випадків, передбачених частиною чотирнадцятою статті 66 цього\nЗакону; голосування особами, які не мають права голосу;\nголосування особами, які не включені до списку виборців на\nвиборчій дільниці або включені до нього безпідставно; голосування\nвиборцем більше ніж один раз) у кількості, що перевищує десять\nвідсотків кількості виборців, які отримали виборчі бюлетені на\nвиборчій дільниці;\n2) знищення або пошкодження виборчої скриньки (скриньок), що\nунеможливлює встановлення змісту виборчих бюлетенів, якщо\nкількість цих бюлетенів перевищує десять відсотків кількості\nвиборців, які отримали виборчі бюлетені на виборчій дільниці;\n3) виявлення у виборчих скриньках виборчих бюлетенів у\nкількості, що перевищує більш як на десять відсотків кількість\nвиборців, які отримали бюлетені на виборчій дільниці.\n2. У разі виявлення обставин, зазначених у частині першій\nцієї статті, у кожному випадку дільнична виборча комісія складає\nвідповідний акт, який підписується всіма присутніми членами\nдільничної виборчої комісії та скріплюється печаткою виборчої\nкомісії. Такий акт (акти) є підставою для розгляду дільничною\nвиборчою комісією питання про визнання голосування на виборчій\nдільниці недійсним.\n3. У разі прийняття рішення про визнання голосування на\nвиборчій дільниці недійсним протокол дільничної виборчої комісії\nпро підрахунок голосів виборців на виборчій дільниці за кандидатів\nна посаду сільського, селищного, міського голови повинен містити\nлише відомості, зазначені у пунктах 1-6 частини другої статті 69\nцього Закону, а за кандидатів у депутати в одномандатному окрузі -\nвідомості, зазначені у пунктах 1-6 частини третьої статті 69 цього\nЗакону.\n4. У разі прийняття рішення про визнання голосування на\nвиборчій дільниці недійсним протокол дільничної виборчої комісії\nпро підрахунок голосів виборців на виборчій дільниці, поданих за\nкандидатів у депутати в багатомандатному окрузі, повинен містити\nлише відомості, зазначені у пунктах 1-6 частини четвертої\nстатті 69 цього Закону.\n5. Виборчі бюлетені запаковуються в пакети. На пакетах\nробиться напис \"Виборчі бюлетені\", зазначаються назва\nбагатомандатного округу, номер виборчої дільниці, кількість\nзапакованих виборчих бюлетенів, дата і час пакування, ставляться\nпідписи присутніх членів дільничної виборчої комісії та печатка\nкомісії.\n6. Рішення дільничної виборчої комісії про визнання\nголосування на виборчій дільниці недійсним та акт (акти), на\nпідставі якого (яких) прийнято це рішення, додаються до першого\nпримірника протоколів про підрахунок голосів виборців на виборчій\nдільниці у відповідних виборчих округах.\nСтаття 71. Порядок транспортування і передачі документів до\nтериторіальної (окружної) виборчої комісії\n1. Транспортування виборчих документів до відповідної\nтериторіальної (окружної) виборчої комісії здійснюється за\nрішенням відповідної дільничної (окружної) виборчої комісії трьома\nчленами цієї виборчої комісії (у разі неможливості - двома) -\nпредставниками трьох (відповідно двох) різних партій (блоків).\nТранспортування виборчих документів до різних територіальних\n(окружних) виборчих комісій здійснюється різними членами\nдільничної виборчої комісії. При транспортуванні виборчих\nдокументів членів дільничної (територіальної) виборчої комісії\nсупроводжує працівник органів внутрішніх справ України, який\nповинен забезпечити охорону при транспортуванні. За своїм бажанням\nінші члени територіальної (дільничної) виборчої комісії, не\nзайняті у транспортуванні виборчих документів, кандидати, їх\nдовірені особи, представники, уповноважені особи організацій\nпартій (блоків), офіційні спостерігачі можуть супроводжувати\nтранспортування документів. Супроводження транспортування виборчих\nдокументів іншими особами забороняється. Під час транспортування\nдокументів забороняється розпечатувати пакети з виборчими\nбюлетенями та іншою документацією.\n2. Протоколи про підрахунок голосів виборців на виборчій\nдільниці та інші відповідні виборчі документи транспортуються\nчленами дільничної виборчої комісії до відповідних територіальних\n(окружних) виборчих комісій.\n3. Протоколи про підрахунок голосів виборців на виборчій\nдільниці, протоколи про підсумки голосування у відповідному\nвиборчому окрузі та інші документи територіальної (окружної),\nдільничної виборчої комісії передаються відповідній територіальній\n(окружній) виборчій комісії на її засіданні."
    },
    {
      "provision_ref": "art72",
      "section": "72",
      "title": "Стаття 72. Встановлення підсумків голосування",
      "content": "1. Протоколи та інші документи дільничних (окружних) виборчих\nкомісій приймаються і розглядаються на засіданні відповідної\nтериторіальної (окружної) виборчої комісії.\n2. Засідання територіальної (окружної) виборчої комісії\nпочинається з моменту надходження перших протоколів про підрахунок\nголосів виборців на виборчій дільниці, поданих за кандидатів у\nдепутати у багатомандатному окрузі, про підрахунок голосів\nвиборців на виборчій дільниці, поданих за кандидатів на посаду\nсільського, селищного, міського голови, про підрахунок голосів\nвиборців на виборчій дільниці, поданих за кандидатів у депутати в\nодномандатному окрузі, або протоколів про підсумки голосування у\nвідповідному виборчому окрузі та інших документів дільничної\n(окружної) виборчої комісії і продовжується безперервно до\nвстановлення підсумків голосування та (або) результатів\nвідповідного виду місцевих виборів.\n3. У разі відповідності протоколів дільничної (окружної)\nвиборчої комісії про підрахунок голосів виборців на виборчій\nдільниці, поданих за кандидатів у депутати у відповідних виборчих\nокругах, кандидатів на посаду сільського, селищного, міського\nголови, кандидатів у депутати в одномандатному окрузі (про\nпідсумки голосування у відповідному окрузі), вимогам цього Закону\nзанесені до них відомості оголошуються.\n4. У разі виявлення у протоколі дільничної (окружної)\nвиборчої комісії про підрахунок голосів виборців на виборчій\nдільниці, поданих за кандидатів у депутати у відповідному окрузі,\nкандидатів на посаду сільського, селищного, міського голови (про\nпідсумки голосування у відповідному окрузі), виправлень, помилок,\nнеточностей територіальна (окружна) виборча комісія своїм рішенням\nможе зобов'язати дільничну (окружну) виборчу комісію внести зміни\nдо цього протоколу. Під час розгляду цього питання дільничною\n(окружною) виборчою комісією відповідні примірники протоколу про\nпідрахунок голосів виборців на виборчій дільниці (про підсумки\nголосування у відповідному окрузі) та додані до нього документи\nзберігаються в територіальній (окружній) виборчій комісії.\n5. Дільнична (окружна) виборча комісія зобов'язана у строк,\nвизначений територіальною (окружною) виборчою комісією, розглянути\nпитання про внесення змін до протоколу. Після цього протокол з\nпозначкою \"Уточнений\" негайно транспортується і передається\nвідповідній територіальній (окружній) виборчій комісії в порядку,\nвстановленому статтею 71 цього Закону.\n6. За наявності відповідно оформлених актів, складених\nуповноваженими особами місцевої організації партії (блоку),\nдовіреними особами кандидатів на посаду сільського, селищного,\nміського голови, кандидатів у депутати та офіційними\nспостерігачами, про порушення вимог цього Закону під час\nпроведення голосування та (або) підрахунку голосів виборців на\nвиборчій дільниці, що ставлять під сумнів результати підрахунку\nголосів виборців на цій дільниці, територіальна (окружна) виборча\nкомісія може прийняти рішення про проведення повторного підрахунку\nголосів виборців.\n7. У разі наявності акта або письмової заяви про порушення\nвимог цього Закону під час транспортування протоколу про\nпідрахунок голосів виборців на виборчій дільниці та інших\nдокументів до територіальної (окружної) виборчої комісії\nтериторіальна (окружна) виборча комісія може, а в разі наявних\nознак розпаковування запакованих документів зобов'язана прийняти\nрішення про повторний підрахунок голосів виборців на цій дільниці.\n8. Протоколи та інші документи дільничної виборчої комісії до\nпроведення повторного підрахунку голосів виборців на виборчій\nдільниці територіальною (окружною) виборчою комісією зберігаються\nу приміщенні засідання територіальної (окружної) виборчої комісії.\n9. Повторний підрахунок голосів виборців на виборчій\nдільниці, поданих за кандидатів у депутати у відповідному\nвиборчому окрузі, за кандидата на посаду сільського, селищного,\nміського голови, здійснюється територіальною (окружною) виборчою\nкомісією, яка прийняла рішення про повторний підрахунок голосів, з\nобов'язковою участю членів дільничної виборчої комісії, які\nпередають виборчу документацію, після розгляду і прийняття\nпротоколів та інших документів від усіх дільничних виборчих\nкомісій. У повторному підрахунку голосів виборців на виборчій\nдільниці територіальною (окружною) виборчою комісією мають право\nбрати участь усі члени цієї дільничної виборчої комісії і можуть\nбути присутніми уповноважені особи місцевих організацій партій\n(блоків), довірені особи кандидатів у депутати, кандидатів на\nпосаду сільського, селищного, міського голови, офіційні\nспостерігачі.\n10. Територіальна (окружна) виборча комісія у разі повторного\nпідрахунку нею голосів виборців на відповідній виборчій дільниці\nскладає протокол про повторний підрахунок голосів виборців на\nвиборчій дільниці, поданих за кандидатів у депутати та кандидатів\nна посаду сільського, селищного, міського голови у відповідному\nокрузі, за формою, встановленою Центральною виборчою комісією.\n11. Протокол про повторний підрахунок голосів виборців на\nвідповідній виборчій дільниці, поданих за кандидатів у депутати та\nкандидатів на посаду сільського, селищного, міського голови у\nвідповідному окрузі, складається територіальною (окружною)\nвиборчою комісією у кількості чотирьох примірників. Примірники\nпротоколів нумеруються і мають однакову юридичну силу. Цей\nпротокол підписується присутніми членами територіальної (окружної)\nвиборчої комісії та членами дільничної виборчої комісії, які брали\nучасть у повторному підрахунку голосів виборців, та скріплюється\nпечаткою територіальної (окружної) виборчої комісії. Відомості\nпротоколу оголошуються.\n12. У разі виявлення територіальною (окружною) виборчою\nкомісією на відповідній виборчій дільниці обставин, зазначених у\nчастині сьомій цієї статті, чи інших обставин, внаслідок яких\nнеможливо достовірно встановити результати волевиявлення виборців\nна виборчій дільниці, територіальна (окружна) виборча комісія може\nприйняти рішення про визнання голосування на виборчій дільниці\nнедійсним. У цьому випадку протокол про повторний підрахунок\nголосів виборців на цій виборчій дільниці, поданих за кандидатів у\nдепутати та кандидатів на посаду сільського, селищного, міського\nголови у відповідному виборчому окрузі, складається виборчою\nкомісією у порядку, зазначеному у частині одинадцятій цієї статті.\n13. Перший примірник протоколу територіальної (окружної)\nвиборчої комісії про повторний підрахунок голосів виборців на\nвідповідній виборчій дільниці разом з протоколом дільничної\nвиборчої комісії про підрахунок голосів виборців на цій дільниці,\nрішенням територіальної (окружної) виборчої комісії про визнання\nголосування на виборчій дільниці недійсним додаються до протоколу\nтериторіальної (окружної) виборчої комісії про підсумки\nголосування у відповідному окрузі. Другий примірник цього\nпротоколу зберігається у секретаря територіальної (окружної)\nвиборчої комісії, третій - передається дільничній виборчій\nкомісії, четвертий - відразу вивішується для загального\nознайомлення у приміщенні територіальної (окружної) виборчої\nкомісії. Копії кожного з протоколів видаються членам\nтериторіальної (окружної) виборчої комісії. Відомості протоколу\nтериторіальної (окружної) виборчої комісії про повторний\nпідрахунок голосів виборців на відповідній виборчій дільниці\nоголошуються.\n14. Територіальна (окружна) виборча комісія після прийняття і\nрозгляду протоколів дільничних (окружних) виборчих комісій про\nпідрахунок голосів виборців на відповідних виборчих дільницях (у\nвідповідних округах), поданих за кандидатів у депутати у\nвідповідному багатомандатному, одномандатному окрузі, про\nпідрахунок голосів виборців (про підсумки голосування), поданих за\nкандидатів на посаду сільського, селищного, міського голови, у\nтому числі з позначками \"Уточнений\", на підставі цих протоколів, а\nв разі повторного підрахунку голосів виборців - протоколів\nтериторіальної виборчої комісії про повторний підрахунок голосів\nвиборців на відповідній виборчій дільниці встановлює окремо по\nвідповідному багатомандатному, одномандатному округу та (або)\nодному з виборчих територіальних округів багатомандатного округу\nтакі відомості:\n1) кількість виборчих бюлетенів, одержаних дільничними\nвиборчими комісіями;\n2) кількість виборців, включених до списків виборців на\nвиборчих дільницях;\n3) кількість невикористаних виборчих бюлетенів;\n4) кількість виборців, які отримали виборчі бюлетені;\n5) кількість виборців, які взяли участь у голосуванні;\n6) кількість виборчих бюлетенів, визнаних недійсними.\n15. До протоколу територіальної (окружної) виборчої комісії\nпро підсумки голосування в одномандатному окрузі, крім відомостей,\nзазначених у частині чотирнадцятій цієї статті, цифрами і прописом\nзаносяться:\n1) кількість голосів виборців, поданих за кожного кандидата у\nдепутати в одномандатному окрузі, за кожного кандидата на посаду\nсільського, селищного, міського голови;\n2) кількість голосів виборців, які не підтримали жодного\nкандидата у депутати в одномандатному виборчому окрузі, жодного\nкандидата на посаду сільського, селищного, міського голови;\n3) прізвище, ім'я, по батькові кандидатів у депутати\nсільської, селищної ради, кандидата на посаду сільського,\nселищного, міського голови, які набрали найбільшу кількість\nголосів виборців в одномандатному окрузі (крім окружної виборчої\nкомісії).\n16. До протоколу територіальної виборчої комісії про підсумки\nголосування в багатомандатному окрузі, крім відомостей, зазначених\nу частині чотирнадцятій цієї статті, цифрами і прописом\nзаносяться:\n1) кількість голосів виборців, поданих за кандидатів у\nдепутати в багатомандатному окрузі, включених до виборчого списку\nвід кожної місцевої організації партії (блоку);\n2) кількість виборців, які не підтримали кандидатів у\nдепутати в багатомандатному окрузі від жодної місцевої організації\nпартії (блоку).\n17. Протокол про підсумки голосування у відповідних округах\nскладається територіальною (окружною) виборчою комісією у\nкількості примірників, що на три більша, ніж кількість осіб, які\nвходять до складу територіальної (окружної) виборчої комісії.\nПримірники протоколу нумеруються і мають однакову юридичну силу. У\nпротоколі про підсумки голосування зазначаються дата і час (година\nі хвилини) його підписання членами територіальної (окружної)\nвиборчої комісії. Кожен примірник протоколу підписується головою,\nзаступником голови, секретарем та іншими членами територіальної\n(окружної) виборчої комісії, які присутні на засіданні виборчої\nкомісії. Член територіальної (окружної) виборчої комісії,\nприсутній на засіданні комісії, зобов'язаний підписати протокол\nпро підсумки голосування. У разі своєї незгоди із встановленими\nпідсумками голосування, зафіксованими у протоколі комісії, член\nкомісії підписує протокол із приміткою \"З окремою думкою\".\nПисьмовий виклад окремої думки додається до відповідного протоколу\nпро підсумки голосування. У разі відсутності підпису члена\nтериторіальної (окружної) виборчої комісії у протоколі про\nпідсумки голосування проти його прізвища зазначається причина\nвідсутності підпису. Цей протокол підписується та засвідчується\nпечаткою територіальної виборчої комісії лише після його\nостаточного заповнення. Перший і другий примірники протоколу про\nпідсумки голосування мають право підписати кандидати на посаду\nсільського, селищного, міського голови, кандидати у депутати, їх\nдовірені особи, представники, уповноважені особи місцевих\nорганізацій партій (блоків), офіційні спостерігачі, які були\nприсутні на засіданні територіальної (окружної) виборчої комісії\nпри встановленні підсумків голосування.\n18. Забороняється заповнення протоколів територіальної\n(окружної) виборчої комісії про підсумки голосування у відповідних\nвиборчих округах олівцем, а також внесення до них без відповідного\nрішення комісії будь-яких виправлень.\n19. Якщо після підписання протоколу про підсумки голосування\nу відповідному окрузі територіальна (окружна) виборча комісія\nвиявила в ньому неточності (описку чи помилку у цифрах), вона на\nсвоєму засіданні розглядає питання про внесення змін до протоколу\nшляхом складення нового протоколу, на якому робиться позначка\n\"Уточнений\".\n20. Перший примірник протоколу територіальної (окружної)\nвиборчої комісії про підсумки голосування у відповідному виборчому\nокрузі з відповідного виду місцевих виборів, а за наявності - і\nвідповідний примірник протоколу з позначкою \"Уточнений\"\nзапаковуються. На пакеті робиться напис \"Протокол про підсумки\nголосування\" та зазначається назва відповідних виборів і номер\n(позначення) виборчого округу, дата і час пакування, ставляться\nпідписи усіх присутніх членів територіальної виборчої комісії та\nпечатка територіальної виборчої комісії. Другий примірник\nпротоколу територіальної (окружної) виборчої комісії про підсумки\nголосування на відповідних місцевих виборах у відповідному\nвиборчому окрузі, а також протоколу з поміткою \"Уточнений\"\nзберігаються у секретаря територіальної (окружної) виборчої\nкомісії, третій примірник зазначеного протоколу (протоколу з\nпоміткою \"Уточнений\") невідкладно вивішується для загального\nознайомлення в приміщенні територіальної (окружної) виборчої\nкомісії, а решта по одному примірнику зазначеного протоколу\n(протоколу з поміткою \"Уточнений\") видається членам територіальної\n(окружної) виборчої комісії.\n21. Встановлення підсумків голосування в округах, що\nутворюються в межах багатомандатного виборчого округу по виборах\nдепутатів Верховної Ради Автономної Республіки Крим, обласних,\nрайонних міських (міст з районним поділом) рад відповідно до\nстатті 17 цього Закону, проводиться відповідною територіальною\nвиборчою комісією в порядку та черговості, визначених пунктами 2,\n3, 5 частини третьої статті 68 цього Закону.\n22. У разі якщо протокол про підсумки голосування у\nвідповідному виборчому окрузі з відповідного виду місцевих виборів\nбув складений територіальною виборчою комісією, яка виконує\nповноваження окружної з цього виду місцевих виборів, то\nзапакований перший примірник протоколу територіальної (окружної)\nвиборчої комісії про підсумки голосування у відповідному виборчому\nокрузі з відповідного виду місцевих виборів разом з відповідними\nбюлетенями, протоколами та актами дільничних виборчих комісій,\nсписками виборців, рішеннями, прийнятими на підставі цих актів, і,\nза наявності, протоколами територіальної (окружної) виборчої\nкомісії про повторний підрахунок голосів виборців, поданих на\nвідповідних місцевих виборах на відповідній виборчій дільниці,\nокремими думками членів територіальної (окружної) виборчої\nкомісії, викладеними у письмовій формі, заявами і скаргами та\nрішеннями, прийнятими виборчою комісією за результатами їх\nрозгляду, територіальна (окружна) виборча комісія транспортує до\nвідповідної територіальної виборчої комісії. Другий примірник\nпротоколу зберігається у секретаря територіальної (окружної)\nвиборчої комісії, третій - невідкладно вивішується для загального\nознайомлення у приміщенні територіальної (окружної) виборчої\nкомісії, а решта (по одному примірнику) видається членам цієї\nвиборчої комісії.\nСтаття 73. Встановлення результатів виборів сільського,\nселищного, міського голови, депутатів\nв одномандатних округах\n1. Територіальна виборча комісія на своєму засіданні на\nпідставі протоколів відповідних дільничних виборчих комісій\nскладає протокол про підсумки голосування в одномандатному окрузі,\nдо якого заносяться прописом та цифрами такі відомості:\n1) кількість виготовлених виборчих бюлетенів;\n2) кількість виборчих бюлетенів, одержаних дільничними\nвиборчими комісіями;\n3) кількість виборців, включених до списків виборців;\n4) кількість невикористаних виборчих бюлетенів;\n5) кількість виборців, які отримали виборчі бюлетені;\n6) кількість виборців, які взяли участь у голосуванні;\n7) кількість виборчих бюлетенів, визнаних недійсними;\n8) кількість голосів виборців, поданих за кожного з\nкандидатів у депутати, кожного з кандидатів на посаду сільського,\nселищного, міського голови; { Пункт 8 частини першої статті 73 в\nредакції Закону N 3253-IV ( 3253-15 ) від 21.12.2005 }\n9) кількість виборців, які не підтримали жодного кандидата у\nдепутати в одномандатному виборчому окрузі, жодного кандидата на\nпосаду сільського, селищного, міського голови. { Пункт 9 частини\nпершої статті 73 в редакції Закону N 3253-IV ( 3253-15 ) від\n21.12.2005 }\nНа підставі складеного протоколу про підсумки голосування\nтериторіальна комісія приймає одне із рішень про результати\nвиборів депутатів у одномандатному окрузі, виборів сільського,\nселищного, міського голови: про визнання депутата, сільського,\nселищного, міського голови обраним, про повторне голосування, про\nвизнання місцевих виборів в окрузі такими, що не відбулися.\n{ Абзац другий частини першої статті 73 в редакції Закону\nN 3253-IV ( 3253-15 ) від 21.12.2005 }\n2. Обраним депутатом, сільським, селищним, міським головою\nвважається кандидат, який одержав більшість голосів виборців, які\nвзяли участь у голосуванні, відносно інших кандидатів, які\nбалотувалися в цьому окрузі, та за умови, що кількість голосів,\nподаних за нього, перевищує кількість голосів виборців, які не\nпідтримали жодного з кандидатів у окрузі.\n3. Якщо найбільшу і водночас однакову кількість голосів у\nвиборах в окрузі набрали два або більше кандидатів, проводиться\nповторне голосування по цих кандидатурах.\n4. Вибори в окрузі визнаються такими, що не відбулися, у\nзв'язку з вибуттям усіх зареєстрованих у виборчому окрузі\nкандидатів.\n5. Повідомлення про результати голосування і підсумки\nвиборів, обраного депутата, сільського, селищного, міського\nголову, із зазначенням прізвища, імені, по батькові, професії,\nпосади (заняття), місця роботи депутата, сільського, селищного,\nміського голови, партійності, назви місцевої організації партії\n(блоку), від якої він обраний, не пізніш як на десятий день після\nпроведення виборів публікуються у пресі або доводяться до відома\nнаселення відповідної території в інший спосіб. Про результати\nголосування і підсумки виборів територіальна виборча комісія\nприймає відповідне рішення. Територіальна виборча комісія інформує\nвідповідну раду про результати виборів депутатів та сільського,\nселищного, міського голови на її пленарному засіданні.\nСтаття 74. Встановлення результатів виборів депутатів\nу багатомандатному виборчому окрузі\n1. Територіальна виборча комісія на своєму засіданні на\nпідставі протоколів відповідних дільничних виборчих комісій\nпро підрахунок голосів виборців на відповідних дільницях,\nпротоколів відповідних територіальних (окружних) виборчих комісій\nпро підсумки голосування у відповідних виборчих округах не пізніш\nяк на п'ятий день з дня місцевих виборів встановлює результати\nвиборів депутатів у багатомандатному окрузі, про що складає\nпротокол про підсумки голосування та результати виборів депутатів.\nДо протоколу про результати виборів депутатів заносяться прописом\nта цифрами такі відомості: { Абзац перший частини першої статті 74\nіз змінами, внесеними згідно із Законом N 3253-IV ( 3253-15 ) від\n21.12.2005 }\n1) кількість виготовлених виборчих бюлетенів;\n2) кількість виборчих бюлетенів, одержаних дільничними\nвиборчими комісіями;\n3) кількість виборців, включених до списків виборців на\nвиборчих дільницях;\n4) кількість невикористаних виборчих бюлетенів;\n5) кількість виборців, які отримали виборчі бюлетені;\n6) кількість виборців, які взяли участь у голосуванні;\n7) кількість виборчих бюлетенів, визнаних недійсними;\n8) кількість голосів виборців, поданих за кожен виборчий\nсписок місцевої організації партії (блоку); { Пункт 8 частини\nпершої статті 74 в редакції Закону N 3253-IV ( 3253-15 ) від\n21.12.2005 }\n9) кількість виборців, які не підтримали жодного з виборчих\nсписків місцевих організацій партій (блоків). { Пункт 9 частини\nпершої статті 74 в редакції Закону N 3253-IV ( 3253-15 ) від\n21.12.2005 }\n2. Кількість голосів виборців, необхідних для отримання\nодного депутатського мандата у відповідному багатомандатному\nвиборчому окрузі (далі - виборча квота), обчислюється шляхом\nділення сумарної кількості голосів виборців, поданих за\nкандидатів, включених до виборчих списків місцевих організацій\nпартій (блоків), що отримали три і більше відсотків голосів\nвиборців у відповідному багатомандатному виборчому окрузі, на\nчисло депутатських мандатів у цьому окрузі.\n3. Право на участь у розподілі депутатських мандатів у\nвідповідному багатомандатному виборчому окрузі набувають кандидати\nу депутати, включені до виборчих списків місцевих організацій\nпартій (блоків), що отримали три і більше відсотків голосів\nвиборців, за умови, що кількість цих голосів виборців дорівнює\nвиборчій квоті або є більшою за виборчу квоту.\n4. Кандидати у депутати, включені до виборчого списку\nмісцевої організації партії (блоку), за який подали свої голоси\nвиборці у кількості, меншій ніж виборча квота, права на участь у\nрозподілі депутатських мандатів у відповідному багатомандатному\nвиборчому окрузі не мають.\n5. Депутатські мандати у багатомандатному виборчому окрузі\nрозподіляються між кандидатами у депутати, включеними до виборчих\nсписків місцевих організацій партій (блоків), які відповідно до\nчастини третьої цієї статті мають право на участь у розподілі\nдепутатських мандатів у цьому окрузі, пропорційно до кількості\nголосів виборців, поданих за відповідний виборчий список місцевої\nорганізації партії (блоку), у послідовності, визначеній частинами\nшостою - восьмою цієї статті.\n6. Кількість голосів виборців, поданих за кандидатів у\nдепутати, включених до виборчих списків кожної місцевої\nорганізації партії (блоку), що набули право на участь у розподілі\nдепутатських мандатів, ділиться на виборчу квоту. Ціла частина\nотриманого числа становить кількість депутатських мандатів, що\nотримали кандидати у депутати цієї організації партії (блоку).\nДробові залишки враховуються при розподілі решти депутатських\nмандатів, що залишаються після цього нерозподіленими.\n7. Виборчі списки, які мають більші порівняно з іншими\nдробові залишки після ділення відповідно до частини шостої цієї\nстатті, отримують по одному додатковому депутатському мандату,\nпочинаючи з виборчого списку, що має найбільший дробовий залишок.\nЯкщо дробові залишки у двох чи більше виборчих списках однакові,\nпершим додатковий депутатський мандат отримує той виборчий список,\nза кандидатів якого віддано більшу кількість голосів виборців.\nРозподіл додаткових депутатських мандатів закінчується після\nвичерпання загальної кількості депутатських мандатів.\n8. Результатом виборів депутатів є визначення в порядку\nчерговості у виборчих списках місцевих організацій партій (блоків)\nосіб, обраних депутатами від місцевих організацій партій (блоків)\nвідповідно до кількості депутатських мандатів, отриманих виборчими\nсписками місцевих організацій партій (блоків).\n9. Після встановлення кількості депутатських мандатів,\nотриманих виборчими списками місцевих організацій партій (блоків),\nта визначення відповідно до вимог частини восьмої цієї статті\nосіб, обраних депутатами, територіальна виборча комісія у\nпротоколі про результати виборів депутатів у багатомандатному\nокрузі зазначає:\n1) кількість депутатських мандатів, отриманих виборчими\nсписками місцевих організацій партій (блоків);\n2) прізвища, імена, по батькові, рік народження, професію,\nпосаду (заняття), місце роботи, адресу місця проживання,\nпартійність обраних депутатів.\n10. Протокол територіальної виборчої комісії про результати\nвиборів депутатів у багатомандатному окрузі складається у двох\nпримірниках, підписується головою, заступником голови, секретарем\nкомісії та іншими членами комісії, присутніми на засіданні, і\nскріплюється печаткою територіальної виборчої комісії. До\nпротоколу додаються, за наявності, висловлені у письмовій формі\nокремі думки членів територіальної виборчої комісії, заяви і\nскарги щодо порушень порядку встановлення результатів виборів\nтериторіальною виборчою комісією та рішення, які комісія прийняла\nв результаті їх розгляду. Перший примірник протоколу зберігається\nу територіальній виборчій комісії, другий - невідкладно\nвивішується для загального ознайомлення в приміщенні\nтериторіальної виборчої комісії. На прохання офіційних\nспостерігачів, довірених осіб кандидатів у депутати, уповноважених\nосіб місцевих організацій партій (блоків) їм видаються копії\nпротоколу.\n11. Повідомлення про результати голосування, список обраних\nдепутатів у багатомандатному окрузі (в алфавітному порядку) із\nзазначенням прізвища, імені, по батькові, професії, посади\n(заняття), місця роботи і проживання кожного депутата,\nпартійності, назви місцевої організації партії (блоку), від якої\nвін обраний, не пізніш як на десятий день після проведення виборів\nпублікуються в пресі або доводяться до відома населення\nвідповідної території в інший спосіб. Про результати голосування і\nпідсумки виборів територіальна виборча комісія приймає відповідне\nрішення. Територіальна виборча комісія інформує відповідну раду\nпро результати виборів депутатів на її пленарному засіданні.\nСтаття 75. Визнання виборів недійсними та проведення\nповторного голосування\n1. Територіальна (окружна) виборча комісія приймає рішення\nпро визнання виборів недійсними по окремій виборчій дільниці лише\nу разі:\n1) виявлення при повторному підрахунку голосів на відповідній\nвиборчій дільниці обставин, передбачених частиною першою статті 70\nцього Закону;\n2) виявлення фактів навмисного створення перешкод у\nздійсненні повноважень членами виборчих комісій чи реалізації\nофіційними спостерігачами, представниками засобів масової\nінформації права бути присутнім під час проведення голосування на\nвиборчій дільниці у приміщенні, де проводиться голосування, на\nзасіданні виборчої комісії при підрахунку голосів, встановленні\nрезультатів голосування на виборчій дільниці, а так само\nнеправомірного недопущення зазначених осіб у приміщення для\nголосування.\n2. Територіальна виборча комісія приймає рішення про визнання\nвиборів недійсними по окремому виду місцевих виборів у разі:\n1) якщо в ході проведення виборів або під час підрахунку\nголосів допущено порушення цього Закону, яке вплинуло на\nрезультати відповідного виду місцевих виборів;\n2) якщо кількість виборчих дільниць, на яких голосування було\nвизнано недійсним, становить не менше 25 відсотків від загальної\nкількості виборчих дільниць на території цього округу.\n3. Не можуть бути підставою для визнання недійсними виборів\nдепутата, сільського, селищного, міського голови порушення вимог\nцього Закону, які мали на меті спонукати чи спонукали виборців\nголосувати за кандидатів, якщо вони не були обрані у відповідному\nокрузі.\n4. Заява до територіальної виборчої комісії про визнання\nвиборів недійсними може бути подана особою, яка балотувалася\nкандидатом у депутати, кандидатом на посаду сільського, селищного,\nміського голови, їх довіреними особами, місцевими організаціями\nпартій (блоків), кандидати у депутати від яких були зареєстровані\nвідповідно до цього Закону, або їх уповноваженими особами протягом\nдесяти днів з дня опублікування територіальною виборчою комісією\nрезультатів виборів.\n5. Рішення територіальної виборчої комісії про визнання\nвиборів недійсними, про відмову у визнанні виборів недійсними або\nнеприйняття рішення з цього питання може бути оскаржене до суду в\nустановленому законом порядку.\n6. У разі, коли відповідна виборча комісія визнала вибори по\nокремій або кількох виборчих дільницях недійсними, що вплинуло на\nрезультати місцевих виборів по відповідному округу, територіальна\nвиборча комісія за пропозицією відповідної дільничної виборчої\nкомісії призначає повторне голосування на тих виборчих дільницях,\nде вибори було визнано недійсними.\n7. Якщо у виборчому окрузі найбільшу і водночас однакову\nкількість голосів набрали два або більше кандидатів у депутати,\nкандидати на посаду сільського, селищного, міського голови,\nтериторіальна виборча комісія приймає рішення про проведення в\nокрузі повторного голосування по цих кандидатурах.\n8. Про прийняте рішення щодо проведення повторного\nголосування територіальна виборча комісія не пізніше, ніж на\nдругий день після встановлення результатів першого туру виборів\nповідомляє відповідну місцеву раду та інформує виборців.\n9. Повторне голосування проводиться не пізніш як у\nдвотижневий строк після дня виборів у порядку, встановленому цим\nЗаконом."
    },
    {
      "provision_ref": "art76",
      "section": "76",
      "title": "Стаття 76. Офіційне оприлюднення результатів виборів",
      "content": "1. Територіальна виборча комісія не пізніш як на п'ятий день\nз дня встановлення результатів виборів у багатомандатному окрузі\nта в одномандатних округах офіційно оприлюднює результати місцевих\nвиборів депутатів у місцевих друкованих засобах масової\nінформації. Список обраних депутатів публікується із зазначенням в\nалфавітному порядку прізвища, імені, по батькові, року народження,\nпрофесії, посади (заняття), місця роботи, адреси місця проживання,\nпартійності та назви місцевої організації партії (блоку), від яких\nобрано депутата, та обраних голів.\n2. Офіційне оприлюднення територіальною виборчою комісією\nрезультатів місцевих виборів депутатів та сільських, селищних,\nміських голів є підставою для звільнення з роботи (посади),\nнесумісної з депутатським мандатом, посадою сільського, селищного,\nміського голови, та прийняття рішення про припинення дії іншого\nпредставницького мандата особи, обраної депутатом, сільським,\nселищним, міським головою.\nСтаття 77. Реєстрація обраних депутатів та сільських,\nселищних, міських голів\n1. Особа, обрана депутатом, сільським, селищним, міським\nголовою, для її реєстрації зобов'язана подати до територіальної\nвиборчої комісії не пізніш як на двадцятий день з дня офіційного\nоприлюднення результатів місцевих виборів документ про її\nзвільнення з роботи (посади), несумісної з депутатським мандатом,\nпосадою сільського, селищного, міського голови, та (або) копію\nзареєстрованої заяви про припинення дії іншого представницького\nмандата, поданої відповідно до Верховної Ради України, Верховної\nРади Автономної Республіки Крим, місцевої ради.\n2. У разі звернення особи, обраної депутатом, сільським,\nселищним, міським головою, до територіальної виборчої комісії про\nнаявність поважних причин, які перешкоджають виконати вимоги\nчастини першої цієї статті, територіальна виборча комісія може\nприйняти рішення про визнання цих причин поважними і встановити\nінший строк виконання зазначених вимог або про відмову у визнанні\nцих причин поважними.\n3. При отриманні документів, зазначених у частині першій цієї\nстатті, територіальна виборча комісія приймає рішення про\nреєстрацію депутата, сільського, селищного, міського голови.\n4. У разі невиконання без поважних причин особою, обраною\nдепутатом у багатомандатному окрузі, у строки, зазначені у\nчастинах першій і другій цієї статті, вимог частини першої цієї\nстатті територіальна виборча комісія приймає рішення про визнання\nїї такою, яка відмовилася від депутатського мандата, та визнає\nобраним депутатом наступного за черговістю кандидата у депутати у\nвиборчому списку відповідної місцевої організації партії (блоку).\n5. У разі невиконання без поважних причин та у строки,\nзазначені у частинах першій і другій цієї статті, особою, обраною\nдепутатом у одномандатному окрузі, сільським, селищним, міським\nголовою, вимог частини першої цієї статті територіальна виборча\nкомісія приймає рішення про визнання особи такою, яка відмовилася\nвідповідно від депутатського мандата, посади сільського,\nселищного, міського голови, та призначає в цьому окрузі повторні\nвибори. У разі невиконання без поважних причин та у строки,\nзазначені у частинах першій і другій цієї статті, особою, обраною\nдепутатом у багатомандатному окрузі, вимог частини першої цієї\nстатті, обраним депутатом визнається наступний за черговістю\nкандидат у депутати у відповідному виборчому списку місцевої\nорганізації партії (блоку)."
    },
    {
      "provision_ref": "art78",
      "section": "78",
      "title": "Стаття 78. Заміщення депутатів та проміжні вибори депутатів",
      "content": "1. У разі коли депутат, який обирався в багатомандатному\nокрузі, достроково припинив повноваження або його повноваження\nдостроково припинені на підставах і в порядку, передбачених\nКонституцією України ( 254к/96-ВР ) і законами України, за\nрішенням територіальної виборчої комісії обраним депутатом\nвизнається наступний за черговістю кандидат у депутати у виборчому\nсписку місцевої організації партії (блоку). Якщо черговість для\nотримання депутатського мандата вичерпана, депутатський мандат\nзалишається вакантним до проведення чергових або позачергових\nвиборів.\n2. У разі дострокового припинення повноважень депутата\nВерховної Ради Автономної Республіки Крим, депутата місцевої ради\n(крім депутатів сільської, селищної ради) за рішенням вищого\nкерівного органу політичної партії (виборчого блоку політичних\nпартій), за виборчим списком відповідної місцевої організації якої\nвін був обраний депутатом Верховної Ради Автономної Республіки\nКрим, депутатом місцевої ради (крім депутатів сільської, селищної\nради), відповідна територіальна виборча комісія в терміновому\nпорядку, але не пізніше трьох днів від дня одержання рішення\nвищого керівного органу політичної партії (виборчого блоку\nполітичних партій) про дострокове припинення повноважень депутата\nВерховної Ради Автономної Республіки Крим, депутата місцевої ради\n(крім депутатів сільської, селищної ради), визнає обраним,\nреєструє наступного за черговістю кандидата у депутати у виборчому\nсписку відповідної організації політичної партії (виборчого блоку\nполітичних партій) та видає тимчасове посвідчення депутата\nвідповідної ради.\n3. Реєстрація особи, обраної депутатом відповідно до частини\nпершої цієї статті, та видання їй тимчасового посвідчення депутата\nздійснюються територіальною виборчою комісією з дотриманням\nпорядку, передбаченого статтею 77 цього Закону.\n4. Виборчі дільниці утворюються не пізніш як за 50 днів до\nдня проведення проміжних місцевих виборів, дільничні виборчі\nкомісії - не пізніш як за 45 днів до дня проведення проміжних\nмісцевих виборів в одномандатних округах, висування кандидатів у\nдепутати розпочинається за 40 днів до дня проведення виборів,\nреєстрація кандидатів закінчується не пізніш як за 30 днів до дня\nпроведення виборів.\n5. Списки виборців, складені відповідно до вимог статті 31\nцього Закону, передаються дільничним виборчим комісіям не пізніш\nяк за 30 днів до дня проведення проміжних місцевих виборів, для\nознайомлення виборців - подаються не пізніш як за 10 днів до дня\nпроведення виборів.\n6. У разі дострокового припинення повноважень депутата менш\nяк за шість місяців до закінчення строку повноважень діючого\nскладу відповідної місцевої ради вибори депутата замість того,\nповноваження якого були достроково припинені, за рішенням\nвідповідної ради можуть не проводитися.\nСтаття 79. Проведення повторних місцевих виборів депутатів та\nсільських, селищних, міських голів\n1. Рішення про проведення повторних місцевих виборів приймає\nтериторіальна виборча комісія не пізніш як через 30 днів після дня\nпроведення виборів або після дня повторного голосування.\n2. Повторні місцеві вибори проводяться тими ж виборчими\nкомісіями, по тих же виборчих округах, виборчих дільницях, за тими\nж списками виборців у порядку та в строки, визначені цим Законом.\n3. На повторних місцевих виборах не можуть балотуватися\nгромадяни, щодо яких було скасовано рішення про їх реєстрацію як\nкандидатів, а також особи, які вчинили дії, внаслідок яких місцеві\nвибори або повторне голосування були визнані недійсними, та в\nінших випадках, передбачених законом.\nСтаття 80. Проведення позачергових виборів до Верховної Ради\nАвтономної Республіки Крим, місцевої ради та\nсільського, селищного, міського голови\n1. { Частину першу статті 80 виключено на підставі Закону\nN 806-VI ( 806-17 ) від 25.12.2008 }\n2. Позачергові місцеві вибори до Верховної Ради Автономної\nРеспубліки Крим, місцевої ради та сільського, селищного, міського\nголови проводяться в порядку і строки, передбачені цим Законом для\nчергових виборів."
    },
    {
      "provision_ref": "art81",
      "section": "81",
      "title": "Стаття 81. Перші місцеві вибори",
      "content": "1. Перші місцеві вибори призначаються відповідно Верховною\nРадою України, Верховною Радою Автономної Республіки Крим,\nобласною, Київською, Севастопольською міською радою.\n2. Перші місцеві вибори проводяться в порядку і строки,\nвстановлені цим Законом, з такими особливостями:\n1) територіальна виборча комісія утворюється відповідно\nВерховною Радою Автономної Республіки Крим, обласною, Київською,\nСевастопольською міською радою в порядку, встановленому статтею 21\nцього Закону;\n2) територіальна виборча комісія відповідно до цього Закону\nутворює виборчі округи, а також виборчі дільниці, дільничні\nвиборчі комісії у порядку та строки, передбачені цим Законом;\n3) депутати місцевої ради, сільський, селищний, міський\nголова у разі утворення нової або поділу\nадміністративно-територіальної одиниці обираються на строк до\nобрання на чергових виборах депутатів та сільського, селищного,\nміського голови і сформування за результатами таких виборів\nвідповідної ради у правомочному складі;\n4) рішення про утворення нової місцевої ради та загальний\nсклад депутатів новоутвореної місцевої ради приймає відповідно\nВерховна Рада Автономної Республіки Крим, обласна, Київська або\nСевастопольська міська рада у чисельності, визначеній частиною\nчетвертою статті 16 цього Закону.\n3. Рішення про проведення перших місцевих виборів у районах\nприймає Верховна Рада України. Районні територіальні виборчі\nкомісії у таких випадках утворюються Центральною виборчою комісією\nу порядку, передбаченому законом."
    },
    {
      "provision_ref": "art82",
      "section": "82",
      "title": "Стаття 82. Фінансування місцевих виборів депутатів",
      "content": "1. Витрати на підготовку і проведення чергових, позачергових\nта перших місцевих виборів здійснюються виключно за рахунок коштів\nвідповідного місцевого бюджету, отриманих як цільова субвенція з\nДержавного бюджету України, та коштів виборчих фондів місцевих\nорганізацій партій (блоків), кандидатів у депутати в одномандатних\nокругах, кандидатів на посаду сільського, селищного, міського\nголови. В усіх інших випадках, передбачених цим Законом, вибори\nпроводяться за рахунок коштів відповідних місцевих бюджетів.\n2. Місцева організація партії (блок), кандидати у депутати\nвід якої зареєстровані в багатомандатних округах, кандидати на\nпосаду сільського, селищного, міського голови, кандидати у\nдепутати в одномандатних округах для фінансування своєї\nпередвиборної агітації можуть утворити виборчий фонд, що\nформується в порядку, встановленому цим Законом.\nСтаття 83. Фінансове забезпечення підготовки і проведення\nвиборів депутатів та сільських, селищних, міських\nголів за рахунок коштів відповідного місцевого\nбюджету, отриманих як цільова субвенція\nз Державного бюджету України\n1. Фінансове забезпечення підготовки і проведення виборів\nдепутатів та сільських, селищних, міських голів за рахунок коштів\nвідповідного місцевого бюджету, отриманих як цільова субвенція з\nДержавного бюджету України, здійснюється територіальною виборчою\nкомісією, яка є розпорядником цих коштів, відповідно до\nзатвердженого нею кошторису доходів і видатків.\n2. Обсяг коштів для підготовки і проведення чергових місцевих\nвиборів передбачається окремим рядком у законі про Державний\nбюджет України.\n3. Центральна виборча комісія затверджує середні норми\nвидатків територіальної та дільничної виборчих комісій на\nпідготовку і проведення місцевих виборів.\n4. Територіальна виборча комісія в десятиденний строк з дня\nїї сформування відповідно до середніх норм видатків територіальної\nвиборчої комісії складає єдиний кошторис доходів і видатків на\nпідготовку і проведення виборів з урахуванням видатків дільничних\nвиборчих комісій.\n5. Територіальна виборча комісія розподіляє кошти між\nдільничними виборчими комісіями на підготовку і проведення\nмісцевих виборів відповідно до середніх норм видатків,\nзатверджених Центральною виборчою комісією.\n6. Фінансування виборчих комісій здійснюється в порядку,\nвстановленому Кабінетом Міністрів України ( 1290-2005-п ). Кошти\nна підготовку і проведення місцевих виборів перераховуються\nтериторіальній виборчій комісії починаючи з третього дня після її\nсформування.\n7. Територіальна виборча комісія зобов'язана не пізніш як у\nтижневий строк з дня офіційного оприлюднення результатів місцевих\nвиборів повернути не використані нею на підготовку і проведення\nвиборів кошти Державного бюджету України в порядку, встановленому\nКабінетом Міністрів України.\n8. Територіальна виборча комісія в десятиденний строк з дня\nофіційного оприлюднення результатів місцевих виборів складає та\nподає до відповідної місцевої ради фінансовий звіт про надходження\nта використання коштів за рахунок відповідного місцевого бюджету,\nотриманих як цільова субвенція з Державного бюджету України на\nпідготовку і проведення місцевих виборів.\n9. Контроль за правильним та цільовим використанням коштів\nвідповідного місцевого бюджету, отриманих як цільова субвенція з\nДержавного бюджету України, що виділяються на підготовку і\nпроведення місцевих виборів, здійснюється місцевими радами,\nвідповідними органами Міністерства фінансів України та Рахунковою\nпалатою.\n10. Відшкодування кредиторської заборгованості територіальних\nвиборчих комісій після закінчення строку їх повноважень за умов\nнезавершеного фінансування місцевих виборів у межах коштів\nвідповідного місцевого бюджету, отриманих як цільова субвенція з\nДержавного бюджету України на підготовку і проведення місцевих\nвиборів, здійснюється Кабінетом Міністрів України до закінчення\nфінансового року.\nСтаття 84. Виборчий фонд місцевої організації партії (блоку),\nкандидата на посаду сільського, селищного,\nміського голови, кандидата у депутати\nв одномандатному окрузі\n1. Місцева організація партії (блоку), кандидат на посаду\nсільського, селищного, міського голови, кандидат у депутати в\nодномандатному окрузі можуть відкрити рахунок виборчого фонду не\nпізніше ніж за 30 днів до дня проведення місцевих виборів.\nПідставою для відкриття рахунку виборчого фонду є копія рішення\nтериторіальної виборчої комісії про реєстрацію кандидатів у\nдепутати, включених до виборчого списку місцевої організації\nпартії (блоку), кандидата на посаду сільського, селищного,\nміського голови.\n2. Порядок відкриття і закриття рахунку виборчого фонду\nмісцевої організації партії (блоку), кандидатів у депутати,\nкандидатів на посаду сільського, селищного, міського голови\n(далі - виборчого фонду) встановлюється Національним банком\nУкраїни за погодженням із Центральною виборчою комісією не пізніш\nяк за 100 днів до дня проведення місцевих виборів.\n3. Рахунок виборчого фонду відкривається в установі банку\nУкраїни, яка визначається територіальною виборчою комісією, за\nмісцезнаходженням відповідної виборчої комісії. Місцева\nорганізація партії (блок), кандидати у депутати, кандидати на\nпосаду сільського, селищного, міського голови мають право відкрити\nлише один рахунок і тільки в національній валюті.\n4. Витрачання коштів з рахунку виборчого фонду здійснюється у\nбезготівковій формі.\n5. Послуги установи банку, пов'язані з відкриттям і закриттям\nрахунку виборчого фонду, надаються безоплатно. Установа банку за\nкористування коштами, що знаходяться на рахунку виборчого фонду,\nвідсотки не нараховує і не сплачує.\n6. Установа банку не пізніше наступного робочого дня після\nдня відкриття рахунку виборчого фонду повідомляє територіальну\nвиборчу комісію про відкриття рахунку та його реквізити.\n7. Інформація про відкриття рахунку виборчого фонду та його\nреквізити може оприлюднюватися у друкованих засобах масової\nінформації за рахунок коштів виборчого фонду.\n8. Витрачання коштів з рахунку виборчого фонду припиняється\nза день до дня проведення місцевих виборів. До цього терміну\nрахунок не може бути закритий, а витрачання коштів з нього\nприпинено чи обмежено інакше як за рішенням суду.\n9. Рахунок виборчого фонду закривається установою банку на\nшістнадцятий календарний день після дня офіційного оприлюднення\nрезультатів місцевих виборів.\nСтаття 85. Розпорядники виборчого фонду місцевої організації\nпартії (блоку), кандидатів у депутати, кандидатів\nна посаду сільського, селищного, міського голови\n1. Місцева організація партії (блок), кандидати у депутати,\nкандидати на посаду сільського, селищного, міського голови\nвідповідно з числа своїх уповноважених та довірених осіб\nвизначають розпорядників виборчого фонду, які разом з керівником\nмісцевої організації партії (блоку), кандидатом у депутати,\nкандидатом на посаду сільського, селищного, міського голови несуть\nвідповідальність за використання коштів виборчого фонду згідно із\nзаконами України. Розпорядниками відповідного виборчого фонду\nможуть бути:\nдві уповноважені особи місцевої організації партії (блоку) за\nрішенням керівних органів місцевої організації партії (блоку);\nодна довірена особа кандидата у депутати в одномандатному\nокрузі;\nодна довірена особа кандидата на посаду сільського,\nселищного, міського голови.\n2. Розпорядники коштів виборчого фонду зобов'язані вести\nоблік надходження та використання коштів виборчого фонду.\n3. Установа банку, в якій відкрито рахунок виборчого фонду,\nнадає розпоряднику виборчого фонду потижнево або за його\nзверненням відомості про розміри та джерела внесків, що надійшли\nна рахунок виборчого фонду.\n4. Розпорядники виборчого фонду зобов'язані не пізніш як на\nп'ятий день після дня місцевих виборів подати до відповідної\nвиборчої комісії фінансовий звіт за формою, встановленою\nЦентральною виборчою комісією не пізніше ніж за 85 днів до дня\nпроведення місцевих виборів.\nСтаття 86. Формування виборчого фонду та здійснення контролю\nза надходженням, обліком та використанням\nйого коштів\n1. Виборчий фонд місцевої організації партії (блоку)\nформується за рахунок коштів місцевих організацій партії (блоку),\nа також добровільних внесків фізичних осіб, кандидата на посаду\nсільського, селищного, міського голови, кандидата у депутати в\nодномандатному окрузі формуються за рахунок їх власних коштів та\nдобровільних внесків фізичних осіб, а кандидата у депутати в\nодномандатному окрузі, висунутого місцевою організацією партії\n(блоку), - також і за рахунок коштів цих організацій.\n2. Гранична сума витрат виборчого фонду місцевої організації\nпартії (блоку) не може перевищувати:\n1) для територіальних громад з чисельністю до 20 тисяч\nвиборців - 20 тисяч гривень;\n2) для територіальних громад, районів, районів у містах з\nчисельністю до 50 тисяч виборців - 50 тисяч гривень;\n3) для територіальних громад, районів, районів у містах з\nчисельністю до 100 тисяч виборців - 100 тисяч гривень;\n4) для територіальних громад, районів, районів у містах,\nобластей з чисельністю до 500 тисяч виборців - 250 тисяч гривень;\n5) для територіальних громад, районів, областей з чисельністю\nдо 1 мільйона виборців - 500 тисяч гривень;\n6) для територіальних громад, областей з чисельністю понад\n1 мільйон виборців, Автономної Республіки Крим - 1 мільйон\nгривень;\n3. Гранична сума витрат виборчого фонду кандидата на посаду\nсільського, селищного, міського голови не може перевищувати\nполовини суми, визначеної частиною другою цієї статті для\nвідповідної територіальної громади.\n4. Гранична сума витрат виборчого фонду кандидата у депутати\nв одномандатному виборчому окрузі не може перевищувати 50 розмірів\nмінімальних заробітних плат.\n5. Добровільні внески однієї фізичної особи до виборчого\nфонду не можуть перевищувати трьох розмірів мінімальних заробітних\nплат.\n6. Забороняється робити добровільні внески до виборчого\nфонду:\n1) іноземцям та особам без громадянства;\n2) анонімним жертводавцям (без зазначення в платіжному\nдокументі відомостей, передбачених у частині другій статті 3 цього\nЗакону).\n7. Добровільний внесок громадянина України до виборчого фонду\nприймається установою банку або відділенням зв'язку за умови\nподання громадянином документа, передбаченого частиною другою\nстатті 3 цього Закону. У платіжному документі при цьому\nобов'язково зазначаються прізвище, ім'я, по батькові, дата\nнародження та адреса місця проживання громадянина.\n8. Добровільний внесок перераховується установою банку або\nпереказується відділенням зв'язку на рахунок виборчого фонду не\nпізніше наступного робочого дня з дня отримання відповідного\nплатіжного документа. Загальний строк безготівкового перерахування\nвнеску на рахунок виборчого фонду не повинен перевищувати одного\nбанківського дня.\n9. Розпорядники виборчого фонду мають право відмовитися від\nвнеску фізичної особи, про що вони подають відповідні заяви та\nплатіжні документи до установи банку, в якій відкрито рахунок\nвиборчого фонду. Цей внесок повертається фізичній особі за рахунок\nїї добровільного внеску, а в разі неможливості такого повернення\nзараховується до бюджету Автономної Республіки Крим чи\nвідповідного місцевого бюджету.\n10. У разі надходження добровільного внеску від фізичної\nособи, який перевищує розмір, встановлений частиною третьою цієї\nстатті, сума, що перевищує встановлений розмір внеску, на підставі\nвідповідної заяви та платіжного документа, поданих розпорядником\nвиборчого фонду, повертається фізичній особі установою банку, в\nякій відкрито рахунок виборчого фонду, за рахунок цих коштів, а в\nразі неможливості такого повернення зараховується до бюджету\nАвтономної Республіки Крим чи відповідного місцевого бюджету.\n11. Розпорядник виборчого фонду зобов'язаний відмовитися від\nвнеску фізичної особи, яка відповідно до цього Закону не має права\nробити такого внеску. На підставі заяви розпорядника виборчого\nфонду про відмову від внеску з цієї причини установа банку, в якій\nвідкрито рахунок виборчого фонду, перераховує такий внесок до\nбюджету Автономної Республіки Крим чи відповідного місцевого\nбюджету за рахунок коштів цього внеску.\n12. Вибірковий контроль за надходженням, обліком і\nвикористанням коштів виборчого фонду місцевої організації партії\n(блоку), кандидатів у депутати, кандидатів на посаду сільського,\nселищного, міського голови здійснюється відповідною територіальною\nвиборчою комісією та установою банку, в якій відкрито рахунок\nвиборчого фонду.\n13. Кошти виборчого фонду, не використані місцевою\nорганізацією партії (блоком), на підставі рішення вищого\nстатутного органу місцевої організації партії, керівного органу\nмісцевих організацій партій, що входять до блоку, прийнятого у\nсемиденний строк після офіційного оприлюднення результатів\nмісцевих виборів, перераховуються розпорядником виборчого фонду на\nпоточний банківський рахунок місцевої організації партії (блоку),\nмісцевих організацій партій, що входять до виборчого блоку, у\nсемиденний строк з дня прийняття відповідного рішення вищого\nстатутного органу місцевої організації партії, керівного органу\nвиборчого блоку. У разі неприйняття у зазначений строк такого\nрішення невикористані кошти виборчого фонду перераховуються\nустановою банку у безспірному порядку до бюджету Автономної\nРеспубліки Крим чи відповідного місцевого бюджету на п'ятнадцятий\nдень з дня офіційного оприлюднення територіальною виборчою\nкомісією результатів місцевих виборів.\n14. У разі скасування рішення про реєстрацію кандидатів або\nвизнання виборів депутатів та сільських, селищних, міських голів\nнедійсними залишки коштів їх виборчих фондів за рішенням\nтериторіальної виборчої комісії перераховуються до бюджету\nАвтономної Республіки Крим чи відповідного місцевого бюджету.\n15. Внески, що надійшли до виборчого фонду після дня місцевих\nвиборів, повертаються установою банку відповідній фізичній особі\nза її рахунок, а в разі неможливості такого повернення\nперераховуються до бюджету Автономної Республіки Крим чи\nвідповідного місцевого бюджету.\n16. Фінансові звіти про надходження та використання коштів\nвиборчого фонду місцевої організації партії (блоку), кандидата у\nдепутати, кандидата на посаду сільського, селищного, міського\nголови, оприлюднюються територіальною виборчою комісією у місцевих\nдрукованих засобах масової інформації у п'ятиденний строк з дня їх\nнадходження до виборчої комісії.\nСтаття 87. Матеріально-технічне забезпечення підготовки і\nпроведення виборів депутатів та сільських,\nселищних, міських голів\n1. Органи державної влади та органи місцевого самоврядування,\nїх посадові особи і службові особи зобов'язані сприяти виборчим\nкомісіям у реалізації їх повноважень:\n1) надавати необхідні приміщення, забезпечувати їх охорону;\n2) забезпечувати охорону виборчих бюлетенів та іншої виборчої\nдокументації;\n3) надавати згідно із встановленими територіальною виборчою\nкомісією нормами та переліком транспортні засоби і засоби зв'язку,\nобладнання, інвентар, оргтехніку, що підлягають поверненню після\nприпинення повноважень виборчих комісій.\nПорядок оплати або відшкодування зазначених послуг\nвстановлюється Кабінетом Міністрів України.\n2. Закупівля товарів, оплата робіт, послуг для підготовки і\nпроведення чергових і позачергових місцевих виборів здійснюється\nвиборчими комісіями за рахунок коштів відповідного місцевого\nбюджету, отриманих як цільова субвенція з Державного бюджету\nУкраїни, а проміжних місцевих виборів - за рахунок коштів місцевих\nбюджетів, відповідно до порядку, встановленого Кабінетом Міністрів\nУкраїни.\nСтаття 88. Відповідальність за порушення законодавства\nУкраїни про вибори депутатів та сільських,\nселищних, міських голів\n1. Особа притягується до кримінальної, адміністративної або\nіншої відповідальності в порядку, встановленому законом, якщо:\n1) перешкоджає шляхом насильства, обману, погроз, підкупу чи\nіншим способом вільному здійсненню громадянином України права\nобирати і бути обраним;\n2) використовує своє посадове або службове становище з метою\nбути обраним депутатом, сільським, селищним, міським головою;\n3) вчасно не склала списки виборців чи не уточнила відомості,\nщо повинні містити ці списки;\n4) порушує право громадянина на ознайомлення із списком\nвиборців;\n5) поширює явно неправдиві відомості про кандидатів у\nдепутати, про кандидатів на посаду сільського, селищного, міського\nголови або здійснює інші дії, що принижують честь і гідність\nкандидатів у депутати, кандидатів на посаду сільського, селищного,\nміського голови;\n6) перешкоджає вести передвиборну агітацію чи порушує\nвстановлені правила ведення передвиборної агітації;\n7) порушує встановлений цим Законом порядок фінансування\nвиборчого процесу;\n8) перешкоджає або втручається в роботу виборчих комісій або\nв діяльність членів виборчих комісій, пов'язану з виконанням ними\nсвоїх повноважень;\n9) перешкоджає голосуванню на виборчих дільницях;\n10) порушує таємницю голосування;\n11) примушує виборців голосувати всупереч їх волевиявленню;\n12) порушує вимоги цього Закону під час видачі виборчих\nбюлетенів: видає громадянам виборчі бюлетені з метою надання їм\nможливості проголосувати за інших осіб чи проголосувати більше ніж\nодин раз в ході голосування, видає виборчі бюлетені громадянам,\nякі не включені до списку виборців на виборчій дільниці, або видає\nгромадянам заповнені виборчі бюлетені;\n13) передає іншим особам незаповнені виборчі бюлетені, крім\nвипадків, передбачених цим Законом;\n14) вчинила підлог виборчих документів, приписку, склала і\nвидала явно неправдиві документи, здійснила явно неправильний\nпідрахунок голосів виборців або неправильно встановила результати\nвиборів.\n2. Законами України може бути встановлено відповідальність і\nза інші порушення законодавства України про місцеві вибори.\nСтаття 89. Зберігання виборчої та іншої документації\nі матеріальних цінностей\n1. Територіальна виборча комісія після офіційного\nоприлюднення результатів місцевих виборів передає виборчу та іншу\nдокументацію до відповідної місцевої державної архівної установи.\n2. Перелік виборчої та іншої документації, що підлягає\nзберіганню в місцевих державних архівних установах, та порядок її\nпередачі до цих установ визначаються територіальною виборчою\nкомісією за погодженням із спеціально уповноваженим органом\nвиконавчої влади, що здійснює управління архівною справою.\n3. Місцеві органи виконавчої влади та органи місцевого\nсамоврядування після припинення повноважень дільничних і\nтериторіальних виборчих комісій зобов'язані забезпечити збереження\nвиборчих скриньок, кабін для голосування, печаток, штампів цих\nкомісій, методичної літератури, що їм надавалися на період\nвиборчого процесу.\n4. Протоколи дільничних виборчих комісій про підрахунок\nголосів виборців на виборчих дільницях, про підсумки голосування у\nвиборчих округах та про результати місцевих виборів, виборчі\nбюлетені, контрольні талони виборчих бюлетенів, списки виборців,\nакти, заяви, скарги про порушення вимог цього Закону при\nпроведенні голосування і підрахунку голосів виборців, інші\nпротоколи та рішення виборчих комісій зберігаються у місцевих\nдержавних архівних установах протягом одного року з дня офіційного\nоприлюднення результатів місцевих виборів, після чого знищуються в\nустановленому порядку.\n5. Місцеві державні архівні установи забезпечують доступ до\nвиборчої документації по місцевих виборах у порядку, встановленому\nзаконодавством України.\n1. Цей Закон набирає чинності з 1 жовтня 2005 року.\n2. Визнати такими, що втратили чинність з 1 жовтня 2005 року:\nЗакон України \"Про вибори депутатів місцевих рад та\nсільських, селищних, міських голів\" ( 14/98-ВР ) (Відомості\nВерховної Ради України, 1998 р., N 3-4, ст. 15; 1999 р., N 15,\nст. 85; 2002 р., N 24, ст. 165);\nЗакон України \"Про вибори депутатів Верховної Ради Автономної\nРеспубліки Крим\" ( 118/98-ВР ) (Відомості Верховної Ради України,\n1998 р., N 6-7, ст. 24, N 8, ст. 29; 2001 р., N 9, ст. 38;\n2002 р., N 17, ст. 123; 2003 р., N 27, ст. 209).\n2-1. Внести зміни до таких законодавчих актів України:\n1) у Законі України \"Про рекламу\" ( 270/96-ВР ) (Відомості\nВерховної Ради України, 2004 р., N 8, ст. 62; 2005 р., N 52,\nст. 566):\nперше речення частини першої статті 13 викласти у такій\nредакції:\n\"Час мовлення, відведений на рекламу, не може перевищувати 15\nвідсотків, а впродовж виборчого процесу - 20 відсотків фактичного\nобсягу мовлення протягом астрономічної доби телерадіоорганізацією\nбудь-якої форми власності\";\nчастину другу викласти у такій редакції:\n\"2. Частка реклами протягом кожної астрономічної години\nфактичного мовлення не повинна перевищувати 20 відсотків, а\nвпродовж виборчого процесу - 25 відсотків\";\n2) у Законі України \"Про телебачення і радіомовлення\"\n( 3759-12 ) (Відомості Верховної Ради України, 1994 р., N 10,\nст. 43; 1996 р., N 5, ст. 18; 1997 р., N 15, ст. 115; 2003 р.,\nN 29, ст. 234; 2005 р., N 52, ст. 566) перше речення частини\nдругої статті 30 викласти у такій редакції:\n\"Час мовлення, відведений на рекламу, не може перевищувати 15\nвідсотків, а впродовж виборчого процесу - 20 відсотків фактичного\nобсягу мовлення протягом астрономічної доби телерадіоорганізацією\nбудь-якої форми власності.\n3. До приведення законодавства України у відповідність із цим\nЗаконом закони та інші нормативно-правові акти застосовуються в\nчастині, що не суперечить цьому Закону.\n3-1. На чергових місцевих виборах, які будуть проводитись у\n2006 році, функції органів ведення Державного реєстру виборців\nвиконують робочі групи обліку виборців, утворені відповідно до\nЗакону України \"Про вибори народних депутатів України\"\n( 1665-15 ). Після утворення виборчих дільниць відповідні робочі\nгрупи обліку виборців на основі уточненого загального списку\nвиборців, складеного відповідно до Закону України \"Про вибори\nнародних депутатів України\" ( 1665-15 ), складають списки виборців\nдля місцевих виборів по кожній звичайній виборчій дільниці та\nпередають їх відповідному сільському, селищному, міському голові,\nголові районної у місті ради або іншій посадовій особі, яка\nвідповідно до закону здійснює його повноваження, у двох\nпримірниках на паперовому носії та в електронному вигляді. Один\nпримірник списку підписується керівником робочої групи на кожній\nсторінці. До списків виборців на виборчій дільниці включаються\nособи, які мають право голосу, є членами відповідної\nтериторіальної громади і проживають в межах території виборчої\nдільниці.\n3-2. Вибори депутатів Верховної Ради Автономної Республіки\nКрим, місцевих рад та сільських, селищних, міських голів 26\nберезня 2006 року проводяться відповідно до цього Закону з такими\nособливостями:\nподання керівних органів місцевих організацій партій (блоків)\nщодо кандидатур до складу територіальних виборчих комісій\nвносяться до відповідної ради не пізніш як за 80 днів до дня\nвиборів;\nтериторіальні виборчі комісії утворюються не пізніш як за 75\nднів до дня виборів;\nрішення про загальний склад (кількість депутатських мандатів)\nмісцевих рад приймається не пізніш як за 75 днів до дня виборів;\nоприлюднення рішень про формування та склад територіальних\nвиборчих комісій здійснюється не пізніш як на п'ятий день з дня\nйого прийняття;\nутворення виборчих округів для виборів депутатів сільської,\nселищної ради здійснюється не пізніш як за 72 дні до дня виборів;\nоприлюднення повідомлень про виборчі округи із зазначенням їх\nномерів, меж, центрів, орієнтовної кількості виборців у кожному\nвиборчому окрузі здійснюється не пізніш як за 71 день до дня\nвиборів.\n4. З дня прийняття Верховною Радою України рішення про\nпризначення чергових виборів депутатів місцевих рад та сільських,\nселищних, міських голів у 2006 році стаття 12 Закону України \"Про\nдержавно-правовий експеримент розвитку місцевого самоврядування в\nмісті Ірпені, селищах Буча, Ворзель, Гостомель, Коцюбинське\nКиївської області\" ( 2352-14 ) втрачає чинність та вибори\nдепутатів відповідно Ірпіньської міської ради, Бучанської,\nВорзельської, Гостомельської, Коцюбинської селищних рад,\nІрпіньського міського голови, Бучанського, Ворзельського,\nГостомельського, Коцюбинського селищного голови проводяться згідно\nіз Законом України \"Про вибори депутатів Верховної Ради Автономної\nРеспубліки Крим, місцевих рад та сільських, селищних, міських\nголів\" ( 1667-15 ). Закон України \"Про державно-правовий\nексперимент розвитку місцевого самоврядування в місті Ірпені,\nселищах Буча, Ворзель, Гостомель, Коцюбинське Київської області\"\n( 2352-14 ) втрачає чинність з дня відкриття першої сесії\nновообраної Ірпіньської міської ради.\n4-1. До прийняття Закону України, який встановлює особливості\nздійснення місцевого самоврядування у місті Севастополі, вибори\nСевастопольського міського голови не проводяться.\n5. З дня набрання чинності Кодексом адміністративного\nсудочинства України оскарження до судів рішень, дій чи\nбездіяльності, що стосуються виборів, і розгляд судом відповідних\nсправ здійснюються в порядку, встановленому Кодексом\nадміністративного судочинства України.\n{ Пункт 5 розділу XIV в редакції Кодексу N 2747-IV ( 2747-15 ) від\n06.07.2005 )\n6. Територіальні виборчі комісії, утворені для проведення\nмісцевих виборів до набрання чинності цим Законом, здійснюють свої\nповноваження до сформування нового складу комісії.\n7. Депутати Верховної Ради Автономної Республіки Крим та\nсільські, селищні, міські голови обираються строком на п'ять років\nпочинаючи з чергових виборів у 2006 році, за умови набрання\nчинності відповідно законом про затвердження відповідних змін до\nКонституції Автономної Республіки Крим ( rb239k002-98 ) та законом\nпро внесення відповідних змін до Конституції України\n( 254к/96-ВР ).\n8. Кабінету Міністрів України у двомісячний строк після\nопублікування цього Закону:\nпідготувати та подати до Верховної Ради України пропозиції\nщодо приведення законів України у відповідність із цим Законом;\nпривести свої нормативно-правові акти у відповідність із цим\nЗаконом;\nзабезпечити прийняття нормативно-правових актів, передбачених\nцим Законом;\nзабезпечити перегляд і скасування міністерствами та іншими\nцентральними органами виконавчої влади їх нормативно-правових\nактів, що суперечать цьому Закону."
    }
  ],
  "definitions": []
}