{
  "id": "ua-law-124-98",
  "type": "statute",
  "title": "Закон України (124/98-ВР)",
  "title_en": "",
  "short_name": "124/98-ВР",
  "status": "in_force",
  "issued_date": "1998-02-12",
  "url": "https://zakon.rada.gov.ua/laws/show/124/98-ВР",
  "description": "Official legislative act of Ukraine ingested from the Verkhovna Rada legal portal.",
  "provisions": [
    {
      "provision_ref": "art0",
      "section": "0",
      "title": "Стаття 0. Текст документа",
      "content": "З А К О Н У К Р А Ї Н И\n( Закон не діє у зв'язку з прийняттям Державної програми\nприватизації на 2000-2002 роки, затвердженої Законом\nN 1723-III ( 1723-14 ) від 18.05.2000, ВВР, 2000, N 33-34, ст.272 )\nПро Державну програму приватизації\n( Відомості Верховної Ради України (ВВР), 1998, N 33, ст.222 )\n( Із змінами, внесеними згідно із Законами\nN 377-XIV ( 377-14 ) від 31.12.98, ВВР, 1999, N 8, ст. 58\nN 418-XIV ( 418-14 ) від 04.02.99, ВВР, 1999, N 9-10, ст.70 )\n\n1. Відповідно до статті 4 Закону України \"Про приватизацію\nдержавного майна\" ( 2163-12 ) (Відомості Верховної Ради України,\n1997 р., N 17, ст.122) затвердити Державну програму приватизації\nна 1998 рік (додається).\n2. Цей Закон набирає чинності з дня його опублікування і діє\nдо затвердження чергової Державної програми приватизації.\n\nПрезидент України Л.КУЧМА\n\nм. Київ, 12 лютого 1998 року\nN 124/98-ВР\nЗатверджено\nЗаконом України\nвід 12 лютого 1998 року\nN 124/98-ВР\nДЕРЖАВНА ПРОГРАМА ПРИВАТИЗАЦІЇ НА 1998 РІК\nР о з д і л 1\n\nЗАГАЛЬНІ ПОЛОЖЕННЯ\n1. Державна програма приватизації на 1998 рік (далі -\nПрограма) визначає основні цілі, пріоритети та способи\nприватизації державного майна, майна, що належить Автономній\nРеспубліці Крим, та відчуження комунального майна, групи об'єктів,\nщо підлягають приватизації, завдання щодо обсягів приватизації та\nумови, які необхідно створити для виконання Програми,\nорганізаційні заходи.\nМета Програми\n2. Головною метою Програми є: створення конкурентного середовища та підвищення чутливості\nпідприємств, установ, організацій (далі - підприємства) до вимог\nринку; залучення інвестицій у підприємства, що приватизуються; забезпечення реструктуризації виробництва; створення умов для появи приватних власників, які мають\nдовгострокові інтереси в розвитку приватизованого об'єкта та\nздійснюють ефективне управління; залучення коштів для подальшого розвитку і стратегічної\nперебудови економіки України шляхом приватизації майна переважно\nза кошти; ефективне завершення етапу приватизації з використанням\nприватизаційних паперів та сертифікатів, що видаються на суму\nіндексації грошових заощаджень громадян України в установах\nОщадного банку України і колишнього Укрдержстраху (далі -\nкомпенсаційні сертифікати); забезпечення в процесі приватизації максимального врахування\nгалузевих особливостей технологічного і економічного відновлення\nпідприємств, що мають стратегічне значення для економіки і безпеки\nдержави.\nПріоритети та основні завдання\nДержавної програми приватизації\n3. Пріоритетами та основними завданнями приватизації в 1998\nроці є: поступове звуження масштабів безоплатної передачі майна\nгромадянам України в процесі приватизації із забезпеченням\nгарантій прав громадян України на використання приватизаційних\nпаперів та компенсаційних сертифікатів; завершення до кінця 1998 року сертифікатної приватизації і\nрозширення продажу майна, що приватизується, за кошти; збільшення обсягів інвестицій, які залучаються в ході\nприватизації; створення умов для погашення фінансової заборгованості\nдержавних підприємств перед кредиторами і з виплати заробітної\nплати; збільшення надходжень до Державного бюджету України від\nприватизації; забезпечення контролю за переходом права власності на\nконтрольні пакети акцій відкритих акціонерних товариств, створених\nна базі підприємств, що мають стратегічне значення для економіки і\nбезпеки держави, з метою уникнення загрози державним інтересам; зростання доходів від продажу майна та збільшення інвестицій\nв економіку України шляхом розміщення акцій відкритих акціонерних\nтовариств на міжнародних ринках, проведення відкритих торгів\n(тендерів); встановлення порядку погашення не отриманих громадянами\nУкраїни приватизаційних паперів, обіг яких закінчується у 1998\nроці.\n4. Для реалізації цих завдань державні органи приватизації\nзапроваджують нові процедури приватизації, забезпечують залучення\nдо обслуговування таких процедур професійних національних та\nіноземних суб'єктів (біржі, інвестиційні та комерційні банки,\nінвестиційні фонди, консалтингові, аудиторські, брокерські\nкомпанії та інші), сприяють введенню додаткових інструментів\nобслуговування процесу продажу майна.\nР о з д і л 2\n\nПЕРЕДПРИВАТИЗАЦІЙНА ПІДГОТОВКА ПІДПРИЄМСТВ\nОб'єкти приватизації\n5. Об'єкти приватизації, у тому числі цілісні майнові\nкомплекси державних підприємств та їх структурні підрозділи,\nпередані в оренду, класифікуються за групами залежно від первісної\n(балансової) вартості основних фондів, зазначеної у балансовому\nзвіті за квартал, що передував даті прийняття державним органом\nприватизації рішення про приватизацію об'єкта (далі - вартість\nосновних фондів), та інших ознак, а саме:\nгрупа А - об'єкти, вартість основних фондів яких не перевищує\n1 млн. гривень (крім об'єктів групи Г, науково-дослідних та\nпроектних організацій), у тому числі структурні підрозділи\nпідприємств, правовий статус яких не був приведений у\nвідповідність із законодавством; підприємства, що входять до\nскладу об'єднань, правовий статус яких раніше не був приведений у\nвідповідність із законодавством; структурні підрозділи (одиниці)\nінших підприємств, що можуть бути виділені у самостійні\nпідприємства, у тому числі такі, що реалізують аналогічні або\nвзаємозамінні види товарів (робіт, послуг); об'єкти, які\nстворюються на базі державного майна в результаті здійснення\nреструктуризації державних підприємств, незалежно від їх галузевої\nналежності; окреме індивідуально визначене майно - будівлі,\nспоруди та нежилі приміщення - незалежно від його вартості;\nгрупа Б - об'єкти, вартість основних фондів яких становить\nвід 1 млн. гривень до 170 млн. гривень, а частка вартості основних\nфондів, що припадає на одного працюючого, не перевищує номінальної\nвартості приватизаційного майнового сертифіката більш як у 12\nразів (крім об'єктів групи Г);\nгрупа В - об'єкти, вартість основних фондів яких становить\nвід 1 млн. гривень до 170 млн. гривень, а частка вартості основних\nфондів, що припадає на одного працюючого, перевищує номінальну\nвартість приватизаційного майнового сертифіката більш як у 12\nразів (крім об'єктів групи Г);\nгрупа Г - об'єкти, вартість основних фондів яких перевищує\n170 млн. гривень, а також підприємства (незалежно від вартості\nосновних фондів), що займають монопольне становище на\nзагальнодержавному ринку відповідних товарів України і визнані\nтакими у встановленому порядку; об'єкти військово-промислового\nкомплексу, що підлягають конверсії згідно з відповідною програмою;\nоб'єкти, приватизація яких здійснюється із залученням іноземних\nінвестицій за міжнародними договорами України;\nгрупа Д - об'єкти незавершеного будівництва, включаючи\nзаконсервовані об'єкти, майно ліквідованих підприємств,\nпідприємств-банкрутів;\nгрупа Е - акції (частка, пай), що належать у підприємствах\nзмішаної власності державі; цінні папери, паї, інше майно вартістю\nпонад 1 млн. гривень, що не було враховане під час проведення\nоцінки вартості майна об'єкта приватизації та не ввійшло до його\nстатутного фонду (крім об'єктів групи Ж);\nгрупа Ж - незалежно від вартості об'єкти освіти, охорони\nздоров'я, культури, мистецтва та преси, фізичної культури і\nспорту, телебачення та радіомовлення, видавничої справи, а також\nмайно санаторно-курортних закладів, профілакторіїв, будинків і\nтаборів відпочинку, у тому числі:\nмайно структурних підрозділів підприємств у разі їх виділення\nу самостійні підприємства;\nоб'єкти соціально-побутового призначення, що перебувають на\nбалансі підприємств, у разі, якщо такі об'єкти не були включені до\nскладу майна, що приватизується, господарським товариством,\nствореним працівниками підприємства, відповідно до частини другої\nстатті 24 Закону України \"Про приватизацію державного майна\".\n6. Наявність у підприємства зобов'язань з мобілізаційної\nпідготовки, збереження державної таємниці, забезпечення безпечних\nумов роботи не є підставою для заборони приватизації відповідного\nоб'єкта. Такі об'єкти приватизуються відповідно до цієї Програми.\nОб'єкти, на яких у технологічних процесах використовуються\nотруйні, радіоактивні речовини, бактеріологічні, біологічні,\nсильнодіючі хімічні засоби, приватизуються на загальних підставах.\nПідготовка підприємств до приватизації\n7. Фонд державного майна України разом з органами,\nуповноваженими управляти державним майном, здійснюють\nпередприватизаційну підготовку підприємств, які віднесені в\nустановленому порядку до таких, що мають стратегічне значення для\nекономіки та безпеки держави, мають у своєму складі відокремлені\nчи територіально роздроблені виробництва, розвинену соціальну\nінфраструктуру, майно, що не підлягає приватизації, структурні\nпідрозділи, у тому числі такі, що реалізують аналогічні або\nвзаємозамінні види товарів (робіт, послуг).\nПередприватизаційна підготовка зазначених підприємств\nздійснюється згідно з планом-графіком, розробленим Фондом\nдержавного майна України на підставі пропозицій органів,\nуповноважених управляти державним майном, який затверджується\nКабінетом Міністрів України не пізніше 1 березня 1998 року.\nПередприватизаційна підготовка інших підприємств проводиться\nза спільним рішенням Фонду державного майна України та\nвідповідного органу, уповноваженого управляти державним майном,\nокремо щодо кожного підприємства.\n8. Проекти передприватизаційної підготовки підприємств\nрозробляються органами, уповноваженими управляти відповідним\nдержавним майном, і погоджуються з державними органами\nприватизації до прийняття рішення про їх приватизацію у терміни,\nвизначені планом-графіком.\nЩодо підприємств, які займають монопольне становище на\nзагальнодержавному або регіональному товарному ринку, зазначені\nпроекти також погоджуються з органами Антимонопольного комітету\nУкраїни.\n9. Передприватизаційна підготовка підприємств може включати:\nінвентаризацію об'єктів соціально-культурної та побутової\nсфери та визначення умов їх подальшого функціонування, передачу в\nустановленому порядку цих об'єктів відповідним радам або (та) їх\nпередачу державним органам приватизації для дальшого продажу\nвідповідно до законодавства;\nвиявлення державного майна, що не підлягає приватизації, і\nрозроблення умов його подальшого використання;\nвиявлення високоліквідного майна, яке не використовується у\nтехнологічних процесах підприємства, для його подальшого продажу з\nметою поповнення обігових коштів або (та) для ліквідації\nзаборгованості;\nвиявлення іншого державного майна, яке тимчасово не\nвикористовується, і розроблення пропозицій щодо умов його\nподальшого використання, здійснення в разі необхідності\nконсервації такого майна у встановленому порядку;\nвиявлення майна та коштів, які були передані державним\nпідприємством у статутні фонди суб'єктів підприємницької\nдіяльності, та визначення доцільності приватизації таких активів у\nскладі цілісного майнового комплексу державного підприємства;\nрозроблення проекту плану розвитку підприємства (включаючи\nаналіз ринків збуту товарів (робіт, послуг), які виробляє та надає\nпідприємство, в разі необхідності проект інвестиційної програми з\nобгрунтуванням обсягу, строків і видів внесення інвестицій);\nпідготовку пропозицій реструктуризації боргів підприємства за\nрахунок цільового пільгового кредитування з коштів позабюджетного\nДержавного фонду приватизації;\nвиділення зі складу підприємств структурних підрозділів, які\nможуть функціонувати як окремі підприємства;\nздійснення інших заходів.\n10. Реорганізація підприємств, щодо яких прийнято рішення про\nприватизацію, здійснюється державними органами приватизації.\nРішення про реорганізацію об'єкта приватизації приймається на\nпідставі аналізу фінансового стану підприємства, його\nорганізаційної структури, ринків збуту товарів (робіт, послуг),\nякі випускаються (надаються) підприємством, пропозиції відповідних\nорганів виконавчої влади, Антимонопольного комітету України, а\nтакож висновків комісії з приватизації відповідного об'єкта.\nДля розроблення та експертизи проектів реорганізації\nпідприємств державні органи приватизації можуть залучати\nнезалежних консультантів і експертів.\nОплата послуг таких консультантів і експертів здійснюється за\nрахунок коштів позабюджетного Державного фонду приватизації та\nкоштів підприємств.\nПринципи та порядок закріплення у державній власності\nпакетів акцій відкритих акціонерних товариств (ВАТ)\n11. Приватизація ВАТ вважається завершеною з моменту\nвиконання плану приватизації.\n12. Плани розміщення акцій ВАТ, створених на базі\nпідприємств, приватизація яких здійснюється згідно з цією\nПрограмою, повинні передбачати відчуження 100 відсотків акцій та\n75 або 50 відсотків мінус одна акція. У двох останніх випадках у\nдержавній власності може закріплюватись (строком до 5 років) пакет\nакцій у розмірі відповідно 25 або 50 відсотків статутного фонду\nплюс одна акція. Закріплення у державній власності пакету акцій у розмірі 25\nабо 50 відсотків статутного фонду плюс одна акція може\nздійснюватися щодо ВАТ, створених на базі підприємств, які\nзаймають монопольне становище на загальнодержавному ринку\nвідповідного виду товару, і підприємств, які мають стратегічне\nзначення для економіки та безпеки держави.\n13. Закріплення у державній власності пакету акцій у розмірі\n25 відсотків статутного фонду ВАТ плюс одна акція повинно\nзабезпечувати виконання державою контрольних функцій щодо\nоб'єктів, які мають стратегічне значення для економіки та безпеки\nдержави, та відповідним чином впливати на прийняття загальними\nзборами акціонерів рішень з питань, визначених статтею 42 Закону\nУкраїни \"Про господарські товариства\" ( 1576-12 ), а також з\nпитань про: участь в інших підприємствах та об'єднаннях підприємств; передачу в заставу, оренду, продаж і відчуження іншими\nспособами майна ВАТ, балансова вартість якого перевищує 25\nвідсотків статутного фонду ВАТ.\n14. Закріплення пакету акцій у державній власності\nздійснюється у такому порядку:\n1) подання до Фонду державного майна України органом, який\nбув уповноважений управляти майном відповідного державного\nпідприємства до прийняття рішення про його приватизацію,\nобгрунтування доцільності закріплення у державній власності пакету\nакцій відповідно до пункту 12 цієї Програми. Обгрунтування повинно містити інформацію про мету тимчасового\nзакріплення пакету акцій у державній власності та методи її\nдосягнення в межах комплексу прав, які виникатимуть у держави за\nумови закріплення у державній власності пакету акцій у розмірі 25\nабо 50 відсотків статутного фонду ВАТ плюс одна акція. Фонд державного майна України відмовляє у закріпленні пакету\nакцій ВАТ у державній власності у випадках, коли визначені в\nобгрунтуванні цілі передбачають втручання в господарську\nдіяльність товариства або визначені в обгрунтуванні цілі можливо\nреалізувати через договірні відносини, а також через економічні,\nнепрямі механізми впливу на роботу ВАТ або ці цілі не можуть бути\nдосягнуті через механізми корпоративного управління, про що\nінформує Кабінет Міністрів України;\n2) надання Фондом державного майна України Кабінету Міністрів\nУкраїни пропозицій щодо закріплення пакету акцій у державній\nвласності на підставі відповідного обгрунтування;\n3) прийняття Кабінетом Міністрів України окремо щодо кожного\nВАТ рішення про закріплення пакету акцій у державній власності\nстроком до п'яти років.\n15. Кабінет Міністрів України з власної ініціативи або за\nподанням Фонду державного майна України може прийняти рішення про\nдостроковий продаж пакету акцій, закріпленого у державній\nвласності відповідно до пункту 12 цієї Програми. При цьому\nдержавні органи приватизації здійснюють продаж акцій способами,\nвстановленими законодавством з питань приватизації.\n16. Пакети акцій, що були раніше закріплені у державній\nвласності, підлягають приведенню у відповідність з вимогами цієї\nПрограми, крім пакетів акцій, переданих до статутних фондів\nдержавних холдингових компаній. Фонд державного майна України разом з органами виконавчої\nвлади аналізує діяльність раніше створених холдингових компаній і\nвносить до Кабінету Міністрів України пропозиції щодо доцільності\nподальшого їх функціонування.\n17. Умови приватизації об'єктів, приватизація яких згідно з\nзаконами здійснюється за погодженням з Кабінетом Міністрів\nУкраїни, та об'єктів групи Г погоджуються Фондом державного майна\nУкраїни з Кабінетом Міністрів України у порядку, що встановлюється\nКабінетом Міністрів України за поданням Фонду державного майна\nУкраїни.\nВизначення ціни продажу об'єктів приватизації\n18. Оцінка вартості майна об'єктів приватизації здійснюється\nу порядку, що затверджується Кабінетом Міністрів України. Державні\nоргани приватизації встановлюють початкові ціни продажу об'єктів\nприватизації (в тому числі акцій) виходячи з оцінки, здійсненої\nвідповідно до зазначеного порядку.\n19. Ринкові ціни на об'єкти приватизації при конкурентних\nспособах їх продажу (на публічних відкритих та біржових торгах,\nсертифікатних та спеціалізованих аукціонах, конкурсах) складаються\nв результаті співвідношення попиту і пропозиції в ході продажу.\nВизначення ринкових цін під час продажу об'єктів способами, що\nпередбачають конкуренцію покупців, проводиться з урахуванням вимог\nзаконодавства про приватизацію шляхом підвищення цін пропозиції\nвідносно початкового їх рівня у випадку, коли попит перевищує\nпропозицію, і шляхом зниження цін пропозиції відносно початкового\nїх рівня у випадку, коли пропозиція перевищує попит. При цьому\nринкові ціни, що склалися під час продажу способами, що\nпередбачають конкуренцію покупців (у тому числі на сертифікатних\nаукціонах), можуть бути вищими або нижчими відносно початкових\nцін. Особливості визначення ринкової ціни при продажу об'єктів\nприватизації та затвердження результатів продажу таких об'єктів\nвстановлюються відповідно до порядку, який затверджується Фондом\nдержавного майна України.\nВрахування вимог екологічної безпеки\n20. Під час підготовки планів приватизації (планів розміщення\nакцій) державні органи приватизації вказують у розділі\n\"Характеристика екологічного стану\" результати визначення\nвідповідності діяльності об'єктів вимогам екологічної безпеки.\n21. Підготовка необхідних матеріалів для визначення\nвідповідності діяльності об'єктів, які підлягають приватизації,\nвимогам екологічної безпеки здійснюється у строки, передбачені для\nпідготовки планів приватизації (планів розміщення акцій).\n22. Проведення необхідних робіт для визначення відповідності\nдіяльності об'єктів вимогам екологічної безпеки здійснюється\nпідприємствами, що приватизуються, відповідно до порядку, який\nзатверджується Фондом державного майна України і Міністерством\nохорони навколишнього природного середовища та ядерної безпеки\nУкраїни.\nДодержання вимог антимонопольного законодавства\nу процесі приватизації\n23. З метою створення конкурентного середовища і запобігання\nмонополізації товарних ринків за наявності економічних,\nтехнологічних та інших умов повинна здійснюватись реструктуризація\nпідприємств з урахуванням вимог антимонопольного законодавства, в\nтому числі шляхом поділу, якщо: підприємство займає монопольне становище на\nзагальнодержавному або регіональному товарному ринку; до складу підприємства входять структурні підрозділи, які не\nмають тісного технологічного зв'язку з основним виробництвом і\nможуть бути виділені у самостійні підприємства.\n24. Приватизація підприємств, що займають монопольне\nстановище на загальнодержавному товарному ринку, здійснюється за\nпогодженням з відповідними органами Антимонопольного комітету\nУкраїни у порядку, визначеному Фондом державного майна України та\nАнтимонопольним комітетом України.\n25. Перелік підприємств, що займають монопольне становище на\nзагальнодержавному або регіональному товарному ринку, складає\nАнтимонопольний комітет України, його територіальні відділення.\n26. Контроль за додержанням антимонопольного законодавства у\nпроцесі приватизації здійснюється Антимонопольним комітетом\nУкраїни відповідно до чинного законодавства.\n27. Вимоги щодо додержання антимонопольного законодавства\nобов'язково зазначаються в умовах проведення конкурсів, відкритих\nторгів (тендерів), аукціонів тощо.\nР о з д і л 3\n\nСПОСОБИ ТА ПОРЯДОК ПРИВАТИЗАЦІЇ ПІДПРИЄМСТВ\n28. Приватизація майна підприємств здійснюється способами, що\nвизначаються цією Програмою для кожної групи об'єктів.\n29. Порядок приватизації майна підприємств агропромислового\nкомплексу визначається положеннями Закону України \"Про особливості\nприватизації майна в агропромисловому комплексі\" ( 290/96-ВР ). На\nці підприємства поширюються положення, передбачені пунктами 5, 37,\n38, 40, 77-83 цієї Програми.\nПриватизація невеликих державних підприємств (група А)\n30. Продаж об'єктів групи А здійснюється відповідно до Закону\nУкраїни \"Про приватизацію невеликих державних підприємств (малу\nприватизацію)\" ( 2171-12 ).\n31. Покупець, який став власником об'єкта приватизації групи\nА і не скористався на момент приватизації об'єкта правом викупу\nбудівлі (споруди, приміщення) у межах займаної цим об'єктом площі,\nмає право викупити відповідну будівлю (споруду, приміщення), якщо\nна це немає прямої заборони Фонду державного майна України,\nВерховної Ради Автономної Республіки Крим (щодо майна, яке\nналежить Автономній Республіці Крим) чи місцевої ради відповідного\nрівня (щодо об'єктів комунальної власності).\n32. За наявності заборони на приватизацію будівлі (споруди,\nприміщення), в якій розташовано об'єкт приватизації, або у разі\nвідмови покупця від приватизації будівлі (споруди, приміщення), в\nякій розташовано об'єкт, що приватизується шляхом викупу,\nзазначені будівлі (споруди, приміщення) передаються у\nвстановленому порядку власникам приватизованих об'єктів в оренду\nна строк не менше десяти років.\n33. У випадку, коли орендарем будівлі (споруди, приміщення)\nза згодою орендодавця здійснені за рахунок власних коштів\nполіпшення орендованого об'єкта, які неможливо відокремити від\nвідповідного об'єкта без заподіяння йому шкоди, вартістю не менше\n25 відсотків балансової вартості будівлі (споруди, приміщення),\nорендар одержує право викупу цієї будівлі (споруди, приміщення).\nОцінка вартості об'єкта приватизації у цьому випадку здійснюється\nіз застосуванням методу експертної оцінки.\n34. У випадку, коли орендарем будівлі (споруди, приміщення)\nза згодою орендодавця здійснені за рахунок власних коштів\nполіпшення орендованого об'єкта, які неможливо відокремити від\nвідповідного об'єкта без заподіяння йому шкоди, вартістю до 25\nвідсотків балансової вартості будівлі (споруди, приміщення),\nзазначена будівля (споруда, приміщення) виставляється для продажу\nна аукціоні або за конкурсом. Якщо орендар не стає переможцем\nаукціону або конкурсу, фактична вартість здійснених поліпшень\nпідлягає компенсації в грошовій формі. Джерелом компенсації є\nкошти, одержані від продажу об'єкта приватизації на аукціоні,\nконкурсі.\n35. Державні органи приватизації приймають за власною\nініціативою рішення про приватизацію об'єктів групи А, які\nстворюються на базі державного майна підприємств, що\nреструктуризуються; об'єктів, щодо яких знято заборону на\nприватизацію у встановленому законом порядку, та інших об'єктів,\nщо не були приватизовані.\nПриватизація середніх і великих підприємств (групи Б, В, Г)\n36. У 1998 році приватизація об'єктів груп Б, В і Г\nздійснюється шляхом продажу акцій ВАТ, створених на базі\nдержавного майна підприємств, зі збереженням передбачених\nзаконодавством про приватизацію пільг їх працівникам та особам,\nякі мають право згідно з законодавством на пільгове придбання\nакцій за номінальною вартістю, та з дотриманням таких квот\nзастосування приватизаційних паперів і компенсаційних\nсертифікатів: до 60 відсотків акцій ВАТ, створених на базі об'єктів\nгрупи Б; до 50 відсотків акцій ВАТ, створених на базі об'єктів\nгрупи В; до 25 відсотків акцій ВАТ, створених на базі об'єктів\nгрупи Г. В окремих випадках у разі неможливості додержання\nвстановлених квот застосування приватизаційних паперів та\nкомпенсаційних сертифікатів під час приватизації об'єктів групи Г\nці квоти можуть бути змінені за рішенням Фонду державного майна\nУкраїни стосовно кожного підприємства окремо.\n37. Продаж акцій ВАТ, створених у процесі приватизації та\nкорпоратизації, здійснюють державні органи приватизації, в тому\nчислі за участю уповноважених ними юридичних осіб, шляхом:\nпільгового продажу працівникам підприємств, майно яких\nприватизується, а також колишнім працівникам цих підприємств, які\nвийшли на пенсію, звільнені на підставі пункту 1 статті 40 Кодексу\nзаконів про працю України і не працюють з моменту звільнення на\nінших підприємствах, особам, які мають право відповідно до\nзаконодавства повернутися на попереднє місце роботи на цьому\nпідприємстві, інвалідам, звільненим у зв'язку з каліцтвом або\nпрофесійним захворюванням, та працівникам, звільненим за станом\nздоров'я, а також працівникам соціально-культурних та\nоздоровчо-лікувальних закладів, що приватизуються у складі\nпідприємств, на балансі яких вони перебувають. Порядок пільгового\nпродажу встановлюється Фондом державного майна України;\nпродажу громадянам України та посередникам за приватизаційні\nпапери та компенсаційні сертифікати через Національну мережу\nцентрів сертифікатних аукціонів;\nпродажу за кошти фізичним та юридичним особам на\nспеціалізованих аукціонах через Національну мережу центрів\nсертифікатних аукціонів у порядку, що встановлюється Фондом\nдержавного майна України, Державною комісією з цінних паперів та\nфондового ринку та Антимонопольним комітетом України;\nпродажу через систему біржової торгівлі згідно з правилами\nпроведення біржових операцій та у порядку, що встановлюється\nФондом державного майна України, Державною комісією з цінних\nпаперів та фондового ринку та Антимонопольним комітетом України;\nпродажу через позабіржові фондові торговельні системи в\nпорядку, що встановлюється Фондом державного майна України;\nпродажу пакетів акцій за кошти на аукціонах, що здійснюється\nФондом державного майна України та його регіональними\nвідділеннями, в порядку, що встановлюється Фондом державного майна\nУкраїни, Державною комісією з цінних паперів та фондового ринку та\nАнтимонопольним комітетом України;\nпродажу пакетів акцій за комерційним та некомерційним\nконкурсами відповідно до Положення, затвердженого Фондом\nдержавного майна України, Антимонопольним комітетом України і\nДержавною комісією з цінних паперів та фондового ринку;\nпродажу пакетів акцій на відкритих торгах (тендерах) в\nпорядку, що встановлюється Фондом державного майна України.\nПід час проведення конкурсів, аукціонів, торгів щодо майна\nпідприємств, які віднесені в установленому порядку до таких, що\nмають стратегічне значення для економіки та безпеки держави, є\nобов'язковим подання покупцем відомостей згідно з переліком, що\nвстановлюється Фондом державного майна України та Антимонопольним\nкомітетом України.\n38. Керівники, їх заступники, головні спеціалісти, керівники\nструктурних підрозділів державних підприємств (у тому числі\nкорпоратизованих), що перетворюються у процесі приватизації у ВАТ,\nа також колишні керівники, їх заступники, головні спеціалісти та\nкерівники структурних підрозділів цих підприємств, які на момент\nпроведення приватизації державного підприємства були переведені в\nрезультаті реорганізації чи за розпорядженням вищих в порядку\nпідлеглості органів на роботу на інше підприємство, в установу,\nорганізацію, що не підлягають приватизації, або перейшли на\nвиборну посаду, а також диспетчери підприємств електроенергетики,\nза умови додержання відповідно до чинного законодавства строків\nприватизації та корпоратизації, мають право додаткового придбання\nза кошти акцій товариства за їх номінальною вартістю на загальну\nсуму до п'яти відсотків статутного фонду ВАТ з відстрочкою оплати\nна один рік після придбання акцій працівниками підприємства.\nВідстрочка оплати надається за умови внесення не менше 30\nвідсотків вартості придбаних акцій не пізніше десяти днів після\nзатвердження державним органом приватизації протоколу пільгового\nпродажу. На суму відстрочених платежів нараховуються проценти за\nобліковою ставкою Національного банку України.\n39. Приватизація орендованого державного майна здійснюється\nвідповідно до Закону України \"Про приватизацію державного майна\"\n( 2163-12 ) з урахуванням вимог цієї Програми.\n40. Продаж пакетів акцій способами, визначеними пунктами 37\nта 38 цієї Програми, здійснюється відповідно до плану розміщення\nакцій ВАТ, яким встановлюються квоти продажу кожним способом. При\nцьому продаж акцій кожним окремим способом може проводитись\nодночасно з іншими способами.\n41. Продаж акцій на конкурсах здійснюється Фондом державного\nмайна України та його регіональними відділеннями самостійно або із\nзалученням юридичних осіб - радників, з якими державні органи\nприватизації укладають договори про організацію та проведення\nконкурсів. Добір радників здійснюється на конкурсних засадах у\nпорядку, встановленому Фондом державного майна України. Радником відповідно до цієї Програми визнається юридична\nособа (або об'єднання юридичних осіб), яка відповідно до договору\nз Фондом державного майна України бере на себе зобов'язання щодо\nнадання послуг з підготовки об'єкта до приватизації, пошуку\nпотенційних покупців та організації продажу пакету акцій.\n42. Продаж акцій на відкритих торгах (тендерах) здійснюється\nФондом державного майна України із залученням на конкурсних\nзасадах уповноважених осіб з проведення торгів (тендерів).\n43. З метою ліквідації наслідків аварії на очисних спорудах\nміста Харкова Кабінет Міністрів України визначає перелік ВАТ,\nрозміри пакетів акцій цих товариств, які пропонуються для продажу\nза гроші на фондових біржах, та строки їх продажу. Кошти, що надійдуть на рахунок позабюджетного Державного\nфонду приватизації від продажу акцій зазначених ВАТ,\nрозподіляються за напрямами:\n(відсотки) до Харківського обласного фонду ліквідації\nнаслідків аварії на очисних спорудах міста Харкова - 75\nвиконання Програми відповідно до пункту 81 - 22\nвідшкодування витрат, пов'язаних з продажем акцій - 3\n\nПриватизація об'єктів незавершеного будівництва (група Д)\n44. Об'єкти незавершеного будівництва, включаючи\nзаконсервовані об'єкти (далі - об'єкти незавершеного будівництва),\nприватизуються шляхом: продажу на аукціоні, за конкурсом - за наявності двох і\nбільше покупців; продажу за наявності одного покупця - безпосередньо цьому\nпокупцеві з забезпеченням ним умов, за яких продається об'єкт.\nОб'єкти незавершеного будівництва можуть вноситись до\nстатутного фонду господарського товариства як внесок держави, з\nподальшою його приватизацією в порядку, встановленому установчими\nдокументами товариства та законодавством України.\n45. Умовою продажу об'єкта незавершеного будівництва може\nбути завершення будівництва відповідного об'єкта.\n46. У разі відсутності заяв на приватизацію об'єкта\nнезавершеного будівництва протягом 30 календарних днів від дня\nопублікування переліку об'єктів, що пропонуються для продажу,\nдержавний орган приватизації приймає рішення про повторний продаж\nйого на аукціоні, за конкурсом. При цьому можуть бути змінені\nумови продажу, включаючи зменшення початкової ціни, але не більше\nяк на 50 відсотків.\n47. Громадянам та юридичним особам України, які відповідно до\nзаконодавства України є покупцями об'єктів незавершеного\nбудівництва, після сплати ними 50 відсотків вартості цих об'єктів\nнадається розстрочка платежу на строк до п'яти років. На суму\nвідстроченого платежу нараховуються проценти за обліковою ставкою\nНаціонального банку України.\n48. У разі відсутності заяв на приватизацію об'єкта\nнезавершеного будівництва, який пропонується для повторного\nпродажу на аукціоні, за конкурсом, то з метою завершення\nбудівництва за рішенням державних органів приватизації такий\nоб'єкт може передаватись як внесок держави до статутного фонду\nгосподарського товариства з подальшою його приватизацією у\nпорядку, встановленому установчими документами товариства та\nзаконодавством. При цьому переважне право на приватизацію акцій (часток,\nпаїв) такого господарського товариства, які є у державній\nвласності, надається учасникам господарського товариства, до\nстатутного фонду якого було передано об'єкт незавершеного\nбудівництва. У разі відмови інших учасників товариства від\nприватизації зазначених акцій (часток, паїв), які є у державній\nвласності, вони приватизуються у порядку, встановленому\nзаконодавством.\n49. Вартість об'єкта незавершеного будівництва для продажу на\nаукціоні, за конкурсом, для передачі до статутного фонду\nгосподарського товариства визначається за даними балансу без\nврахування індексації основних фондів.\n50. У разі якщо будівництво об'єкта незавершеного будівництва\nфінансувалося за рахунок власних коштів державного підприємства,\nзазначеному підприємству перераховуються 100 відсотків коштів,\nодержаних від приватизації цього об'єкта, за винятком коштів,\nвитрачених на проведення приватизації.\n51. У разі якщо будівництво об'єкта незавершеного будівництва\nфінансувалося за рахунок коштів централізованих капіталовкладень,\nпідприємству, на території якого розташований об'єкт,\nперераховуються 65 відсотків коштів, одержаних від приватизації\nцього об'єкта.\n52. У разі якщо будівництво об'єкта незавершеного будівництва\nфінансувалося за рахунок власних коштів державного підприємства та\nкоштів централізованих капіталовкладень, зазначеному підприємству\nперераховується частина коштів, отриманих від приватизації цього\nоб'єкта, яка відповідає його вкладу у будівництво, а також 65\nвідсотків залишку коштів, які отримані від приватизації об'єкта.\nЗазначені кошти використовуються державними підприємствами тільки\nна поповнення обігових коштів, технічне переозброєння виробництва,\nосвоєння нових технологій та здійснення природоохоронних заходів.\n53. Кошти, одержані від продажу об'єктів незавершеного\nбудівництва, що споруджувалися відповідно до Чорнобильської\nбудівельної програми, за винятком витрат на проведення\nприватизації, перераховуються у встановленому порядку до Фонду для\nздійснення заходів щодо ліквідації наслідків Чорнобильської\nкатастрофи та соціального захисту населення.\n54. Органи, що уповноважені управляти державним майном, Рада\nміністрів Автономної Республіки Крим, місцеві державні\nадміністрації щоквартально складають переліки об'єктів\nнезавершеного будівництва, що підлягають приватизації, та\nпередають їх відповідним державним органам приватизації для\nприйняття рішення щодо приватизації.\nПриватизація майна ліквідованих державних підприємств та\nпідприємств-банкрутів (група Д)\n55. Майно державних підприємств, визнаних за рішенням суду\nбанкрутами, а також майно державних підприємств, ліквідованих за\nрішенням органу, уповноваженого управляти державним майном, та\nвизначене ліквідаційною комісією для продажу, передається до Фонду\nдержавного майна України (його регіональних відділень) для\nподальшої його реалізації.\n56. Зазначене майно передається до державного органу\nприватизації за актом прийому-передачі. У разі ліквідації державного підприємства за рішенням органу,\nуповноваженого управляти державним майном, акт прийому-передачі\nпідписується головою ліквідаційної комісії, створеної цим органом,\nі представником державного органу приватизації. Акт прийому-передачі майна державного підприємства-банкрута\nпідписується головою ліквідаційної комісії, яка призначається\nсудом, та представником державного органу приватизації.\n57. Продаж зазначеного у пункті 55 цієї Програми майна\nздійснюється виключно на аукціонах за кошти.\nПриватизація акцій (часток, паїв), що належать державі,\nв підприємствах змішаної власності (група Е)\n58. У разі відсутності згоди недержавних засновників\n(учасників) підприємств зі змішаною власністю на перетворення\nтакого підприємства у ВАТ державна частка (пай) у цьому\nпідприємстві приватизується шляхом продажу її на аукціоні, за\nконкурсом та іншими конкурентними способами продажу у порядку,\nвстановленому законодавством України.\n59. Приватизація часток (паїв, акцій), що належать державі у\nмайні підприємств з іноземними інвестиціями, здійснюється\nвідповідно до установчих документів цих підприємств та в порядку,\nщо визначається Фондом державного майна України та погоджується з\nАнтимонопольним комітетом України.\n60. Не заборонені до приватизації цінні папери, паї та інше\nмайно, що не ввійшло до статутних фондів або не було враховано при\nоцінці вартості об'єкта приватизації, приватизуються шляхом\nпродажу через систему біржової торгівлі, на аукціоні, за конкурсом\nу порядку, встановленому законодавством України. Цінні папери, які\nбули вилучені під час проведення оцінки вартості майна об'єкта\nприватизації та передані державним органом приватизації в\nуправління Міністерству фінансів України, продаються на фондовій\nбіржі в порядку, що визначається Фондом державного майна України\nта Міністерством фінансів України.\n61. Продаж цінних паперів, паїв, іншого майна, що є державною\nвласністю і входить до складу майна господарюючих суб'єктів зі\nзмішаною власністю, розташованих за кордоном, здійснюється за\nпогодженням з Кабінетом Міністрів України відповідно до установчих\nдокументів цих суб'єктів та у порядку, що визначається Фондом\nдержавного майна України.\n62. Акції (частки, паї), інше майно, що є державною власністю\nта перебуває на балансі недержавних підприємств та організацій,\nвизначаються у порядку, що встановлюється Фондом державного майна\nУкраїни, і приватизуються шляхом продажу через систему біржової\nторгівлі, на аукціоні, за конкурсом у порядку, встановленому\nзаконодавством України.\n63. Акції (частки, паї), що належать державі у майні\nміжгосподарських підприємств та створених на їх базі господарських\nтовариств, приватизуються в порядку, що визначається Фондом\nдержавного майна України за погодженням з Антимонопольним\nкомітетом України.\nПриватизація об'єктів групи Ж\n64. Приватизація майна об'єктів, віднесених до групи Ж,\nздійснюється способами, передбаченими цією Програмою.\n65. Способи приватизації майна об'єктів соціальної сфери,\nвиди господарських товариств, що створюються при цьому, порядок\nприватизації акцій (часток) господарського товариства, які є у\nдержавній власності, визначаються Фондом державного майна України\nв залежності від їх галузевої ознаки та вартості.\n66. Приватизація майна об'єктів соціальної сфери здійснюється\nза умови гарантованого забезпечення населення\nадміністративно-територіальної одиниці надалі послугами об'єктів\nсоціальної сфери на рівні не нижче встановлених державою\nнормативів.\n67. Під час приватизації об'єктів соціальної сфери не\nдозволяється:\nруйнування цілісних майнових комплексів, навчальних, наукових\nта технологічних циклів;\nперепрофілювання об'єктів соціальної сфери у строк,\nвстановлений планом приватизації або договором купівлі-продажу з\nурахуванням пропозицій органів виконавчої влади, органів місцевого\nсамоврядування та професійних спілок, але не менше десяти років;\nпогіршення та зниження обсягів і рівня соціально-культурного\nобслуговування населення;\nпорушення прав громадян, у тому числі права на освіту,\nохорону здоров'я, інформацію, заняття фізичною культурою і спортом\nтощо;\nзміна призначення об'єктів освіти, фізичної культури і\nспорту, які належали підприємствам і відомствам.\n68. При достатньому економічному обгрунтуванні у\nвстановленому Фондом державного майна України порядку можливе\nперепрофілювання об'єктів соціальної сфери без зміни їх\nпризначення щодо надання соціальних послуг.\n69. Державні органи приватизації за поданням відповідних\nорганів, уповноважених управляти майном об'єктів соціальної сфери,\nщо належать до державної власності, та майном, що належить\nАвтономній Республіці Крим, щоквартально затверджують переліки\nоб'єктів, що підлягають приватизації, за погодженням з\nвідповідними державними адміністраціями.\n70. Рішення про приватизацію об'єктів соціальної сфери,\nзанесених до переліків, зазначених у пункті 69 цієї Програми,\nприймається державними органами приватизації на підставі заяв\nпокупців або за власною ініціативою.\nПриватизація науково-дослідних підприємств\n71. Приватизація науково-дослідних інститутів,\nнауково-дослідних та проектних організацій і підрядних\nреставраційних підприємств здійснюється шляхом продажу акцій ВАТ,\nстворених на базі їх майна способами, передбаченими цією\nПрограмою. Закріплення пакетів акцій вказаних об'єктів у державній\nвласності, у випадку, коли об'єкт відповідає вимогам пункту 12\nцієї Програми, здійснюється у порядку, встановленому цією\nПрограмою. При цьому квота обов'язкового застосування приватизаційних\nпаперів та компенсаційних сертифікатів встановлюється не менше\nрозміру, який забезпечує пільговий продаж особам, що мають таке\nправо відповідно до законодавства України про приватизацію. Оцінка вартості майна науково-дослідних інститутів,\nнауково-дослідних та проектних організацій і підрядних\nреставраційних підприємств здійснюється з урахуванням\nнематеріальних активів, вартість яких визначається експертним\nшляхом, у порядку, що встановлюється Фондом державного майна\nУкраїни та Міністерством України у справах науки і технологій.\nОсобливості приватизації готелів\n72. Приватизація готелів у 1998 році здійснюється в порядку,\nвстановленому Законом України \"Про приватизацію невеликих\nдержавних підприємств (малу приватизацію)\" ( 2171-12 ) з\nурахуванням таких особливостей: оцінка вартості майна здійснюється з урахуванням\nнематеріальних активів, вартість яких визначається експертним\nшляхом; продаж здійснюється винятково на аукціонах, комерційних та\nнекомерційних конкурсах, відкритих торгах (тендерах) з\nобов'язковим збереженням профілю їх діяльності.\nПриватизація готелів, рішення про приватизацію яких прийнято\nдо набуття чинності цією Програмою, здійснюється з урахуванням\nтаких особливостей: закріплення акцій у державній власності в планах приватизації\n(планах розміщення акцій) не передбачається; продаж пакету акцій, який є у державній власності,\nздійснюється на аукціонах, комерційних та некомерційних конкурсах\nабо відкритих торгах (тендерах) за кошти.\nПриватизація об'єктів на території,\nщо постраждала внаслідок Чорнобильської катастрофи\n73. Приватизація об'єктів, розташованих у зоні гарантованого\nдобровільного відселення з території, що зазнала радіоактивного\nзабруднення внаслідок Чорнобильської катастрофи, здійснюється з\nурахуванням вимог Закону України \"Про правовий режим території, що\nзазнала радіоактивного забруднення внаслідок Чорнобильської\nкатастрофи\" ( 791а-12 ). Оцінка вартості майна таких об'єктів\nздійснюється за даними балансу без урахування потенційної\nприбутковості та без застосування експертної оцінки.\n74. Працівники об'єктів, розташованих у зоні гарантованого\nдобровільного відселення з території, що зазнала радіоактивного\nзабруднення внаслідок Чорнобильської катастрофи, зазначені у\nабзаці другому пункту 37 Програми, та прирівняні до них особи,\nмають право на придбання будь-якого пакету акцій (будь-якої частки\nмайна - для об'єктів групи А) цього об'єкта за номінальною\nвартістю.\n75. Об'єкти, розташовані у зоні безумовного (обов'язкового)\nвідселення, що зазнала радіоактивного забруднення внаслідок\nЧорнобильської катастрофи, приватизації не підлягають.\nР о з д і л 4\n\nЗАВДАННЯ ЩОДО ОБСЯГІВ ПРИВАТИЗАЦІЇ НА 1998 РІК\nОбсяги приватизації\n76. Обсяги приватизації в Україні на 1998 рік:\nГрупа об'єктів Б, В, Г Д Е\nКількість об'єктів приватизації 973 400 300\nОбсяги приватизації в Україні на 1998 рік включають об'єкти\nгруп Б, В, Г, що були заплановані на 1997 рік, але продаж акцій\nяких не розпочато.\nПерелік конкретних об'єктів визначається Фондом державного\nмайна України.\n77. Обсяги приватизації об'єктів груп Б, В, Г по регіонах:\nРегіони Кількість об'єктів\n\nАвтономна Республіка Крим 23\nОбласті:\nВінницька 45\nВолинська 22\nДніпропетровська 71\nДонецька 79\nЖитомирська 41\nЗакарпатська 27\nЗапорізька 45\nІвано-Франківська 16\nКиївська 45\nКіровоградська 45\nЛуганська 71\nЛьвівська 33\nМиколаївська 33\nОдеська 39\nПолтавська 38\nРівненська 14\nСумська 28\nТернопільська 35\nХарківська 54\nХерсонська 19\nХмельницька 38\nЧеркаська 47\nЧернівецька 9\nЧернігівська 20\nм. Київ 34\nм. Севастополь 2\n\nУсього: 973\n78. Обсяги приватизації майна об'єктів груп Б, В, Г, що\nналежить до сфери управління органів виконавчої влади:\nОргани управління Кількість об'єктів\n\nМінвуглепром України 94\nМінпромполітики України 99\nУкрбудматеріали 12\nДержнафтогазпром 5\nМінтранс України 44\nДержкомзв'язку України 1\nМінагропром України 616\nДержкомрибгосп України 32\nІнші 70\n\nУсього: 973\n\nФінансові результати виконання Програми\n79. Кошти, одержані від продажу державного майна та майна, що\nналежить Автономній Республіці Крим, інші надходження,\nбезпосередньо пов'язані з процесом приватизації та кредитуванням\nпідприємств (від покупців за подання заяви на приватизацію;\nреєстраційний збір за реєстрацію покупців на участь в аукціоні,\nконкурсі, суми штрафних санкцій за несвоєчасні розрахунки за\nпридбані об'єкти приватизації; проценти за надані кредити;\nнадходження від продажу патентів на право оренди приміщень;\nвідсотки, нараховані на суму відстрочених платежів тощо),\nзараховуються до позабюджетного Державного фонду приватизації,\nпозабюджетного фонду приватизації Автономної Республіки Крим.\n80. Кошти, одержані від продажу державного майна (крім\nоб'єктів незавершеного будівництва та об'єктів соціальної сфери),\nта інші надходження, безпосередньо пов'язані з процесом\nприватизації та кредитуванням підприємств, розподіляються за\nнапрямами:\n(відсотки)\nДержавний бюджет України 80,0\nКредитування технічного переозброєння підпри-\nємств та створення нових робочих місць\n(рефінансування технічного розвитку і реструкту-\nризація заборгованості підприємств та фінансування\nреструктуризації підприємств тощо), на придбання\nакцій (часток, паїв) господарських товариств у\nразі збільшення їх статутного фонду 10,0\n\nНа розвиток підприємництва 5,0\n\nВиконання Програми 5,0\n81. Розрахунок витрат коштів позабюджетного Державного фонду\nприватизації на виконання цієї Програми:\n(відсотки від суми\nна виконання\nПрограми)\nа) створення і функціонування єдиної 4\nкомп'ютерної мережі державних органів\nприватизації б) створення Національної депозитарної 2\nсистеми в Україні\nв) утримання мережі центрів проведення 19\nсертифікатних аукціонів\nг) відшкодування витрат, пов'язаних з\nприватизацією та інформаційним забезпеченням\nпроцесу приватизації - всього 75\nу тому числі:\nоплата послуг сторонніх осіб та організацій,\nзалучених до роботи, пов'язаної з 25\nприватизацією\n\nпроведення інформаційно-пропагандистської 12\nдіяльності по висвітленню приватизаційних\nпроцесів в Україні у засобах масової\nінформації\n\nоплата господарських витрат та господарсь- 17\nко-договірних робіт (видатки на зв'язок,\nутримання та оренду транспорту, придбання\nінформаційно-довідникової та передплатної\nлітератури, канцелярські видатки, оплата\nремонту приміщень, придбання програмної\nпродукції, оплата комунальних послуг, оплата\nпредставницьких та інших непередбачених\nвитрат)\nпридбання обчислювальної техніки, засобів 6\nзв'язку, оргтехніки, транспорту, обладнання\nта інвентарю\nматеріальне заохочення працівників 6\nдержавних органів приватизації\n\nфінансування витрат, пов'язаних з забезпе- 0,5\nченням міжнародної діяльності у справах\nприватизації\n\nвидання Державного інформаційного бюлетеня 1,5\nпро приватизацію\nкадрове, соціально-побутове забезпечення\nта навчання 7\n\nУсього: 100\n\n82. Кошти, одержані від продажу об'єктів соціальної сфери,\nрозподіляються за напрямами:\n(відсотки)\nДержавний бюджет України (на фінансування\nсоціальних програм розвитку та утримання\nоб'єктів соціальної сфери) 95,0\nВідшкодування витрат, пов'язаних з приватизацією 5,0\n\nУ разі, якщо об'єкти соціальної сфери або інші об'єкти\nприватизації виділяються з балансів підприємств:\n\nу Державний бюджет України 30,0\nвідшкодування витрат, пов'язаних з приватизацією 5,0\nпідприємству, на балансі якого перебував\nоб'єкт соціальної сфери, або інші об'єкти\nприватизації 65,0\n\n83. У 1998 році плануються надходження від приватизації майна\nдержавних підприємств до Державного бюджету України у розмірі 1040\nмлн. гривень.\nР о з д і л 5\n\nПІСЛЯПРИВАТИЗАЦІЙНА ПОЛІТИКА ДЕРЖАВИ\nЗахист прав акціонерів у процесі приватизації та\nу післяприватизаційний період\n84. Всі прості іменні акції відповідного ВАТ є рівнозначними\nза обсягом прав акціонерів і розміром дивідендів, що виплачуються\nза ними.\n85. Право голосу за акціями може бути передано акціонером\nіншій фізичній або юридичній особі виключно за довіреністю,\nвиданою з додержанням вимог законодавства.\n86. До виконання плану приватизації (розміщення акцій) та\nвнесення до реєстру акціонерів відповідної інформації, ВАТ і\nдержавним органам приватизації забороняється:\nвідчужувати майно, включене до статутного фонду ВАТ, якщо\nвартість зазначеного майна перевищує 25 відсотків вартості активів\nВАТ;\nприймати рішення про здійснення додаткового випуску акцій\nВАТ;\nзмінювати номінальну вартість та кількість акцій ВАТ (крім\nвипадків дроблення акцій за підсумками аукціону);\nвідмовляти акціонерам або їх представникам в реєстрації для\nучасті в загальних зборах акціонерів, якщо вони мають документи,\nщо засвідчують їх права акціонерів, а саме: акції, сертифікати\nакцій, виписки з реєстру акціонерів, довіреності, витяги з\nпротоколів сертифікатних аукціонів, а також встановлювати будь-які\nобмеження щодо їх участі у зборах;\nвідмовляти в перереєстрації акцій на ім'я нового власника за\nнаявності передбачених законодавством документів, що підтверджують\nперехід права власності на акції до нового власника.\n87. Забороняється встановлення у статуті товариства\nмінімальної кількості акцій, яка надає право голосу на загальних\nзборах.\n88. До виконання плану приватизації (плану розміщення акцій)\nрішення про участь ВАТ у холдингових компаніях, об'єднаннях\nпідприємств та промислово-фінансових групах, поділ ВАТ та про його\nвнески до статутних фондів інших господарюючих суб'єктів\nприймається більшістю у 3/4 голосів акціонерів, які беруть участь\nу загальних зборах.\n89. Забороняється встановлення емітентом непередбачених\nзаконодавством обмежень щодо відчуження акціонером ВАТ акцій,\nпридбаних ним у процесі приватизації.\n90. ВАТ, створене у процесі приватизації, зобов'язане\nздійснити оцінку, виходячи з балансової вартості активів\nтовариства, та викуп акцій акціонерів, які вимагають цього у\nвипадку, коли ці акціонери голосували проти прийняття загальними\nзборами таких рішень:\nпро реорганізацію ВАТ;\nпро укладення угод або кількох взаємопов'язаних угод щодо\nпридбання або відчуження майна ВАТ, вартість якого перевищує 50\nвідсотків балансової вартості активів товариства на дату прийняття\nтакого рішення.\nПісляприватизаційна підтримка підприємств\n91. Фондом державного майна України здійснюється фінансова та\nорганізаційно-правова підтримка приватизованих підприємств та ВАТ,\nдержавна частка в статутних фондах яких не перевищує 25 відсотків\nплюс одна акція.\n92. Фінансова післяприватизаційна підтримка підприємств\nздійснюється шляхом надання в межах коштів, отриманих від продажу\nмайна відповідного підприємства, пільгових кредитів строком до\nп'яти років на умовах повернення, платності та цільового\nвикористання для технічного переозброєння, створення нових робочих\nмісць, реструктуризації прострочених боргів. Пільгові кредити з\nпозабюджетного Державного фонду приватизації підприємствам, які\nмають прострочену заборгованість перед Державним бюджетом України,\nне надаються.\n93. Джерелом кредитування є кошти позабюджетного Державного\nфонду приватизації в частині, яка передбачається відповідно до\nцієї Програми. Кредити надаються під заставу ліквідних активів підприємства\nуповноваженими банками в порядку, встановленому Фондом державного\nмайна і Національним банком України. Пропозиції щодо отримання та використання кредиту надаються у\nвигляді бізнес-плану з обгрунтованим графіком повернення кредиту і\nсплати відсотків по кредиту, а також затвердженого відповідним\nорганом ВАТ переліку майна, що передаватиметься під заставу.\n94. Кабінет Міністрів України спрямовує кошти, отримані від\nпродажу державного майна, що передбачені на розвиток\nпідприємництва, на фінансування заходів, спрямованих на розвиток\nпідприємництва в Україні, фінансування програм підтримки\nвітчизняного товаровиробника.\n95. Справа про банкрутство ВАТ, створених у процесі\nприватизації, продаж акцій яких розпочався, може бути порушена\nлише після закінчення приватизації (виконання плану розміщення\nакцій).\nУправління ВАТ, у статутному фонді яких є державна частка\n96. Управління ВАТ, у статутному фонді яких є державна\nчастка, здійснюється шляхом участі уповноважених представників,\nвизначених у встановленому порядку, в діяльності органів\nуправління такого ВАТ - спостережної ради та ревізійної комісії,\nстворення яких для всіх ВАТ, у статутному фонді яких є державна\nчастка, є обов'язковим, та загальних зборів акціонерів.\n97. Державні органи приватизації здійснюють формування\nорганів управління ВАТ, створених у процесі приватизації, -\nвиконавчого органу (правління), ради акціонерного товариства\n(спостережної ради), ревізійної комісії, які діють до перших\nзагальних зборів акціонерів; розробляють та затверджують установчі\nдокументи таких ВАТ; визначають строк та місце проведення перших\nзагальних зборів акціонерів; надають право представляти інтереси\nдержави на зборах акціонерів; проводять конкурси з відбору\nуповноваженої особи з управління державною часткою у статутному\nфонді ВАТ.\n98. Перші загальні збори акціонерів ВАТ, створеного у процесі\nприватизації, скликаються його правлінням після виконання плану\nприватизації (плану розміщення акцій) або продажу більше ніж 60\nвідсотків акцій ВАТ. До порядку денного перших загальних зборів акціонерів ВАТ\nобов'язково включаються такі питання: обрання органів управління товариства; звіт голови правління про підсумки фінансово-господарської\nдіяльності товариства; звіт ревізійної комісії та головного бухгалтера товариства; порядок розподілу прибутку та заходи щодо погашення боргових\nзобов'язань товариства; визначення стратегії розвитку та основних напрямів діяльності\nтовариства.\n99. Загальні збори акціонерів ВАТ, у статутному фонді яких є\nдержавна частка, проводяться не рідше одного разу на рік. На\nзагальних зборах повинні розглядатися і ставитися на голосування\nпитання щодо нарахування дивідендів на акції товариства, а також\nпитання, пов'язані з виконанням рішень Кабінету Міністрів України.\nВідповідальність за підготовку і проведення загальних зборів\nвідповідно до положень законодавства України і цієї Програми\nпокладається на голову правління ВАТ.\n100. У випадку коли голова правління ВАТ, у статутному фонді\nякого є державна частка, порушує положення законодавства та\nстатуту товариства, його повноваження можуть бути припинені\nспостережною радою, яка приймає рішення щодо призначення нового\nголови правління, якщо це передбачено статутом.\n101. Склад спостережної ради ВАТ, у статутному фонді якого є\nдержавна частка, формується залежно від складу акціонерів ВАТ і\nповинен забезпечувати їх пропорційне представництво у спостережній\nраді, у тому числі представництво держави. У разі обрання до\nспостережної ради товариства представників держави до складу\nспостережної ради ВАТ входять представники Кабінету Міністрів\nУкраїни або органу, визначеного Кабінетом Міністрів України, і\nФонду державного майна України.\n102. У разі закріплення у державній власності пакету акцій\nВАТ у розмірі 50 відсотків плюс одна акція головою спостережної\nради ВАТ призначається особа, кандидатуру якої рекомендовано\nПрем'єр-міністром України або відповідним віце-прем'єр-міністром\nУкраїни.\n103. Засідання спостережної ради ВАТ, у статутному фонді\nякого є державна частка, проводяться не рідше одного разу на три\nмісяці, якщо інше не передбачено статутом товариства.\nОбов'язковими для розгляду на її засіданнях є питання фінансового\nстану ВАТ, включаючи своєчасність виплати заробітної плати\nпрацівникам, збереження майна ВАТ і виконання рішень загальних\nзборів акціонерів. За результатами розгляду цих питань спостережна\nрада може поставити на загальних зборах акціонерів питання щодо\nпереобрання правління ВАТ. У разі закріплення у державній\nвласності пакету акцій ВАТ у розмірі 50 відсотків плюс одна акція\nрішення про позачергові загальні збори акціонерів приймає голова\nспостережної ради ВАТ, якщо це передбачено статутом товариства.\n104. В окремих випадках за рішенням Кабінету Міністрів\nУкраїни право управління пакетом акцій ВАТ, закріплених у\nдержавній власності, може бути передано визначеній на конкурсних\nзасадах юридичній (недержавній) або фізичній уповноваженій особі в\nпорядку, встановленому Фондом державного майна України,\nМіністерством економіки України, Антимонопольним комітетом України\nта Державною комісією з цінних паперів та фондового ринку. Передача пакету акцій в управління інвестору може\nздійснюватись без проведення конкурсу, якщо передача пакету акцій\nв управління передбачена умовами продажу пакетів акцій за\nконкурсом. Уповноважена особа, яка відповідно до цього пункту отримала\nправо на здійснення функцій з управління акціями ВАТ, що\nперебувають у державній власності, зобов'язана перерахувати до\nпозабюджетного Державного фонду приватизації кошти в сумі десяти\nвідсотків вартості акцій, щодо яких їй надаються функції з\nуправління. Зазначені кошти залишаються на рахунку позабюджетного\nДержавного фонду приватизації і не підлягають вилученню до\nДержавного бюджету України та місцевих бюджетів.\n105. Особа, уповноважена від імені держави управляти пакетом\nакцій, представляє державу в органах управління ВАТ, призначається\nголовою спостережної ради (у разі закріплення у державній\nвласності більше ніж 50 відсотків акцій) або може бути обрана\nчленом спостережної ради ВАТ. Уповноваженою особою не може бути об'єднання підприємств або\nпосадова особа холдингу, до складу якого входить товариство.\n106. Статутний фонд уповноваженої особи - юридичної особи не\nможе бути меншим п'яти відсотків розміру номінальної вартості\nпакету акцій, що передається уповноваженій особі в управління.\n107. Представники органу виконавчої влади, Фонду державного\nмайна України чи юридичної особи, а також фізичні особи, які\nпретендують на право здійснення функцій управління пакетами акцій\nВАТ, що перебувають у державній власності, повинні мати\nвідповідний сертифікат (диплом). Для забезпечення відповідного рівня підготовки уповноважених\nосіб Фонд державного майна України, Державна комісія з цінних\nпаперів та фондового ринку і Міністерство економіки України\nорганізовують їх навчання у навчальних закладах, акредитованих\nМіністерством освіти України. Навчальні програми з підготовки уповноважених осіб\nзатверджуються навчальними закладами за погодженням з Фондом\nдержавного майна України, Державною комісією з цінних паперів та\nфондового ринку і Міністерством економіки України.\n108. Фонд державного майна України у встановленому порядку\nздійснює облік: контрактів з головами правлінь ВАТ, укладених до перших\nзборів акціонерів; уповноважених осіб, що здійснюють функції управління акціями,\nзакріпленими у державній власності.\n109. У межах виконання повноважень, визначених пунктами\n96-108, Фонд державного майна України погоджує свої рішення з\nКабінетом Міністрів України та забезпечує виконання рішень\nКабінету Міністрів України з питань управління об'єктами державної\nвласності.\nР о з д і л 6\n\nПРИКІНЦЕВІ ПОЛОЖЕННЯ\nОрганізаційне забезпечення виконання Програми\n110. Фонд державного майна України, центральні та місцеві\nоргани виконавчої влади здійснюють заходи щодо підготовки та\nподання пропозицій Кабінету Міністрів України відносно\nплану-графіку передприватизаційної підготовки підприємств, який\nзатверджується до 1 березня 1998 року.\n111. Фонд державного майна України у двотижневий термін після\nнабрання чинності цією Програмою доводить до регіональних\nвідділень та представництв Фонду, заінтересованих центральних і\nмісцевих органів виконавчої влади та органів Антимонопольного\nкомітету України графік приватизації об'єктів, включених до\nзавдань, визначених цією Програмою, з розподілом повноважень щодо\nїх приватизації між Фондом та його регіональними відділеннями. У разі якщо приватизацію об'єкта проводить Фонд державного\nмайна України, до складу комісії з приватизації включається також\nпредставник відповідного регіонального відділення Фонду з правом\nдорадчого голосу.\n112. Фонд державного майна України забезпечує підготовку і\nперепідготовку працівників державних органів приватизації та\nорганів виконавчої влади з питань реалізації цієї Програми.\n113. Кабінет Міністрів України разом з Фондом державного\nмайна України здійснює заходи щодо підготовки та внесення в\nустановленому порядку пропозицій про внесення змін до відповідних\nзаконів стосовно:\nзвільнення від оподаткування операцій з приватизації\nдержавного майна, а також звільнення від оподаткування інвестицій\nу відповідні товариства, що вносяться на виконання інвестиційних\nумов приватизації (умов договору купівлі-продажу);\nнезастосування митних та податкових платежів при здійсненні\nоперацій імпорту та експорту капіталу, якщо він використовується\nдля придбання майна у процесі приватизації;\nзвільнення від оподаткування операцій, пов'язаних з\nпісляприватизаційною фінансовою підтримкою приватизованих\nпідприємств, а також звільнення від оподаткування операцій зі\nсплати процентів з пільгових кредитів, наданих приватизованим\nпідприємствам з позабюджетного Державного фонду приватизації, що\nзараховуються до Державного бюджету України чи до валютних\nрезервів Національного банку України;\nврегулювання використання надр, корисних копалин, водних та\nінших природних ресурсів суб'єктами підприємницької діяльності, в\nтому числі підприємствами, що приватизуються.\nКабінету Міністрів України разом з Фондом державного майна\nУкраїни вжити заходів щодо:\nвдосконалення механізмів оцінки та інвентаризації майна,\nобліку активів підприємств, що приватизуються, забезпечення\nвикористання ринкових методів визначення ціни продажу об'єктів\nприватизації;\nзабезпечення переважного використання доходів від\nприватизації для поповнення Державного бюджету України та\nфінансування приватизованого сектору економіки і встановлення\nсприятливого для підприємств відсотка за пільгові кредити з\nпозабюджетного Державного фонду приватизації;\nорганізаційно-правової взаємодії державних органів\nприватизації та правоохоронних і судових органів з ініціювання та\nвирішення майнових, фінансово-боргових і приватизаційних спорів,\nвиконання судових рішень, захисту прав власності України.\nЗаконодавче забезпечення виконання Програми\n114. Для забезпечення виконання Програми Кабінет Міністрів\nУкраїни, Фонд державного майна України разом з іншими\nміністерствами і відомствами розробляє проекти законів і\nнормативно-правових актів.\n\nПроекти законів ——————————————————————————————————————————————————————————————————————————————\nN | Проекти законів | Розробники |Строк розроблення|Строк внесення на\nп/п| України | | |розгляд Верховної\n| | | |Ради України\n——————————————————————————————————————————————————————————————————————————————\n1. Про внесення змін Фонд державного У місячний У двомісячний\nдо Закону Украї- майна, термін з дня термін з дня\nни \"Про привати- Мін'юст набрання набрання\nзацію державного чинності цим чинності цим\nмайна\" Законом Законом\n\n2. Про внесення змін Мінвуглепром, - \" - - \" -\nдо Закону Украї- Мінпромполітики,\nни \"Про підприєм- Держкомгеології,\nництво\" Фонд державного\nмайна,\nМін'юст\n\n3. Про внесення змін Державна податкова - \" - - \" -\nдо Закону Украї- адміністрація,\nни \"Про оподатку- Мінфін,\nвання прибутку Фонд державного\nпідприємств\" майна,\nМін'юст\n\n4. Про внесення змін Державна податкова - \" - - \" -\nдо Закону Украї- адміністрація,\nни \"Про податок Мінфін,\nна додану вар- Фонд державного\nтість\" майна,\nМін'юст\n\nПроекти постанов Кабінету Міністрів України —————————————————————————————————————————————————————————————————————————————\nN |Проекти постанов Кабінету| Розробники | Строк |Строк внесення\nп/п| Міністрів України | |розроблення |на розгляд\n| | | |Кабінету\n| | | |Міністрів\n| | | |України\n—————————————————————————————————————————————————————————————————————————————\n1. Щодо порядку передприва- Фонд державного У місячний У двомісяч-\nтизаційної підготовки майна, термін з ний\nпідприємств Мінекономіки, дня термін з\nМін'юст набрання дня\nчинності набрання\nцим Законом чинності\nцим\nЗаконом\n\n2. Про внесення змін до Фонд державного - \" - - \" -\nПостанови Кабінету Мі- майна,\nністрів України \"Про Мінфін,\nзатвердження Методики Мін'юст\nоцінки державного май-\nна\" (щодо оцінки вар-\nтості майна науково-\nдослідних інститутів,\nнауково-дослідних і\nпроектних організацій і\nпідрядних реставрацій-\nних підприємств з\nурахуванням нематеріа-\nльних активів)\n\n3. Про використання кош- Держпідпри- - \" - - \" -\nтів, отриманих від при- ємництво,\nватизації, на розвиток Фонд державного\nпідприємництва та під- майна,\nтримку вітчизняного Мінфін,\nтоваровиробника Мін'юст\n\nПроекти нормативно-правових актів Фонду державного майна, міністерств, інших центральних органів виконавчої влади\n———————————————————————————————————————————————————————————————————————————\nN |Проекти нормативно-правових|Розробники | Строк | Строк\nп/п | актів | |розроблення | затвердження\n———————————————————————————————————————————————————————————————————————————\n1. Порядок продажу пакетів Фонд У місячний У двомісячний\nакцій за кошти на державного термін з дня термін з дня\nвідкритих грошових майна, набрання набрання\nаукціонах ДКЦПФР чинності цим чинності цим\nЗаконом Законом\n\n2. Порядок залучення радників Фонд - \" - - \" -\nдля здійснення продажу державного акцій за конкурсами майна\n3. Положення про порядок Фонд - \" - - \" -\nприватизації об'єктів державного\nсоціальної сфери майна\n\n4. Порядок продажу акцій за Фонд - \" - - \" -\nкошти через Національну державного\nмережу центрів майна,\nсертифікатних аукціонів ДКЦПФР,\nАнтимоно-\nпольний\nкомітет\n\nІнформаційне забезпечення процесу приватизації\n115. Фонд державного майна України разом з Міністерством\nінформації України, Державним комітетом телебачення і\nрадіомовлення України, Державним інформаційним агентством України,\nДержавним комітетом зв'язку України, Державним спеціалізованим\nкомерційним ощадним банком України здійснюють заходи щодо\nінформування громадян України та іноземних держав про умови\nприватизації в Україні.\n116. Фонд державного майна України, його регіональні\nвідділення та представництва публікують інформацію про\nприватизацію, передбачену законодавством про приватизацію, у\nстроки та порядку, визначені законодавством.\n117. Інформація про строки та умови проведення відкритих\nторгів (тендерів) має бути опублікована в інформаційних бюлетенях\nдержавних органів приватизації, центральній та місцевій пресі не\nпізніш як за 30 календарних днів до дати проведення торгів.\n118. Голова Фонду державного майна України, керівники\nрегіональних відділень та представництв Фонду несуть персональну\nвідповідальність за своєчасність та повноту інформації щодо\nоб'єктів, які приватизуються.\nЗаходи щодо завершення обігу приватизаційних паперів\n119. Видача приватизаційних майнових сертифікатів та\nкомпенсаційних сертифікатів здійснюється відповідно до\nзаконодавства до 1 липня 1998 року.\n120. Кінцевий термін використання приватизаційних майнових\nсертифікатів та компенсаційних сертифікатів у процесі приватизації\nвідповідно до законодавства - 1 травня 1999 року. ( Пункт 120 із\nзмінами, внесеними згідно із Законами N 377-XIV ( 377-14 ) від\n31.12.98, N 418-XIV ( 418-14 ) від 04.02.99 ) Заключний сертифікатний аукціон за приватизаційні майнові\nсертифікати провести до 1 травня 1999 року. Встановити, що в цьому\nаукціоні беруть участь громадяни України, які отримали і не\nвикористали приватизаційні майнові сертифікати, та фінансові\nпосередники, які депонували акумульовані ними приватизаційні\nмайнові сертифікати в Національній мережі центрів сертифікатних\nаукціонів до 1 березня 1999 року. ( Пункт 120 доповнено абзацом\nдругим згідно із Законом N 418-XIV ( 418-14 ) від 04.02.99 )\n121. Протягом 1998 року Кабінет Міністрів України разом з\nНаціональним банком України, Фондом державного майна України\nвживають заходів щодо запровадження механізму погашення\nневикористаних приватизаційних майнових сертифікатів.\n122. Після списання коштів з позабалансових рахунків\nпозабюджетного Державного фонду приватизації приватизаційні\nмайнові сертифікати в паперовій формі передаються до архіву. Строк\nїх зберігання становить п'ять років. За розпорядженням\nНаціонального банку України приватизаційні майнові сертифікати\nзнищуються у порядку, встановленому Національним банком України\nдля знищення грошових знаків.\nКонтроль за виконанням Програми\n123. Контроль за виконанням цієї Програми здійснюють\nПрезидент України, Верховна Рада України, Рахункова палата,\nКабінет Міністрів України, Фонд державного майна України, інші\nоргани виконавчої влади та правоохоронні органи в межах своєї\nкомпетенції, визначеної законодавством.\n124. Фонд державного майна України не рідше ніж один раз на\nквартал заслуховує звіти керівників структурних підрозділів Фонду\nта його регіональних відділень про виконання вимог та завдань цієї\nПрограми, організовує моніторинг виконання Програми.\n125. Фонд державного майна України залучає до планових\nперевірок діяльності регіональних відділень та представництв Фонду\nпредставників правоохоронних органів.\n126. Контроль за виконанням цієї Програми здійснюють:\nа) Верховна Рада України - шляхом заслуховування на своїх\nзасіданнях та на засіданнях комітетів і комісій Верховної Ради\nУкраїни звітів Фонду державного майна України та органів\nвиконавчої влади;\nб) Рахункова палата - шляхом планових перевірок використання\nкоштів Державного бюджету України;\nв) Кабінет Міністрів України - шляхом періодичного\nзаслуховування на своїх засіданнях керівників органів виконавчої\nвлади, Уряду Автономної Республіки Крим;\nг) Спеціальна контрольна комісія Верховної Ради України з\nпитань приватизації - шляхом попереднього розгляду проектів\nнормативно-правових актів Фонду державного майна України та\nнадання висновків до них.\n127. Фонд державного майна України:\nщоквартально подає Верховній Раді України, Рахунковій палаті\nта Кабінету Міністрів України аналітичну довідку про хід\nприватизації;\nщомісячно інформує Комітет Верховної Ради України з питань\nекономічної політики та управління народним господарством,\nСпеціальну контрольну комісію Верховної Ради України з питань\nприватизації та Кабінет Міністрів України про виконання цієї\nПрограми.\n128. Персональна відповідальність за виконання завдань\nПрограми покладається на:\nГолову Фонду державного майна України, керівників органів\nвиконавчої влади, уповноважених управляти державним майном - щодо\nприватизації майна, яке перебуває у державній власності;\nГолову Фонду майна Автономної Республіки Крим, керівників\nорганів виконавчої влади, уповноважених управляти майном, що\nналежить Автономній Республіці Крим, - щодо приватизації майна, що\nналежить Автономній Республіці Крим.\n\nПро Державну програму приватизації\nЗакон України від 12.02.1998 № 124/98-ВР\n\nПрипинення дії від 18.05.2000\nПостійна адреса:\nhttps://zakon.rada.gov.ua/go/124/98-%D0%B2%D1%80\nЗаконодавство України\nстаном на 22.02.2026\n\nвтратив чинність"
    }
  ],
  "definitions": []
}