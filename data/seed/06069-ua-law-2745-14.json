{
  "id": "ua-law-2745-14",
  "type": "statute",
  "title": "Закон України (2745-14)",
  "title_en": "",
  "short_name": "2745-14",
  "status": "in_force",
  "issued_date": "2001-10-04",
  "url": "https://zakon.rada.gov.ua/laws/show/2745-14",
  "description": "Official legislative act of Ukraine ingested from the Verkhovna Rada legal portal.",
  "provisions": [
    {
      "provision_ref": "art1",
      "section": "1",
      "title": "Стаття 1. Поняття страхування",
      "content": "Страхування - це вид цивільно-правових відносин щодо захисту\nмайнових інтересів громадян та юридичних осіб у разі настання\nпевних подій (страхових випадків), визначених договором\nстрахування або чинним законодавством, за рахунок грошових фондів,\nщо формуються шляхом сплати громадянами та юридичними особами\nстрахових платежів (страхових внесків, страхових премій) та\nдоходів від розміщення коштів цих фондів."
    },
    {
      "provision_ref": "art2",
      "section": "2",
      "title": "Стаття 2. Страховики",
      "content": "Страховиками визнаються фінансові установи, які створені у\nформі акціонерних, повних, командитних товариств або товариств з\nдодатковою відповідальністю згідно з Законом України\n\"Про господарські товариства\" ( 1576-12 ) з урахуванням\nособливостей, передбачених цим Законом, а також одержали у\nвстановленому порядку ліцензію на здійснення страхової діяльності.\nУчасників страховика повинно бути не менше трьох. Страхова\nдіяльність в Україні здійснюється виключно страховиками -\nрезидентами України.\nВ окремих випадках, встановлених законодавством України,\nстраховиками визнаються державні організації, які створені і діють\nвідповідно до цього Закону. У цьому разі використання слів\n\"державна\", \"національна\" або похідних від них у назві страховика\nдозволяється лише за умови, що єдиним власником такого страховика\nє держава.\nСлова \"страховик\", \"страхова компанія\", \"страхова\nорганізація\" та похідні від них дозволяється використовувати у\nназві лише тим юридичним особам, які мають ліцензію на здійснення\nстрахової діяльності.\nЗагальний розмір внесків страховика до статутних фондів інших\nстраховиків України не може перевищувати 30 відсотків його\nвласного статутного фонду, в тому числі розмір внеску до\nстатутного фонду окремого страховика не може перевищувати\n10 відсотків. Ці вимоги не поширюються на страховика, який\nздійснює види страхування інші, ніж страхування життя, у разі\nздійснення ним внесків до статутного фонду страховика, який\nздійснює страхування життя.\nПри створенні страховика або збільшенні зареєстрованого\nстатутного фонду статутний фонд повинен бути сплачений виключно в\nгрошовій формі. Дозволяється формування статутного фонду\nстраховика цінними паперами, що випускаються державою, за їх\nномінальною вартістю в порядку, визначеному спеціальним\nуповноваженим центральним органом виконавчої влади у справах\nнагляду за страховою діяльністю (далі - Уповноважений орган), але\nне більше 25 відсотків загального розміру статутного фонду.\nЗабороняється використовувати для формування статутного фонду\nвекселі, кошти страхових резервів, а також кошти, одержані в\nкредит, позику та під заставу, і вносити нематеріальні активи.\nПредметом безпосередньої діяльності страховика може бути лише\nстрахування, перестрахування і фінансова діяльність, пов'язана з\nформуванням, розміщенням страхових резервів та їх управлінням.\nДозволяються виконання зазначених видів діяльності у вигляді\nнадання послуг для інших страховиків на підставі укладених\nцивільно-правових угод, надання послуг (виконання робіт), якщо це\nбезпосередньо пов'язано із зазначеними видами діяльності, а також\nбудь-які операції для забезпечення власних господарських потреб\nстраховика.\nСтраховики, які здійснюють страхування життя, можуть надавати\nкредити страхувальникам, які уклали договори страхування життя.\nПорядок, умови видачі та розміри кредитів і порядок\nформування резерву для покриття можливих втрат встановлюються\nУповноваженим органом за погодженням з Національним банком\nУкраїни.\nЮридичні особи, які не відповідають вимогам цієї статті, не\nможуть займатися страховою діяльністю.\nПідприємства, установи та організації не можуть стати\nстраховиками шляхом внесення змін до статутних документів за\nумови, що вони попередньо займалися іншим видом діяльності, навіть\nу разі виконання положень цієї статті.\nЗаконодавством України може бути визначено уповноважених\nстраховиків для здійснення тих чи інших видів страхування, у разі\nякщо здійснення тих чи інших правовідносин передбачає використання\nбюджетних коштів, валютних резервів держави, гарантій Кабінету\nМіністрів України. Обов'язковою умовою для визначення\nуповноважених страховиків має бути проведення відкритого тендеру з\nоприлюдненням у засобах масової інформації його умов і результатів\nта участь представників добровільних об'єднань страховиків. В\nінших випадках забороняється будь-яке уповноваження страховиків\nдля здійснення окремих видів страхування з боку держави."
    },
    {
      "provision_ref": "art3",
      "section": "3",
      "title": "Стаття 3. Страхувальники",
      "content": "Страхувальниками визнаються юридичні особи та дієздатні\nгромадяни, які уклали із страховиками договори страхування або є\nстрахувальниками відповідно до законодавства України.\nСтрахувальники можуть укладати із страховиками договори про\nстрахування третіх осіб (застрахованих осіб) лише за їх згодою,\nкрім випадків, передбачених чинним законодавством. Застраховані\nособи можуть набувати прав і обов'язків страхувальника згідно з\nдоговором страхування.\nСтрахувальники мають право при укладанні договорів особистого\nстрахування призначати за згодою застрахованої особи громадян або\nюридичних осіб (вигодонабувачів) для отримання страхових виплат, а\nтакож замінювати їх до настання страхового випадку, якщо інше не\nпередбачено договором страхування.\nСтрахувальники мають право при укладанні договорів\nстрахування інших, ніж договори особистого страхування, призначати\nгромадян або юридичних осіб (вигодонабувачів), які можуть зазнати\nзбитків у результаті настання страхового випадку, для отримання\nстрахового відшкодування, а також замінювати їх до настання\nстрахового випадку, якщо інше не передбачено договором\nстрахування."
    },
    {
      "provision_ref": "art4",
      "section": "4",
      "title": "Стаття 4. Об'єкти страхування",
      "content": "Об'єктами страхування можуть бути майнові інтереси, що не\nсуперечать законодавству України, пов'язані:\nз життям, здоров'ям, працездатністю та додатковою пенсією\nстрахувальника або застрахованої особи (особисте страхування);\nз володінням, користуванням і розпорядженням майном (майнове\nстрахування);\nз відшкодуванням страхувальником заподіяної ним шкоди особі\nабо її майну, а також шкоди, заподіяної юридичній особі\n(страхування відповідальності)."
    },
    {
      "provision_ref": "art5",
      "section": "5",
      "title": "Стаття 5. Форми страхування",
      "content": "Страхування може бути добровільним або обов'язковим.\nОбов'язкові види страхування, які запроваджуються законами\nУкраїни, мають бути включені до цього Закону. Забороняється\nздійснення обов'язкових видів страхування, що не передбачені цим\nЗаконом."
    },
    {
      "provision_ref": "art6",
      "section": "6",
      "title": "Стаття 6. Добровільне страхування та його види",
      "content": "Добровільне страхування - це страхування, яке здійснюється на\nоснові договору між страхувальником і страховиком. Загальні умови\nі порядок здійснення добровільного страхування визначаються\nправилами страхування, що встановлюються страховиком самостійно\nвідповідно до вимог цього Закону. Конкретні умови страхування\nвизначаються при укладенні договору страхування відповідно до\nзаконодавства.\nДобровільне страхування у конкретного страховика не може бути\nобов'язковою передумовою при реалізації інших правовідносин.\nВиди добровільного страхування, на які видається ліцензія,\nвизначаються згідно з прийнятими страховиком правилами (умовами)\nстрахування, зареєстрованими Уповноваженим органом.\nВидами добровільного страхування можуть бути:\n1) страхування життя;\n2) страхування від нещасних випадків;\n3) медичне страхування (безперервне страхування здоров'я);\n4) страхування здоров'я на випадок хвороби;\n5) страхування залізничного транспорту;\n6) страхування наземного транспорту (крім залізничного);\n7) страхування повітряного транспорту;\n8) страхування водного транспорту (морського внутрішнього та\nінших видів водного транспорту);\n9) страхування вантажів та багажу (вантажобагажу);\n10) страхування від вогневих ризиків та ризиків стихійних\nявищ;\n11) страхування майна (іншого, ніж передбачено пунктами 5-9\nцієї статті);\n12) страхування цивільної відповідальності власників\nназемного транспорту (включаючи відповідальність перевізника);\n13) страхування відповідальності власників повітряного\nтранспорту (включаючи відповідальність перевізника);\n14) страхування відповідальності власників водного транспорту\n(включаючи відповідальність перевізника);\n15) страхування відповідальності перед третіми особами\n(іншої, ніж передбачена пунктами 12-14 цієї статті);\n16) страхування кредитів (у тому числі відповідальності\nпозичальника за непогашення кредиту);\n17) страхування інвестицій;\n18) страхування фінансових ризиків;\n19) страхування судових витрат;\n20) страхування виданих гарантій (порук) та прийнятих\nгарантій;\n21) страхування медичних витрат;\n22) інші види добровільного страхування.\nХарактеристику та класифікаційні ознаки видів добровільного\nстрахування визначає Уповноважений орган.\nСтрахування життя - це вид особистого страхування, який\nпередбачає обов'язок страховика здійснити страхову виплату згідно\nз договором страхування у разі смерті застрахованої особи, а\nтакож, якщо це передбачено договором страхування, у разі дожиття\nзастрахованої особи до закінчення строку дії договору страхування\nта (або) досягнення застрахованою особою визначеного договором\nвіку. Умови договору страхування життя можуть також передбачати\nобов'язок страховика здійснити страхову виплату у разі нещасного\nвипадку, що стався із застрахованою особою, та (або) хвороби\nзастрахованої особи. У разі, якщо при настанні страхового випадку\nпередбачено регулярні послідовні довічні страхові виплати\n(страхування довічної пенсії), обов'язковим є передбачення у\nдоговорі страхування ризику смерті застрахованої особи протягом\nперіоду між початком дії договору страхування та першою страховою\nвиплатою з числа довічних страхових виплат. В інших випадках\nпередбачення ризику смерті застрахованої особи є обов'язковим\nпротягом всього строку дії договору страхування життя.\nСтраховики мають право займатися тільки тими видами\nдобровільного страхування, які визначені в ліцензії."
    },
    {
      "provision_ref": "art7",
      "section": "7",
      "title": "Стаття 7. Види обов'язкового страхування",
      "content": "В Україні здійснюються такі види обов'язкового страхування:\n1) медичне страхування;\n2) особисте страхування медичних і фармацевтичних працівників\n(крім тих, які працюють в установах і організаціях, що\nфінансуються з Державного бюджету України) на випадок інфікування\nвірусом імунодефіциту людини при виконанні ними службових\nобов'язків;\n3) особисте страхування працівників відомчої (крім тих, які\nпрацюють в установах і організаціях, що фінансуються з Державного\nбюджету України) та сільської пожежної охорони і членів\nдобровільних пожежних дружин (команд);\n4) страхування спортсменів вищих категорій;\n5) страхування життя і здоров'я спеціалістів ветеринарної\nмедицини;\n6) особисте страхування від нещасних випадків на транспорті;\n7) авіаційне страхування цивільної авіації;\n8) страхування відповідальності морського перевізника та\nвиконавця робіт, пов'язаних із обслуговуванням морського\nтранспорту, щодо відшкодування збитків, завданих пасажирам,\nбагажу, пошті, вантажу, іншим користувачам морського транспорту та\nтретім особам;\n9) страхування цивільної відповідальності власників\nтранспортних засобів;\n10) страхування засобів водного транспорту;\n11) страхування врожаю сільськогосподарських культур і\nбагаторічних насаджень державними сільськогосподарськими\nпідприємствами, врожаю зернових культур і цукрових буряків\nсільськогосподарськими підприємствами всіх форм власності;\n12) страхування цивільної відповідальності оператора ядерної\nустановки за шкоду, яка може бути заподіяна внаслідок ядерного\nінциденту (порядок та умови цього страхування визначаються\nспеціальним законом України);\n13) страхування працівників (крім тих, які працюють в\nустановах і організаціях, що фінансуються з Державного бюджету\nУкраїни), які беруть участь у наданні психіатричної допомоги, в\nтому числі здійснюють догляд за особами, які страждають на\nпсихічні розлади;\n14) страхування цивільної відповідальності суб'єктів\nгосподарювання за шкоду, яку може бути заподіяно пожежами та\nаваріями на об'єктах підвищеної небезпеки, включаючи\nпожежовибухонебезпечні об'єкти та об'єкти, господарська діяльність\nна яких може призвести до аварій екологічного та\nсанітарно-епідеміологічного характеру;\n15) страхування цивільної відповідальності інвестора, в тому\nчислі за шкоду, заподіяну довкіллю, здоров'ю людей, за угодою про\nрозподіл продукції, якщо інше не передбачено такою угодою;\n16) страхування майнових ризиків за угодою про розподіл\nпродукції у випадках, передбачених Законом України \"Про угоди про\nрозподіл продукції\" ( 1039-14 );\n17) страхування фінансової відповідальності, життя і здоров'я\nтимчасового адміністратора та ліквідатора фінансової установи;\n18) страхування майнових ризиків при промисловій розробці\nродовищ нафти і газу у випадках, передбачених Законом України\n\"Про нафту і газ\" ( 2665-14 );\n19) страхування медичних та інших працівників державних і\nкомунальних закладів охорони здоров'я та державних наукових\nустанов (крім тих, які працюють в установах і організаціях, що\nфінансуються з Державного бюджету України) на випадок захворювання\nна інфекційні хвороби, пов'язаного з виконанням ними професійних\nобов'язків в умовах підвищеного ризику зараження збудниками\nінфекційних хвороб;\n20) страхування відповідальності експортера та особи, яка\nвідповідає за утилізацію (видалення) небезпечних відходів, щодо\nвідшкодування шкоди, яку може бути заподіяно здоров'ю людини,\nвласності та навколишньому природному середовищу під час\nтранскордонного перевезення та утилізації (видалення) небезпечних\nвідходів;\n21) страхування персоналу ядерних установок, джерел\nіонізуючого випромінювання, а також державних інспекторів з\nнагляду за ядерною та радіаційною безпекою безпосередньо на\nядерних установках від ризику негативного впливу іонізуючого\nвипромінювання на їхнє здоров'я за рахунок коштів ліцензіатів;\n22) страхування об'єктів космічної діяльності (наземна\nінфраструктура), перелік яких затверджується Кабінетом Міністрів\nУкраїни за поданням Національного космічного агентства України;\n23) страхування цивільної відповідальності суб'єктів\nкосмічної діяльності;\n24) страхування об'єктів космічної діяльності (космічна\nінфраструктура), які є власністю України, щодо ризиків, пов'язаних\nз підготовкою до запуску космічної техніки на космодромі, запуском\nта експлуатацією її у космічному просторі;\n25) страхування відповідальності щодо ризиків, пов'язаних з\nпідготовкою до запуску космічної техніки на космодромі, запуском\nта експлуатацією її у космічному просторі;\n26) страхування відповідальності суб'єктів перевезення\nнебезпечних вантажів на випадок настання негативних наслідків при\nперевезенні небезпечних вантажів;\n27) страхування професійної відповідальності осіб, діяльність\nяких може заподіяти шкоду третім особам, за переліком,\nвстановленим Кабінетом Міністрів України;\n28) страхування відповідальності власників собак (за\nпереліком порід, визначених Кабінетом Міністрів України) щодо\nшкоди, яка може бути заподіяна третім особам;\n29) страхування цивільної відповідальності громадян України,\nщо мають у власності чи іншому законному володінні зброю, за\nшкоду, яка може бути заподіяна третій особі або її майну внаслідок\nволодіння, зберігання чи використання цієї зброї;\n30) страхування тварин на випадок загибелі, знищення,\nвимушеного забою, від хвороб, стихійних лих та нещасних випадків у\nвипадках та згідно з переліком тварин, встановленими Кабінетом\nМіністрів України;\n31) страхування відповідальності суб'єктів туристичної\nдіяльності за шкоду, заподіяну життю чи здоров'ю туриста або його\nмайну;\n32) страхування відповідальності морського судновласника;\n33) страхування ліній електропередач та перетворюючого\nобладнання передавачів електроенергії від пошкодження внаслідок\nвпливу стихійних лих або техногенних катастроф та від протиправних\nдій третіх осіб.\nДля здійснення обов'язкового страхування Кабінет Міністрів\nУкраїни встановлює порядок та правила його проведення, форми\nтипового договору, особливі умови ліцензування обов'язкового\nстрахування, розміри страхових сум та максимальні розміри\nстрахових тарифів або методику актуарних розрахунків."
    },
    {
      "provision_ref": "art8",
      "section": "8",
      "title": "Стаття 8. Страховий ризик і страховий випадок",
      "content": "Страховий ризик - певна подія, на випадок якої проводиться\nстрахування і яка має ознаки ймовірності та випадковості настання.\nСтраховий випадок - подія, передбачена договором страхування\nабо законодавством, яка відбулася і з настанням якої виникає\nобов'язок страховика здійснити виплату страхової суми (страхового\nвідшкодування) страхувальнику, застрахованій або іншій третій\nособі.\nСтаття 9. Страхова сума, страхова виплата, страхове\nвідшкодування і франшиза\nСтрахова сума - грошова сума, в межах якої страховик\nвідповідно до умов страхування зобов'язаний провести виплату при\nнастанні страхового випадку.\nСтрахова виплата - грошова сума, яка виплачується страховиком\nвідповідно до умов договору страхування при настанні страхового\nвипадку.\nСтрахові виплати за договором страхування життя здійснюються\nв розмірі страхової суми (її частини) та (або) у вигляді\nрегулярних, послідовних виплат обумовлених у договорі страхування\nсум (ануїтету).\nРозмір страхової суми та (або) розміри страхових виплат\nвизначаються за домовленістю між страховиком та страхувальником\nпід час укладання договору страхування або внесення змін до\nдоговору страхування, або у випадках, передбачених чинним\nзаконодавством.\nСтрахова сума може бути встановлена по окремому страховому\nвипадку, групі страхових випадків, договору страхування у цілому.\nСтрахова сума не встановлюється для страхового випадку, у\nразі настання якого здійснюються регулярні, послідовні страхові\nвиплати у вигляді ануїтету.\nЗазначена у договорі страхування життя величина\nінвестиційного доходу не повинна перевищувати чотирьох відсотків\nрічних.\nДоговором страхування життя обов'язково передбачається\nзбільшення розміру страхової суми та (або) розміру страхових\nвиплат на суми (бонуси), які визначаються страховиком один раз на\nрік за результатами отриманого інвестиційного доходу від\nрозміщення коштів резервів із страхування життя за вирахуванням\nвитрат страховика на ведення справи у розмірі до 15 відсотків\nотриманого інвестиційного доходу та обов'язкового відрахування в\nматематичні резерви частки інвестиційного доходу, що відповідає\nрозміру інвестиційного доходу, який застосовується для розрахунку\nстрахового тарифу за цим договором страхування та у разі\nіндексації розміру страхової суми та (або) розміру страхових\nвиплат за офіційним індексом інфляції, відрахування в математичні\nрезерви частки інвестиційного доходу, що відповідає такій\nіндексації.\nДоговором страхування життя також може бути передбачено\nзбільшення розміру страхової суми та (або) розміру страхових\nвиплат на суми (бонуси), які визначаються страховиком один раз на\nрік за іншими фінансовими результатами його діяльності (участь у\nприбутках страховика).\nПрийняті страховиком додаткові страхові зобов'язання\nповідомляються страхувальнику письмово і не можуть бути у\nподальшому зменшені в односторонньому порядку.\nУ разі несплати страхувальником чергового страхового внеску в\nрозмірі та у строки, передбачені правилами та договором\nстрахування життя, таким договором може бути передбачено право\nстраховика в односторонньому порядку зменшити (редукувати) розмір\nстрахової суми та (або) страхових виплат.\nДоговором страхування життя може бути передбачено індексацію\n(зміну) за офіційним індексом інфляції розміру страхової суми та\n(або) страхових виплат протягом дії договору страхування життя за\nумови відповідної індексації (зміни) розміру страхового платежу\n(страхового внеску, страхової премії). Порядок та умови індексації\nвизначаються правилами та договором страхування.\nСтрахові виплати за договорами особистого страхування\nздійснюються незалежно від суми, яку має отримати одержувач за\nдержавним соціальним страхуванням та соціальним забезпеченням, і\nсуми, що має бути йому сплачена як відшкодування збитків.\nРозмір страхової суми визначається договором страхування або\nчинним законодавством під час укладання договору страхування чи\nзміни договору страхування. У разі якщо при настанні страхового\nвипадку передбачаються послідовні довічні страхові виплати, у\nдоговорі страхування визначаються розміри таких послідовних\nдовічних страхових виплат, а страхова сума по цих випадках не\nвстановлюється.\nПри страхуванні майна страхова сума встановлюється в межах\nвартості майна за цінами і тарифами, що діють на момент укладання\nдоговору, якщо інше не передбачено договором страхування.\nСтрахове відшкодування - страхова виплата, яка здійснюється\nстраховиком у межах страхової суми за договорами майнового\nстрахування і страхування відповідальності при настанні страхового\nвипадку.\nСтрахове відшкодування не може перевищувати розміру прямого\nзбитку, якого зазнав страхувальник. Непрямі збитки вважаються\nзастрахованими, якщо це передбачено договором страхування. У разі\nколи страхова сума становить певну частку вартості застрахованого\nоб'єкта, страхове відшкодування виплачується у такій же частці від\nвизначених по страховій події збитків, якщо інше не передбачено\nумовами страхування.\nФраншиза - частина збитків, що не відшкодовується страховиком\nзгідно з договором страхування.\nЯкщо майно застраховане у кількох страховиків і загальна\nстрахова сума перевищує дійсну вартість майна, то страхове\nвідшкодування, що виплачується усіма страховиками, не може\nперевищувати дійсної вартості майна. При цьому кожний страховик\nздійснює виплату пропорційно розміру страхової суми за укладеним\nним договором страхування."
    },
    {
      "provision_ref": "art10",
      "section": "10",
      "title": "Стаття 10. Страховий платіж, страховий тариф",
      "content": "Страховий платіж (страховий внесок, страхова премія) - плата\nза страхування, яку страхувальник зобов'язаний внести страховику\nзгідно з договором страхування.\nСтраховий тариф - ставка страхового внеску з одиниці\nстрахової суми за визначений період страхування.\nСтрахові тарифи при добровільній формі страхування\nобчислюються страховиком актуарно (математично) на підставі\nвідповідної статистики настання страхових випадків, а за\nдоговорами страхування життя - також з урахуванням величини\nінвестиційного доходу, яка повинна зазначатися у договорі\nстрахування. Конкретний розмір страхового тарифу визначається в\nдоговорі страхування за згодою сторін.\nАктуарними розрахунками можуть займатися особи, які мають\nвідповідну кваліфікацію згідно з вимогами, встановленими\nУповноваженим органом, яка підтверджується відповідним свідоцтвом."
    },
    {
      "provision_ref": "art11",
      "section": "11",
      "title": "Стаття 11. Співстрахування",
      "content": "Об'єкт страхування може бути застрахований за одним договором\nстрахування та за згодою страхувальника кількома страховиками\n(співстрахування). При цьому в договорі повинні міститися умови,\nщо визначають права і обов'язки кожного страховика.\nЗа наявності відповідної угоди між співстраховиками і\nстрахувальником один із співстраховиків може представляти всіх\nінших у взаємовідносинах із страхувальником, залишаючись\nвідповідальним перед ним лише у розмірі своєї частки."
    },
    {
      "provision_ref": "art12",
      "section": "12",
      "title": "Стаття 12. Перестрахування",
      "content": "Перестрахування - страхування одним страховиком (цедентом,\nперестрахувальником) на визначених договором умовах ризику\nвиконання частини своїх обов'язків перед страхувальником у іншого\nстраховика (перестраховика) резидента або нерезидента, який має\nстатус страховика або перестраховика, згідно з законодавством\nкраїни, в якій він зареєстрований.\nПерестрахування у страховика (перестраховика) нерезидента\nздійснюється згідно з вимогами та в порядку, встановленими\nКабінетом Міністрів України.\nСтраховик (цедент, перестрахувальник) зобов'язаний\nповідомляти перестраховика про всі зміни свого договору з\nстрахувальником.\nСтраховик (цедент, перестрахувальник), який уклав з\nперестраховиком договір про перестрахування, залишається\nвідповідальним перед страхувальником у повному обсязі згідно з\nдоговором страхування.\nУ разі, якщо обсяги страхових платежів, що передаються в\nперестрахування нерезидентам, перевищують 50 відсотків їх\nзагального розміру, отриманого з початку календарного року,\nперестрахувальник подає до Уповноваженого органу декларацію за\nзвітний період за формою, встановленою Кабінетом Міністрів\nУкраїни.\nУ декларації страховик (перестрахувальник) зобов'язаний\nвказати інформацію про ризики та об'єкти страхування, які\nперестраховуються у нерезидентів, дані про нерезидентів -\nперестраховиків та про перестраховиків брокерів, іншу інформацію,\nвизначену Кабінетом Міністрів України.\nУповноважений орган може проводити тематичні перевірки\nстраховиків на підставі аналізу поданих декларацій."
    },
    {
      "provision_ref": "art13",
      "section": "13",
      "title": "Стаття 13. Об'єднання страховиків",
      "content": "Страховики можуть утворювати спілки, асоціації та інші\nоб'єднання для координації своєї діяльності, захисту інтересів\nсвоїх членів та здійснення спільних програм, якщо їх утворення не\nсуперечить законодавству України. Ці об'єднання не можуть\nзайматися страховою діяльністю.\nОб'єднання страховиків діють на підставі статутів і набувають\nправ юридичної особи після їх державної реєстрації. Орган, що\nздійснює реєстрацію об'єднань страховиків, у десятиденний строк з\nдня реєстрації повідомляє про це Уповноважений орган.\nСтраховики, яким дозволено займатися страхуванням\nвідповідальності власників транспортних засобів за шкоду,\nзаподіяну третім особам, та за умовами, передбаченими міжнародними\nдоговорами України щодо зазначеного виду страхування, зобов'язані\nутворити Моторне (транспортне) страхове бюро, яке є юридичною\nособою, що утримується за рахунок коштів страховиків.\nМоторне (транспортне) страхове бюро є єдиним об'єднанням\nстраховиків, які здійснюють обов'язкове страхування цивільної\nвідповідальності власників транспортних засобів за шкоду,\nзаподіяну третім особам. Участь страховиків у Моторному\n(транспортному) страховому бюро є умовою здійснення діяльності\nщодо обов'язкового страхування цивільної відповідальності\nвласників транспортних засобів.\nОсновними завданнями Моторного (транспортного) страхового\nбюро є:\nвиконання страхових зобов'язань із зазначеного у цій статті\nвиду обов'язкового страхування за страховиків - його членів у разі\nїх неплатоспроможності;\nвиплати із централізованих страхових резервних фондів у\nмежах, передбачених умовами здійснення зазначеного у цій статті\nвиду обов'язкового страхування, компенсацій за шкоду, заподіяну\nжиттю і здоров'ю потерпілих у дорожньо-транспортних подіях, що\nсталися з вини водіїв невстановленого транспорту; коли винуватець\nзагинув і не мав чинного договору такого обов'язкового\nстрахування; в інших випадках та на умовах, встановлених Кабінетом\nМіністрів України;\nзабезпечення пільгового страхування для окремих категорій\nавтовласників за рахунок коштів централізованих страхових\nрезервних фондів у випадках та на умовах, встановлених Кабінетом\nМіністрів України.\nДо Моторного (транспортного) страхового бюро, яке здійснило\nвиплату компенсацій, в межах фактичних витрат переходить право\nвимоги, яке потерпілий або інша особа, що одержала таку\nкомпенсацію, має до особи, відповідальної за заподіяну шкоду.\nМоторне (транспортне) страхове бюро забезпечує членство\nУкраїни в міжнародній системі автострахування \"Зелена Картка\" та\nвиконання загальновизнаних зобов'язань перед аналогічними\nуповноваженими організаціями інших країн - членів цієї системи.\nМоторне (транспортне) страхове бюро є організацією - гарантом\nпо відшкодуванню шкоди: на території країн - членів міжнародної\nсистеми автострахування \"Зелена Картка\", спричиненої власниками\n(користувачами) зареєстрованих в Україні транспортних засобів,\nякщо такі власники (користувачі) надали відповідним іноземним\nорганам страховий сертифікат \"Зелена Картка\", виданий від імені\nстраховиків - членів Моторного (транспортного) страхового бюро; на\nтериторії України, спричиненої водіями-нерезидентами, на умовах та\nв обсягах, встановлених законодавством про обов'язкове страхування\nцивільної відповідальності власників транспортних засобів та\nпринципами взаємного врегулювання шкоди на території країн -\nчленів міжнародної системи автострахування \"Зелена Картка\"; за\nінших обставин, на умовах, визначених чинним законодавством про\nцивільну відповідальність власників транспортних засобів.\nУ випадку, коли Моторним (транспортним) страховим бюро\nвідповідно до правил міжнародної системи автострахування \"Зелена\nКартка\" було здійснене відшкодування шкоди за страховика - члена\nоб'єднання або за власника (користувача) зареєстрованого в Україні\nтранспортного засобу, який використовував за кордоном підроблений\nабо змінений у незаконний спосіб страховий сертифікат \"Зелена\nКартка\" та спричинив дорожньо-транспортну подію, відповідні\nвитрати Моторного (транспортного) страхового бюро мають бути\nкомпенсовані такими особами в повному обсязі.\nФінансування виконання гарантійних функцій та завдань\nМоторного (транспортного) страхового бюро здійснюється за рахунок\nкоштів централізованих страхових резервних фондів, органами\nуправління якими є це об'єднання страховиків.\nМоторне (транспортне) страхове бюро, за погодженням з\nУповноваженим органом, встановлює єдиний зразок страхових свідоцтв\n(полісів, сертифікатів), які є формою договору обов'язкового\nстрахування цивільної відповідальності власників транспортних\nзасобів.\nЗаконодавством України Моторному (транспортному) страховому\nбюро можуть бути надані права щодо прийняття рішень, які є\nобов'язковими для страховиків - членів Моторного (транспортного)\nстрахового бюро в частині уніфікації порядку укладання та\nвиконання договорів обов'язкового страхування цивільної\nвідповідальності власників транспортних засобів.\nСтраховики, яким дозволено займатися страхуванням авіаційних\nризиків, та страховики, яким дозволено займатися страхуванням\nморських ризиків, можуть створити Авіаційне страхове бюро та\nМорське страхове бюро, які мають бути юридичними особами, що\nутримуються за рахунок коштів страховиків.\nСтраховики, які мають дозвіл на страхування відповідальності\nоператорів ядерних установок за шкоду, що може бути заподіяна\nвнаслідок ядерного інциденту, зобов'язані утворити ядерний\nстраховий пул, який має бути юридичною особою, що утримується за\nрахунок коштів страховиків."
    },
    {
      "provision_ref": "art14",
      "section": "14",
      "title": "Стаття 14. Товариства взаємного страхування",
      "content": "Громадяни та юридичні особи з метою страхового захисту своїх\nмайнових інтересів можуть створювати товариства взаємного\nстрахування в порядку і на умовах, визначених законодавством\nУкраїни."
    },
    {
      "provision_ref": "art15",
      "section": "15",
      "title": "Стаття 15. Посередницька діяльність у сфері страхування",
      "content": "Страхова діяльність в Україні може провадитися за участю\nстрахових посередників. Страховими посередниками можуть бути\nстрахові або перестрахові брокери, страхові агенти.\nПосередницька діяльність страхових та перестрахових брокерів\nу страхуванні та перестрахуванні здійснюється як виключний вид\nдіяльності і може включати консультування, експертно-інформаційні\nпослуги, роботу, пов'язану з підготовкою, укладанням та виконанням\n(супроводом) договорів страхування (перестрахування), в тому числі\nщодо врегулювання збитків у частині одержання та перерахування\nстрахових платежів, страхових виплат та страхових відшкодувань за\nугодою відповідно із страхувальником або перестрахувальником, інші\nпосередницькі послуги у страхуванні та перестрахуванні за\nпереліком, встановленим Уповноваженим органом.\nСтрахові брокери - юридичні особи або громадяни, які\nзареєстровані у встановленому порядку як суб'єкти підприємницької\nдіяльності та здійснюють за винагороду посередницьку діяльність у\nстрахуванні від свого імені на підставі брокерської угоди з\nособою, яка має потребу у страхуванні як страхувальник. Страхові\nброкери - громадяни, які зареєстровані у встановленому порядку як\nсуб'єкти підприємницької діяльності, не мають права отримувати та\nперераховувати страхові платежі, страхові виплати та виплати\nстрахового відшкодування.\nПерестрахові брокери - юридичні особи, які здійснюють за\nвинагороду посередницьку діяльність у перестрахуванні від свого\nімені на підставі брокерської угоди із страховиком, який має\nпотребу у перестрахуванні як перестрахувальник.\nДозволяється здійснення діяльності страхового та\nперестрахового брокера однією юридичною особою за умови виконання\nнею вимог щодо здійснення діяльності страхового та перестрахового\nброкера.\nПорядок реєстрації страхових та перестрахових брокерів\nвизначається Уповноваженим органом.\nСтрахові агенти - громадяни або юридичні особи, які діють від\nімені та за дорученням страховика і виконують частину його\nстрахової діяльності, а саме: укладають договори страхування,\nодержують страхові платежі, виконують роботи, пов'язані із\nздійсненням страхових виплат та страхових відшкодувань. Страхові\nагенти є представниками страховика і діють в його інтересах за\nвинагороду на підставі договору доручення із страховиком.\nПосередницька діяльність на території України з укладання\nдоговорів страхування з іноземними страховиками не допускається,\nкрім договорів перестрахування з дотриманням вимог статті 30 цього\nЗакону.\nСтрахові або перестрахові брокери-нерезиденти можуть надавати\nпослуги лише через постійні представництва в Україні, які повинні\nбути зареєстровані як платники податку відповідно до законодавства\nУкраїни та включені до державного реєстру страхових або\nперестрахових брокерів."
    },
    {
      "provision_ref": "art16",
      "section": "16",
      "title": "Стаття 16. Договір страхування",
      "content": "Договір страхування - це письмова угода між страхувальником і\nстраховиком, згідно з якою страховик бере на себе зобов'язання у\nразі настання страхового випадку здійснити страхову виплату\nстрахувальнику або іншій особі, визначеній у договорі страхування\nстрахувальником, на користь якої укладено договір страхування\n(подати допомогу, виконати послугу тощо), а страхувальник\nзобов'язується сплачувати страхові платежі у визначені строки та\nвиконувати інші умови договору.\nСтраховики, які здійснюють страхування життя, зобов'язані\nвести персоніфікований (індивідуальний) облік договорів\nстрахування життя в порядку та на умовах, визначених Уповноваженим\nорганом.\nДоговори страхування укладаються відповідно до правил\nстрахування.\nДоговір страхування повинен містити:\nназву документа;\nназву та адресу страховика;\nпрізвище, ім'я, по батькові або назву страхувальника та\nзастрахованої особи, їх адреси та дати народження;\nпрізвище, ім'я, по батькові, дату народження або назву\nвигодонабувача та його адресу;\nзазначення об'єкта страхування;\nрозмір страхової суми за договором страхування іншим, ніж\nдоговір страхування життя;\nрозмір страхової суми та (або) розміри страхових виплат за\nдоговором страхування життя;\nперелік страхових випадків;\nрозміри страхових внесків (платежів, премій) і строки їх\nсплати;\nстраховий тариф (страховий тариф не визначається для\nстрахових випадків, для яких не встановлюється страхова сума);\nстрок дії договору;\nпорядок зміни і припинення дії договору;\nумови здійснення страхової виплати;\nпричини відмови у страховій виплаті;\nправа та обов'язки сторін і відповідальність за невиконання\nабо неналежне виконання умов договору;\nінші умови за згодою сторін;\nпідписи сторін.\nУповноважений орган має право встановлювати додаткові вимоги\nдо договорів страхування життя та договорів страхування майна\nгромадян.\nВідповідно до міжнародних систем страхування, які вимагають\nзастосування уніфікованих умов страхування, договори страхування\nукладаються відповідно до таких умов страхування, з урахуванням\nвимог, передбачених цим Законом.\nУ разі виїзду зареєстрованого в Україні автотранспортного\nзасобу на територію іншої країни - члена міжнародної системи\nавтострахування \"Зелена Картка\", власник такого транспортного\nзасобу зобов'язаний укласти договір обов'язкового страхування\nцивільної відповідальності власника (користувача) транспортного\nзасобу перед третіми особами, дія якого поширюється на ці країни,\nта отримати від страховика - повного члена Моторного\n(транспортного) страхового бюро страховий сертифікат \"Зелена\nКартка\" єдиного зразка, який прийнятий в усіх країнах - членах\nцієї міжнародної системи страхування."
    },
    {
      "provision_ref": "art17",
      "section": "17",
      "title": "Стаття 17. Правила страхування",
      "content": "Правила страхування розробляються страховиком для кожного\nвиду страхування окремо і підлягають реєстрації в Уповноваженому\nоргані при видачі ліцензії на право здійснення відповідного виду\nстрахування.\nПравила страхування повинні містити:\nперелік об'єктів страхування;\nпорядок визначення розмірів страхових сум та (або) розмірів\nстрахових виплат;\nстрахові ризики;\nвиключення із страхових випадків і обмеження страхування;\nстрок та місце дії договору страхування;\nпорядок укладення договору страхування;\nправа та обов'язки сторін;\nдії страхувальника у разі настання страхового випадку;\nперелік документів, що підтверджують настання страхового\nвипадку та розмір збитків;\nпорядок і умови здійснення страхових виплат;\nстрок прийняття рішення про здійснення або відмову в\nздійсненні страхових виплат;\nпричини відмови у страховій виплаті або виплаті страхового\nвідшкодування;\nумови припинення договору страхування;\nпорядок вирішення спорів;\nстрахові тарифи за договорами страхування іншими, ніж\nдоговори страхування життя;\nстрахові тарифи та методику їх розрахунку за договорами\nстрахування життя;\nособливі умови.\nУ разі, якщо страховик запроваджує нові правила страхування\nчи коли до правил страхування вносяться зміни та (або) доповнення,\nстраховик повинен подати ці нові правила, зміни та (або)\nдоповнення для реєстрації до Уповноваженого органу.\nУповноважений орган має право відмовити у видачі ліцензії та\nреєстрації правил чи змін та (або) доповнень до них, якщо подані\nправила страхування або зміни чи доповнення до них суперечать\nчинному законодавству, порушують чи обмежують права страхувальника\nабо не відповідають вимогам цієї статті."
    },
    {
      "provision_ref": "art18",
      "section": "18",
      "title": "Стаття 18. Укладання і початок дії договору страхування",
      "content": "Для укладання договору страхування страхувальник подає\nстраховику письмову заяву за формою, встановленою страховиком, або\nіншим чином заявляє про свій намір укласти договір страхування.\nПри укладанні договору страхування страховик має право запросити у\nстрахувальника баланс або довідку про фінансовий стан,\nпідтверджені аудитором (аудиторською фірмою), та інші документи,\nнеобхідні для оцінки страховиком страхового ризику.\nФакт укладання договору страхування може посвідчуватися\nстраховим свідоцтвом (полісом, сертифікатом), що є формою договору\nстрахування.\nДоговір страхування набирає чинності з моменту внесення\nпершого страхового платежу, якщо інше не передбачено договором\nстрахування.\nДоговір страхування життя може бути укладений як шляхом\nскладання одного документа (договору страхування), підписаного\nсторонами, так і шляхом обміну листами, документами, підписаними\nстороною, яка їх надсилає. У разі надання страхувальником\nписьмової заяви за формою, встановленою страховиком, що виражає\nнамір укласти договір страхування, такий договір може бути\nукладений шляхом надіслання страхувальнику копії правил\nстрахування та видачі страхувальнику страхового свідоцтва\n(поліса), який не містить розбіжностей з поданою заявою. Заява\nскладається у двох примірниках, копія заяви надсилається\nстрахувальнику з відміткою страховика або його уповноваженого\nпредставника про прийняття запропонованих умов страхування."
    },
    {
      "provision_ref": "art19",
      "section": "19",
      "title": "Стаття 19. Валюта страхування",
      "content": "Страхувальники згідно з укладеними договорами страхування\nмають право вносити платежі лише у грошовій одиниці України, а\nстрахувальник-нерезидент - у іноземній вільно конвертованій валюті\nабо у грошовій одиниці України у випадках, передбачених чинним\nзаконодавством України, з урахуванням положень частини четвертої\nцієї статті при укладанні договорів страхування життя.\nЯкщо дія договору страхування поширюється на іноземну\nтериторію відповідно до укладених угод з іноземними партнерами, то\nпорядок валютних розрахунків регулюється відповідно до вимог\nзаконодавства України про валютне регулювання.\nСтрахова виплата здійснюється тією валютою, яка передбачена\nдоговором страхування, якщо інше не передбачено законодавством\nУкраїни.\nГрошові зобов'язання сторін по договорах страхування життя,\nза їх згодою, можуть бути визначені як у національній валюті\nУкраїни, так і у вільно конвертованій валюті або розрахункових\nвеличинах, що визначають фактичний розмір зобов'язань страховика\nна дату виникнення або виконання цих зобов'язань."
    },
    {
      "provision_ref": "art20",
      "section": "20",
      "title": "Стаття 20. Обов'язки страховика",
      "content": "Страховик зобов'язаний:\n1) ознайомити страхувальника з умовами та правилами\nстрахування;\n2) протягом двох робочих днів, як тільки стане відомо про\nнастання страхового випадку, вжити заходів щодо оформлення всіх\nнеобхідних документів для своєчасного здійснення страхової виплати\nабо страхового відшкодування страхувальнику;\n3) при настанні страхового випадку здійснити страхову виплату\nабо виплату страхового відшкодування у передбачений договором\nстрок. Страховик несе майнову відповідальність за несвоєчасне\nздійснення страхової виплати (страхового відшкодування) шляхом\nсплати страхувальнику неустойки (штрафу, пені), розмір якої\nвизначається умовами договору страхування;\n4) відшкодувати витрати, понесені страхувальником при\nнастанні страхового випадку щодо запобігання або зменшення\nзбитків, якщо це передбачено умовами договору;\n5) за заявою страхувальника у разі здійснення ним заходів, що\nзменшили страховий ризик, або збільшення вартості майна\nпереукласти з ним договір страхування;\n6) тримати в таємниці відомості про страхувальника та його\nмайновий стан за винятком випадків, передбачених законодавством\nУкраїни.\nУмовами договору страхування можуть бути передбачені також\nінші обов'язки страховика."
    },
    {
      "provision_ref": "art21",
      "section": "21",
      "title": "Стаття 21. Обов'язки страхувальника",
      "content": "Страхувальник зобов'язаний:\n1) своєчасно вносити страхові платежі;\n2) при укладанні договору страхування надати інформацію\nстраховикові про всі відомі йому обставини, що мають істотне\nзначення для оцінки страхового ризику, і надалі інформувати його\nпро будь-яку зміну страхового ризику;\n3) повідомити страховика про інші діючі договори страхування\nщодо цього об'єкта страхування;\n4) вживати заходів щодо запобігання та зменшення збитків,\nзавданих внаслідок настання страхового випадку;\n5) повідомити страховика про настання страхового випадку в\nстрок, передбачений умовами страхування.\nУмовами договору страхування можуть бути передбачені також\nінші обов'язки страхувальника.\nСтаття 22. Зміна страхувальника-громадянина в договорі\nстрахування\nУ разі смерті страхувальника-громадянина, який уклав договір\nмайнового страхування, права і обов'язки страхувальника переходять\nдо осіб, які одержали це майно в спадщину. Страховик або будь-хто\nіз спадкоємців має право ініціювати переукладення договору\nстрахування.\nВ інших випадках права і обов'язки страхувальника можуть\nперейти до іншого громадянина чи юридичної особи лише за згодою\nстраховика, якщо інше не передбачено договором страхування.\nУ разі смерті страхувальника, який уклав договір особистого\nстрахування на користь третіх осіб, його права і обов'язки можуть\nперейти як до цих осіб, так і до осіб, на яких відповідно до\nчинного законодавства покладено обов'язки щодо охорони прав і\nзаконних інтересів застрахованих.\nСтаття 23. Наслідки втрати страхувальником прав юридичної\nособи\nЯкщо страхувальник - юридична особа припиняється і\nвстановлюються його правонаступники, права та обов'язки\nстрахувальника переходять до правонаступника.\nСтаття 24. Наслідки втрати страхувальником-громадянином\nдієздатності\nУ разі визнання судом страхувальника-громадянина недієздатним\nйого права і обов'язки за договором страхування переходять до його\nопікуна, а дія договору страхування цивільної відповідальності\nприпиняється з часу втрати ним дієздатності.\nУ разі визнання судом страхувальника-громадянина обмежено\nдієздатним він здійснює свої права і обов'язки страхувальника за\nдоговором страхування лише за згодою піклувальника.\nСтаття 25. Порядок і умови здійснення страхових виплат та\nстрахового відшкодування\nЗдійснення страхових виплат і виплата страхового\nвідшкодування проводиться страховиком згідно з договором\nстрахування або законодавством на підставі заяви страхувальника\n(його правонаступника або третіх осіб, визначених умовами\nстрахування) і страхового акта (аварійного сертифіката), який\nскладається страховиком або уповноваженою ним особою (аварійним\nкомісаром) у формі, що визначається страховиком.\nАварійні комісари - особи, які займаються визначенням причин\nнастання страхового випадку та розміру збитків, кваліфікаційні\nвимоги до яких встановлюються актами чинного законодавства\nУкраїни.\nСтраховик та страхувальник мають право залучити за свій\nрахунок аварійного комісара до розслідування обставин страхового\nвипадку. Страховик не може відмовити страхувальнику в проведенні\nрозслідування і повинен ознайомити аварійного комісара з усіма\nобставинами страхового випадку, надати всі необхідні матеріальні\nдокази та документи.\nУ разі необхідності страховик або Моторне (транспортне)\nстрахове бюро можуть робити запити про відомості, пов'язані із\nстраховим випадком, до правоохоронних органів, банків, медичних\nзакладів та інших підприємств, установ і організацій, що володіють\nінформацією про обставини страхового випадку, а також можуть\nсамостійно з'ясовувати причини та обставини страхового випадку.\nПідприємства, установи та організації зобов'язані надсилати\nвідповіді страховикам та Моторному (транспортному) страховому бюро\nна запити про відомості, пов'язані із страховим випадком, у тому\nчислі й дані, що є комерційною таємницею. При цьому страховик та\nМоторне (транспортне) страхове бюро несуть відповідальність за їх\nрозголошення в будь-якій формі, за винятком випадків, передбачених\nзаконодавством України.\nСтаття 26. Відмова у страхових виплатах або страховому\nвідшкодуванні\nПідставою для відмови страховика у здійсненні страхових\nвиплат або страхового відшкодування є:\n1) навмисні дії страхувальника або особи, на користь якої\nукладено договір страхування, спрямовані на настання страхового\nвипадку. Зазначена норма не поширюється на дії, пов'язані з\nвиконанням ними громадянського чи службового обов'язку, в стані\nнеобхідної оборони (без перевищення її меж) або захисту майна,\nжиття, здоров'я, честі, гідності та ділової репутації.\nКваліфікація дій страхувальника або особи, на користь якої\nукладено договір страхування, встановлюється відповідно до чинного\nзаконодавства України;\n2) вчинення страхувальником-громадянином або іншою особою, на\nкористь якої укладено договір страхування, умисного злочину, що\nпризвів до страхового випадку;\n3) подання страхувальником свідомо неправдивих відомостей про\nоб'єкт страхування або про факт настання страхового випадку;\n4) отримання страхувальником повного відшкодування збитків за\nмайновим страхуванням від особи, винної у їх заподіянні;\n5) несвоєчасне повідомлення страхувальником про настання\nстрахового випадку без поважних на це причин або створення\nстраховикові перешкод у визначенні обставин, характеру та розміру\nзбитків;\n6) інші випадки, передбачені законодавством України.\nУмовами договору страхування можуть бути передбачені інші\nпідстави для відмови у здійсненні страхових виплат, якщо це не\nсуперечить законодавству України.\nРішення про відмову у страховій виплаті приймається\nстраховиком у строк не більший передбаченого правилами страхування\nта повідомляється страхувальнику в письмовій формі з\nобгрунтуванням причин відмови.\nВідмову страховика у страховій виплаті може бути оскаржено\nстрахувальником у судовому порядку.\nНегативний фінансовий стан страховика не є підставою для\nвідмови у виплаті страхових сум (їх частин) або страхового\nвідшкодування страхувальнику.\nСтаття 27. Перехід до страховика прав страхувальника щодо\nособи, відповідальної за заподіяні збитки\nДо страховика, який виплатив страхове відшкодування за\nдоговором майнового страхування, в межах фактичних затрат\nпереходить право вимоги, яке страхувальник або інша особа, що\nодержала страхове відшкодування, має до особи, відповідальної за\nзаподіяний збиток."
    },
    {
      "provision_ref": "art28",
      "section": "28",
      "title": "Стаття 28. Припинення дії договору страхування",
      "content": "Дія договору страхування припиняється та втрачає чинність за\nзгодою сторін, а також у разі:\n1) закінчення строку дії;\n2) виконання страховиком зобов'язань перед страхувальником у\nповному обсязі;\n3) несплати страхувальником страхових платежів у встановлені\nдоговором строки. При цьому договір вважається достроково\nприпиненим у випадку, якщо перший (або черговий) страховий платіж\nне був сплачений за письмовою вимогою страховика протягом десяти\nробочих днів з дня пред'явлення такої вимоги страхувальнику, якщо\nінше не передбачено умовами договору;\n4) ліквідації страхувальника - юридичної особи або смерті\nстрахувальника-громадянина чи втрати ним дієздатності, за винятком\nвипадків, передбачених статтями 22, 23 і 24 цього Закону;\n5) ліквідації страховика у порядку, встановленому\nзаконодавством України;\n6) прийняття судового рішення про визнання договору\nстрахування недійсним;\n7) в інших випадках, передбачених законодавством України.\nДію договору страхування може бути достроково припинено за\nвимогою страхувальника або страховика, якщо це передбачено умовами\nдоговору страхування. Дія договору особистого страхування не може\nбути припинена страховиком достроково, якщо на це немає згоди\nстрахувальника, який виконує всі умови договору страхування, та\nякщо інше не передбачено умовами договору та законодавством\nУкраїни.\nПро намір достроково припинити дію договору страхування\nбудь-яка сторона зобов'язана повідомити іншу не пізніш як за\n30 календарних днів до дати припинення дії договору страхування,\nякщо інше ним не передбачено.\nУ разі дострокового припинення дії договору страхування, крім\nдоговору страхування життя, за вимогою страхувальника страховик\nповертає йому страхові платежі за період, що залишився до\nзакінчення дії договору, з відрахуванням нормативних витрат на\nведення справи, визначених при розрахунку страхового тарифу,\nфактичних виплат страхових сум та страхового відшкодування, що\nбули здійснені за цим договором страхування. Якщо вимога\nстрахувальника обумовлена порушенням страховиком умов договору\nстрахування, то останній повертає страхувальнику сплачені ним\nстрахові платежі повністю.\nУ разі дострокового припинення договору страхування, крім\nстрахування життя, за вимогою страховика страхувальнику\nповертаються повністю сплачені ним страхові платежі. Якщо вимога\nстраховика обумовлена невиконанням страхувальником умов договору\nстрахування, то страховик повертає йому страхові платежі за\nперіод, що залишився до закінчення дії договору, з вирахуванням\nнормативних витрат на ведення справи, визначених при розрахунку\nстрахового тарифу, фактичних виплат страхових сум та страхового\nвідшкодування, що були здійснені за цим договором страхування.\nУ разі дострокового припинення дії договору страхування життя\nстраховик виплачує страхувальнику викупну суму, яка є майновим\nправом страхувальника за договором страхування життя.\nЯкщо вимога страховика зумовлена невиконанням страхувальником\nумов договору страхування, страхувальнику повертається викупна\nсума.\nВикупна сума - це сума, яка виплачується страховиком у разі\nдострокового припинення дії договору страхування життя та\nрозраховується математично на день припинення договору страхування\nжиття залежно від періоду, протягом якого діяв договір страхування\nжиття, згідно з методикою, яка проходить експертизу в\nУповноваженому органі, здійснена актуарієм і є невід'ємною\nчастиною правил страхування життя. Уповноважений орган може\nвстановити вимоги до методики розрахунку викупної суми.\nНе допускається повернення коштів готівкою, якщо платежі було\nздійснено в безготівковій формі, за умови дострокового припинення\nдоговору страхування."
    },
    {
      "provision_ref": "art29",
      "section": "29",
      "title": "Стаття 29. Недійсність договору страхування",
      "content": "Договір страхування вважається недійсним з моменту його\nукладання у випадках, передбачених Цивільним кодексом України\n( 1501-06 , 1502-06 , 1503-06 , 1504-06 , 1505-06 ).\nВідповідно до цього Закону договір страхування визнається\nнедійсним і не підлягає виконанню також у разі:\n1) якщо його укладено після страхового випадку;\n2) якщо об'єктом договору страхування є майно, яке підлягає\nконфіскації на підставі судового вироку або рішення, що набуло\nзаконної сили.\nДоговір страхування визнається недійсним у судовому порядку."
    },
    {
      "provision_ref": "art30",
      "section": "30",
      "title": "Стаття 30. Умови забезпечення платоспроможності страховиків",
      "content": "Страховики зобов'язані дотримуватися таких умов забезпечення\nплатоспроможності:\nнаявності сплаченого статутного фонду та наявності\nгарантійного фонду страховика;\nстворення страхових резервів, достатніх для майбутніх виплат\nстрахових сум і страхових відшкодувань;\nперевищення фактичного запасу платоспроможності страховика\nнад розрахунковим нормативним запасом платоспроможності.\nМінімальний розмір статутного фонду страховика, який\nзаймається видами страхування іншими, ніж страхування життя,\nвстановлюється в сумі, еквівалентній 1 млн. євро, а страховика,\nякий займається страхуванням життя, - 1,5 млн. євро за валютним\nобмінним курсом валюти України.\nДо гарантійного фонду страховика належить додатковий та\nрезервний капітал, а також сума нерозподіленого прибутку.\nСтраховики за рахунок нерозподіленого прибутку можуть\nстворювати вільні резерви.\nВільні резерви - це частка власних коштів страховика, яка\nрезервується з метою забезпечення платоспроможності страховика\nвідповідно до прийнятої методики здійснення страхової діяльності.\nДля забезпечення виконання страховиками зобов'язань щодо\nокремих видів обов'язкового страхування страховики можуть\nутворювати централізовані страхові резервні фонди та органи, які\nздійснюють управління цими фондами. Положення про ці фонди\nзатверджується Уповноваженим органом.\nДжерелами утворення централізованих страхових резервних\nфондів можуть бути відрахування від надходжень страхових платежів,\nвнески власних коштів страховика, а також доходи від розміщення\nкоштів централізованих страхових резервних фондів.\nСтраховики відповідно до обсягів страхової діяльності\nзобов'язані підтримувати належний рівень фактичного запасу\nплатоспроможності (нетто-активів).\nФактичний запас платоспроможності (нетто-активи) страховика\nвизначається вирахуванням із вартості майна (загальної суми\nактивів) страховика суми нематеріальних активів і загальної суми\nзобов'язань, у тому числі страхових. Страхові зобов'язання\nприймаються рівними обсягам страхових резервів, які страховик\nзобов'язаний формувати у порядку, передбаченому цим Законом.\nНа будь-яку дату фактичний запас платоспроможності страховика\nповинен перевищувати розрахунковий нормативний запас\nплатоспроможності.\nНормативний запас платоспроможності страховика, який здійснює\nвиди страхування інші, ніж страхування життя, на будь-яку дату\nдорівнює більшій з визначених величин, а саме:\nперша - підраховується шляхом множення суми страхових премій\nза попередні 12 місяців на 0,18 (останній місяць буде складатися\nіз кількості днів на дату розрахунку). При цьому сума страхових\nпремій зменшується на 50 відсотків страхових премій, належних\nперестраховикам;\nдруга - підраховується шляхом множення суми страхових виплат\nза попередні 12 місяців на 0,26 (останній місяць буде складатися\nіз кількості днів на дату розрахунку). При цьому сума страхових\nвиплат зменшується на 50 відсотків виплат, що компенсуються\nперестраховиками згідно з укладеними договорами перестрахування.\nНормативний запас платоспроможності страховика, який здійснює\nстрахування життя, на будь-яку дату дорівнює величині, яка\nвизначається шляхом множення загальної величини резерву\nдовгострокових зобов'язань (математичного резерву) на 0,05.\nЗагальна величина резерву довгострокових зобов'язань\n(математичного резерву) дорівнює сумі резервів довгострокових\nзобов'язань (математичних резервів), які визначаються на будь-яку\nдату окремо по кожному договору страхування життя.\nЯкщо страхова сума за окремим об'єктом страхування перевищує\n10 відсотків суми сплаченого статутного фонду і сформованих\nвільних резервів та страхових резервів, страховик зобов'язаний\nукласти договір перестрахування.\nСтраховики, які прийняли на себе страхові зобов'язання в\nобсягах, що перевищують можливість їх виконання за рахунок власних\nактивів, повинні перестрахувати ризик виконання зазначених\nзобов'язань у перестраховиків резидентів або нерезидентів.\nДля забезпечення страхових зобов'язань із страхування життя і\nмедичного страхування страховики формують окремі резерви за\nрахунок надходження страхових платежів і доходів від інвестування\nкоштів сформованих резервів по цих видах страхування.\nКабінет Міністрів України може змінювати порядок визначення\nфактичного та нормативного запасу платоспроможності і структури\nгарантійного фонду."
    },
    {
      "provision_ref": "art31",
      "section": "31",
      "title": "Стаття 31. Страхові резерви",
      "content": "Страхові резерви утворюються страховиками з метою\nзабезпечення майбутніх виплат страхових сум і страхового\nвідшкодування залежно від видів страхування (перестрахування).\nСтрахові резерви в обсягах, що не перевищують технічних\nрезервів, а для страхових компаній із страхування життя -\nматематичних резервів, утворюються у тих валютах, в яких несуть\nвідповідальність за своїми страховими зобов'язаннями.\nСтрахові резерви поділяються на технічні резерви і резерви із\nстрахування життя (математичні резерви).\nФормування резервів із страхування життя, медичного\nстрахування і обов'язкових видів страхування здійснюється окремо\nвід інших видів страхування.\nСтраховики зобов'язані вести облік договорів страхування і\nвимог (заяв) страхувальників щодо виплати страхової суми або\nстрахового відшкодування за формою, яка забезпечить отримання\nінформації, необхідної для врахування при формуванні страхових\nрезервів. Уповноважений орган може встановити порядок та форму\nведення обліку договорів страхування і вимог (заяв)\nстрахувальників щодо виплати страхової суми або страхового\nвідшкодування.\nСтраховики зобов'язані формувати і вести облік таких\nтехнічних резервів за видами страхування (крім страхування життя):\nнезароблених премій (резерви премій), що включають частки від\nсум надходжень страхових платежів (страхових внесків, страхових\nпремій), що відповідають страховим ризикам, які не минули на\nзвітну дату;\nзбитків, що включають зарезервовані несплачені страхові суми\nта страхові відшкодування за відомими вимогами страхувальників, з\nяких не прийнято рішення щодо виплати або відмови у виплаті\nстрахової суми чи страхового відшкодування.\nВеличина резервів незароблених премій на будь-яку звітну дату\nвстановлюється залежно від часток надходжень сум страхових\nплатежів (страхових премій, страхових внесків), які не можуть бути\nменшими 80 відсотків загальної суми надходжень страхових платежів\n(страхових премій, страхових внесків), з відповідних видів\nстрахування у кожному місяці з попередніх дев'яти місяців\n(розрахунковий період) і обчислюється в такому порядку:\nчастки надходжень сум страхових платежів (страхових премій,\nстрахових внесків) за перші три місяці розрахункового періоду\nмножаться на одну четверту;\nчастки надходжень сум страхових платежів (страхових премій,\nстрахових внесків) за наступні три місяці розрахункового періоду\nмножаться на одну другу;\nчастки надходжень сум страхових платежів (страхових премій,\nстрахових внесків) за останні три місяці розрахункового періоду\nмножаться на три четвертих;\nодержані добутки додаються.\nУ цьому разі останній місяць розрахункового періоду буде\nскладатися із кількості днів на дату розрахунку.\nСтраховики можуть прийняти рішення про запровадження з\nпочатку календарного року згідно з встановленою Уповноваженим\nорганом методикою формування і ведення обліку таких технічних\nрезервів за видами страхування, іншими ніж страхування життя:\nрезерв незароблених премій;\nрезерв заявлених, але не виплачених збитків;\nрезерв збитків, які виникли, але не заявлені;\nрезерв катастроф;\nрезерв коливань збитковості.\nСтраховики зобов'язані письмово повідомити Уповноважений\nорган про запровадження формування і ведення обліку зазначених\nтехнічних резервів за видами страхування, іншими ніж страхування\nжиття, не пізніше ніж за 45 днів до початку календарного року.\nДля забезпечення страхових зобов'язань із страхування життя\nта медичного страхування страховики формують окремі резерви за\nрахунок надходження страхових платежів і доходів від інвестування\nкоштів сформованих резервів за цими видами страхування.\nКошти резервів із страхування життя не є власністю страховика\nі мають бути відокремлені від його іншого майна. Страховик\nзобов'язаний обліковувати кошти резервів із страхування життя на\nокремому балансі і вести їх окремий облік.\nКошти резервів із страхування життя не можуть\nвикористовуватися страховиком для погашення будь-яких зобов'язань,\nкрім тих, що відповідають прийнятим зобов'язанням за договорами\nстрахування життя, і не можуть бути включені до ліквідаційної маси\nу разі банкрутства страховика або його ліквідації з інших причин,\nі підлягають передачі іншому страховику за згодою страхувальника\nта застрахованої особи або підлягають передачі застрахованій\nособі.\nОкремий перелік резервів по медичному страхуванню, а також\nпорядок їх формування та обліку може визначатися відповідними\nнормативно-правовими актами.\nСтраховики зобов'язані створювати і вести облік таких\nрезервів із страхування життя:\nдовгострокових зобов'язань (математичні резерви);\nналежних виплат страхових сум.\nВеличина резервів довгострокових зобов'язань (математичних\nрезервів) обчислюється актуарно окремо по кожному договору згідно\nз методикою формування резервів із страхування життя з урахуванням\nтемпів зростання інфляції. Методика формування резервів із\nстрахування життя, обсяги страхових зобов'язань залежно від видів\nдоговорів страхування життя, а також мінімальні строки дії\nдоговорів страхування життя встановлюються Уповноваженим органом.\nКабінет Міністрів України може змінювати перелік страхових\nрезервів та порядок їх розрахунків.\nКошти страхових резервів повинні розміщуватися з урахуванням\nбезпечності, прибутковості, ліквідності, диверсифікованості та\nмають бути представлені активами таких категорій:\nгрошові кошти на розрахунковому рахунку;\nбанківські вклади (депозити);\nвалютні вкладення згідно з валютою страхування;\nнерухоме майно;\nакції, облігації;\nцінні папери, що емітуються державою;\nправа вимоги до перестраховиків;\nінвестиції в економіку України за напрямами, визначеними\nКабінетом Міністрів України;\nбанківські метали;\nкредити страхувальникам-громадянам, що уклали договори\nстрахування життя, в межах викупної суми на момент видачі кредиту\nта під заставу викупної суми. У цьому разі кредит не може бути\nвидано раніше, ніж через один рік після набрання чинності\nдоговором страхування, та на строк, який перевищує період, що\nзалишився до закінчення дії договору страхування;\nготівка в касі в обсягах лімітів залишків каси, встановлених\nНаціональним банком України.\nКошти резервів із страхування життя можуть використовуватися\nдля довгострокового кредитування житлового будівництва, у тому\nчислі індивідуальних забудовників, у порядку, визначеному\nКабінетом Міністрів України.\nСтраховикам забороняється здійснення інших видів кредитної\nдіяльності."
    },
    {
      "provision_ref": "art32",
      "section": "32",
      "title": "Стаття 32. Фонди страхових гарантій",
      "content": "З метою додаткового забезпечення страхових зобов'язань\nстраховики можуть на підставі договору створити Фонд страхових\nгарантій, який є юридичною особою. Державна реєстрація Фонду\nздійснюється в порядку, передбаченому для державної реєстрації\nсуб'єктів підприємницької діяльності. Орган, що здійснює\nреєстрацію Фонду, в десятиденний строк з дня реєстрації повідомляє\nпро це Уповноважений орган.\nДжерелами утворення Фонду страхових гарантій є добровільні\nвідрахування від страхових платежів, а також доходи від розміщення\nцих коштів. Розмір відрахувань до Фонду страхових гарантій і\nпорядок використання коштів цього Фонду встановлюються\nстраховиками, які беруть в ньому участь.\nКабінет Міністрів України може приймати рішення про створення\nфондів страхових гарантій за напрямами страхування.\nСтаття 33. Особливості ведення бухгалтерського обліку та\nзвітності страховиків\nСтраховики зобов'язані щоквартально подавати Уповноваженому\nоргану фінансову звітність та інші звітні дані за формою,\nвстановленою Уповноваженим органом, затверджені власником\n(уповноваженим ним органом) страховика, а також давати на запити\nУповноваженого органу необхідні пояснення щодо звітних даних."
    },
    {
      "provision_ref": "art34",
      "section": "34",
      "title": "Стаття 34. Публікація страховиками річних балансів",
      "content": "Страховики публікують свій річний баланс за формою і в\nпорядку, встановленими Уповноваженим органом.\nДостовірність та повнота річного балансу і звітності\nстраховиків повинна бути підтверджена аудитором (аудиторською\nфірмою)."
    },
    {
      "provision_ref": "art35",
      "section": "35",
      "title": "Стаття 35. Державний нагляд за страховою діяльністю",
      "content": "Державний нагляд за страховою діяльністю здійснюється з метою\nдотримання вимог законодавства України про страхування,\nефективного розвитку страхових послуг, запобігання\nнеплатоспроможності страховиків та захисту інтересів\nстрахувальників.\nДержавний нагляд за страховою діяльністю на території України\nздійснюється Уповноваженим органом та його органами на місцях.\nСтаття 36. Функції спеціального уповноваженого центрального\nоргану виконавчої влади у справах нагляду за\nстраховою діяльністю\nОсновними функціями Уповноваженого органу є:\n1) ведення єдиного державного реєстру страховиків\n(перестраховиків) та державного реєстру страхових та перестрахових\nброкерів;\n2) видача ліцензій страховикам на здійснення страхової\nдіяльності та проведення перевірок їх відповідності виданій\nліцензії;\n3) видача свідоцтв про включення страхових та перестрахових\nброкерів до державного реєстру страхових та перестрахових брокерів\nта проведення перевірки додержання ними законодавства про\nпосередницьку діяльність у страхуванні та перестрахуванні і\nдостовірності їх звітності;\n4) проведення перевірок щодо правильності застосування\nстраховиками (перестраховиками) та страховими посередниками\nзаконодавства про страхову діяльність і достовірності їх\nзвітності;\n5) розроблення нормативних та методичних документів з питань\nстрахової діяльності, що віднесена цим Законом до компетенції\nУповноваженого органу;\n6) узагальнення практики страхової діяльності і\nпосередницької діяльності на страховому ринку, розроблення і\nподання у встановленому порядку пропозицій щодо розвитку і\nвдосконалення законодавства України про страхову і посередницьку\nдіяльність у страхуванні та перестрахуванні;\n7) прийняття у межах своєї компетенції нормативно-правових\nактів з питань страхової і посередницької діяльності у страхуванні\nта перестрахуванні;\n8) проведення аналізу додержання законодавства об'єднаннями\nстраховиків і страхових посередників;\n9) здійснення контролю за платоспроможністю страховиків\nвідповідно до взятих ними страхових зобов'язань перед\nстрахувальниками;\n10) забезпечення проведення дослідницько-методологічної\nроботи з питань страхової і посередницької діяльності у\nстрахуванні та перестрахуванні, підвищення ефективності державного\nнагляду за страховою діяльністю;\n11) встановлення правил формування, обліку і розміщення\nстрахових резервів та показників звітності;\n12) проведення і координація у визначеному законодавством\nпорядку навчання, підготовки і перепідготовки кадрів та\nвстановлення кваліфікаційних вимог до осіб, які провадять\nдіяльність на страховому ринку, організація нарад, семінарів,\nконференцій з питань страхової діяльності;\n13) участь у міжнародному співробітництві у сфері страхування\nі посередницької діяльності у страхуванні та перестрахуванні,\nвивчення, узагальнення, поширення світового досвіду, організація\nвиконання міжнародних договорів України з цих питань;\n14) здійснення організаційно-методичного забезпечення\nпроведення актуарних розрахунків.\nУповноважений орган може здійснювати інші функції, необхідні\nдля виконання покладених на нього завдань.\nСтаття 37. Права спеціального уповноваженого центрального\nоргану виконавчої влади у справах нагляду за\nстраховою діяльністю\nУповноважений орган має право:\n1) одержувати в установленому порядку від страховиків\nзвітність про страхову діяльність, інформацію про їх фінансове\nстановище та необхідні пояснення щодо звітних даних, а від\nпідприємств, установ (у тому числі банків), організацій і\nгромадян - інформацію, необхідну для виконання покладених на нього\nзавдань;\n2) проводити перевірку щодо правильності застосування\nстраховиками законодавства України про страхову діяльність і\nдостовірності їх звітності за показниками, що характеризують\nвиконання договорів страхування, не частіше одного разу на рік\nпризначати проведення за рахунок страховика додаткової\nобов'язкової аудиторської перевірки з визначенням аудитора;\n3) видавати приписи страховикам про усунення виявлених\nпорушень вимог законодавства про страхову діяльність, а у разі їх\nневиконання зупиняти чи обмежувати дію ліцензій цих страховиків до\nусунення виявлених порушень або приймати рішення про відкликання\nліцензій та виключення з державного реєстру страховиків\n(перестраховиків);\n4) проводити тематичні перевірки діяльності страховика у\nвипадках необхідності перевірки фактів, викладених у скаргах,\nзаявах, зверненнях страхувальників, достовірності показників\nзвітності, виконання вимог раніше наданих приписів, за дорученням\nправоохоронних органів або органів державної влади, зустрічні\nперевірки достовірності і правильності укладених договорів\nстрахування та перестрахування та у разі надходження інформації\nвід страхувальників про порушення;\n5) одержувати від страхових та перестрахових брокерів\nустановлену звітність про їх діяльність та інформацію про укладені\nдоговори, а також необхідні пояснення щодо цих даних;\n6) видавати приписи страховим посередникам про усунення\nвиявлених порушень законодавства, а у разі їх невиконання приймати\nрішення про виключення страхового або перестрахового брокера з\nдержавного реєстру страхових та перестрахових брокерів;\n7) одержувати в установленому порядку від аварійних комісарів\nінформацію, необхідну для виконання покладених на нього завдань, у\nтому числі інформацію про обставини і причини настання страхового\nвипадку та заподіяну шкоду;\n8) створювати комісії та робочі групи для проведення\nперевірок діяльності страховиків та страхових посередників;\n9) здійснювати контроль за достовірністю та повнотою\nінформації, що надається учасниками страхового ринку;\n10) одержувати безоплатно від органів виконавчої влади\nінформацію та статистичну звітність, необхідну для виконання\nпокладених на нього завдань;\n11) звертатися до суду з позовом про скасування державної\nреєстрації страховика (перестраховика) або страхового посередника\nу випадках, передбачених законом."
    },
    {
      "provision_ref": "art38",
      "section": "38",
      "title": "Стаття 38. Ліцензування страхової діяльності",
      "content": "Уповноважений орган видає страховикам ліцензію на проведення\nконкретних видів страхування.\nСтраховики, які отримали ліцензію на страхування життя, не\nмають права займатися іншими видами страхування. Ліцензії на\nпроведення страхування життя видаються без зазначення в них строку\nдії. Кабінет Міністрів України встановлює розмір плати за видачу\nліцензій на проведення конкретних видів страхування.\nКерівниками страховика (голова виконавчого органу та головний\nбухгалтер страховика) мають бути дієздатні фізичні особи. Голова\nвиконавчого органу страховика або його перший заступник повинен\nмати вищу економічну або юридичну освіту, а головний бухгалтер\nстраховика повинен мати вищу економічну освіту.\nДля одержання ліцензії страховик подає до Уповноваженого\nоргану заяву, до якої додаються:\nкопії установчих документів та копія свідоцтва про\nреєстрацію;\nдовідки банків або висновки аудиторських фірм (аудиторів), що\nпідтверджують розмір сплаченого статутного фонду;\nдовідка про фінансовий стан засновників страховика,\nпідтверджена аудитором (аудиторською фірмою), якщо страховик\nстворений у формі повного чи командитного товариства або\nтовариства з додатковою відповідальністю;\nправила (умови) страхування;\nекономічне обгрунтування запланованої страхової\n(перестрахувальної) діяльності;\nінформація про учасників страховика, голову виконавчого\nоргану та його заступників, копія диплома голови виконавчого\nоргану страховика або його першого заступника про вищу економічну\nабо юридичну освіту, копія диплома головного бухгалтера страховика\nпро вищу економічну освіту, інформація про наявність відповідних\nсертифікатів у випадках, передбачених Уповноваженим органом.\nУповноважений орган зобов'язаний розглянути заяву страховика\nпро видачу йому ліцензії у строк, що не перевищує 30 календарних\nднів з часу одержання всіх передбачених цією статтею документів.\nПро внесення змін у зазначені у цій статті документи\nстраховик зобов'язаний повідомити Уповноважений орган в\nдесятиденний строк з часу реєстрації цих змін у встановленому\nпорядку.\nСтаття 39. Відмова у видачі ліцензії на проведення страхової\nдіяльності та розгляд спорів щодо її відкликання\nПідставою для відмови у видачі юридичній особі ліцензії на\nздійснення страхової діяльності може бути невідповідність\nдокументів, що додаються до заяви, вимогам чинного законодавства\nУкраїни.\nПро відмову у видачі ліцензії Уповноважений орган повідомляє\nюридичну особу в письмовій формі з зазначенням причини відмови.\nСпори про відмову у видачі або відкликанні ліцензії\nрозглядаються у судовому порядку."
    },
    {
      "provision_ref": "art40",
      "section": "40",
      "title": "Стаття 40. Таємниця страхування",
      "content": "Посадові особи Уповноваженого органу у випадку розголошення в\nбудь-якій формі відомостей, що є таємницею страхування, несуть\nвідповідальність, передбачену законом.\nКонфіденційна інформація щодо діяльності та фінансового стану\nстрахувальника - клієнта страховика, яка стала відомою йому під\nчас взаємовідносин з клієнтом чи з третіми особами при провадженні\nдіяльності у сфері страхування, розголошення якої може завдати\nматеріальної чи моральної шкоди клієнту, є таємницею страхування.\nІнформація щодо юридичних та фізичних осіб, яка містить\nтаємницю страхування, надається страховиком у таких випадках:\nна письмовий запит або з письмового дозволу власника такої\nінформації;\nна письмові вимоги суду або за рішенням суду;\nорганам прокуратури України, Служби безпеки України,\nМіністерства внутрішніх справ України, податкової міліції\nДержавної податкової адміністрації України на їх письмову вимогу\nстосовно операцій страхування конкретної юридичної або фізичної\nособи за конкретним договором страхування у разі порушення\nкримінальної справи щодо даної фізичної або юридичної особи.\nОбмеження стосовно одержання інформації, що містить таємницю\nстрахування, не поширюються на службовців Уповноваженого органу,\nякі в межах повноважень, наданих цим Законом, здійснюють державний\nнагляд за страховою діяльністю."
    },
    {
      "provision_ref": "art41",
      "section": "41",
      "title": "Стаття 41. Взаємовідносини страховика і держави",
      "content": "Страховик не відповідає за зобов'язаннями держави, а\nдержава - за зобов'язаннями страховика.\nНе допускається, за винятком обов'язкових видів страхування,\nстрахування життя, майна громадян, перестрахування, страхування\nекспортно-імпортних поставок під гарантію держави та діяльності\nстрахових посередників, будь-яке централізоване регулювання\n(уніфікація, обмеження, обов'язковість тощо) розмірів страхових\nплатежів (тарифів) і страхових сум (страхового відшкодування),\nумов укладання страхових договорів, взаємовідносин страховика і\nстрахувальника, якщо вони не суперечать законодавству України."
    },
    {
      "provision_ref": "art42",
      "section": "42",
      "title": "Стаття 42. Гарантії прав та законних інтересів страховиків",
      "content": "Держава гарантує дотримання і захист майнових та інших прав і\nзаконних інтересів страховиків, умов вільної конкуренції у\nздійсненні страхової діяльності.\nВтручання в діяльність страховиків з боку державних та інших\nорганів забороняється, якщо воно не пов'язане з повноваженнями\nорганів, які здійснюють державний нагляд та контроль за діяльністю\nстраховиків."
    },
    {
      "provision_ref": "art43",
      "section": "43",
      "title": "Стаття 43. Ліквідація, реорганізація та санація страховика",
      "content": "Уповноважений орган має право призначити проведення\nпримусової санації страховика у разі:\nневиконання ним зобов'язань перед страхувальниками протягом\nтрьох місяців;\nнедосягнення ним визначеного законом розміру статутного\nфонду;\nнастання інших випадків, визначених чинним законодавством\nУкраїни.\nПримусова санація передбачає:\nпроведення комплексної перевірки фінансово-господарської\nдіяльності страховика, в тому числі обов'язкової аудиторської\nперевірки;\nвизначення Уповноваженим органом управляючої особи, без згоди\nякої не може здійснюватися фінансове, господарське і кадрове\nуправління страховиком;\nвстановлення заборони на вільне користування майном\nстраховика та прийняття страхових зобов'язань без дозволу\nУповноваженого органу;\nвстановлення обов'язкового для виконання графіка здійснення\nрозрахунків із страхувальниками;\nприйняття рішення про ліквідацію або реорганізацію\nстраховика. Ліквідація страховика здійснюється в порядку,\nпередбаченому чинним законодавством України.\nРеорганізація страховика за рішенням Уповноваженого органу\nпередбачає:\nреорганізацію у страхового посередника відповідно до\nнормативних актів, що регулюють діяльність страхових посередників;\nоб'єднання кількох страховиків із визначенням порядку\nпередачі страхових зобов'язань за умови погодження на це власників\nстраховиків;\nзалучення до числа учасників страховика інших страховиків\n(у тому числі іноземних страховиків) за умови проведення ними всіх\nрозрахунків за зобов'язаннями та боргами страховика, строк сплати\nяких уже настав.\nПри ліквідації страховика у разі, коли учасники страховика\nприйняли таке рішення і страховик не має зобов'язань перед\nстрахувальниками, Уповноважений орган приймає рішення про\nвиключення страховика з Єдиного державного реєстру страховиків\n(перестраховиків).\nЛіквідація страховика, що має зобов'язання перед\nстрахувальниками, у разі визнання його банкрутом здійснюється у\nпорядку, визначеному законом.\nВиключення страховика з державного реєстру суб'єктів\nпідприємницької діяльності органами державної влади і органами\nмісцевого самоврядування у зв'язку з його ліквідацією або\nреорганізацією здійснюється тільки після внесення відповідних змін\nу Єдиний державний реєстр страховиків (перестраховиків).\nРеорганізація страховика (злиття, приєднання, поділ,\nвиділення, перетворення) проводиться у порядку, визначеному чинним\nзаконодавством України, з урахуванням особливостей по забезпеченню\nправонаступництва щодо укладання договорів страхування,\nвстановлених Уповноваженим органом.\nСтаття 44. Страхування іноземців, осіб без громадянства та\nіноземних юридичних осіб на території України\nІноземці, особи без громадянства та іноземні юридичні особи\nна території України користуються правом на страховий захист\nнарівні з громадянами і юридичними особами України."
    },
    {
      "provision_ref": "art45",
      "section": "45",
      "title": "Стаття 45. Розгляд спорів",
      "content": "Спори, пов'язані із страхуванням, вирішуються в порядку,\nпередбаченому чинним законодавством України."
    },
    {
      "provision_ref": "art46",
      "section": "46",
      "title": "Стаття 46. Міжнародні договори",
      "content": "Якщо міжнародним договором України, згода на обов'язковість\nякого надана Верховною Радою України, встановлено інші правила,\nніж ті, що передбачені цим Законом, то на території України\nзастосовуються правила міжнародного договору.\n1. Цей Закон набирає чинності з дня його опублікування.\n2. До приведення законодавства у відповідність з цим Законом\nзакони та інші нормативно-правові акти застосовуються у частині,\nщо не суперечать цьому Закону, з урахуванням абзацу шостого пункту\n10 цього розділу.\n3. Страховики зобов'язані сформувати свої статутні фонди\nвідповідно до вимог статті 30 цього Закону в такому порядку:\nстраховики, які займаються видами страхування іншими, ніж\nстрахування життя, протягом двох років з дня набрання чинності цим\nЗаконом - 500 тис. євро, протягом трьох років з дня набрання\nчинності цим Законом - 1 млн. євро;\nстраховики, які займаються страхуванням життя, -\n750 тис. євро протягом двох років з дня набрання чинності цим\nЗаконом та 1,5 млн. євро протягом трьох років з дня набрання\nчинності цим Законом.\nВимоги цього пункту не поширюються на страховиків, які\nстворюватимуться після набрання чинності цим Законом. Такі\nстраховики зобов'язані мати сплачений статутний фонд у розмірі,\nвизначеному статтею 30 цього Закону.\n4. Уповноваженому органу відкликати ліцензії на право\nздійснення страхової діяльності і виключити з державного реєстру\nстраховиків (перестраховиків) тих страховиків, які не виконали\nвимоги статті 30 цього Закону, з урахуванням особливостей,\nпередбачених пунктом 3 цього розділу.\n5. Протягом першого року з дня набрання чинності цим Законом\nстраховики мають право визначати показники нормативного запасу\nплатоспроможності з урахуванням того, що сума надходжень страхових\nпремій зменшується на 90 відсотків страхових премій, належних\nперестраховикам, а суми здійснених страхових виплат зменшуються на\n90 відсотків виплат, що компенсуються перестраховиками.\nПротягом другого року з дня набрання чинності цим Законом\nстраховики мають право визначати показники нормативного запасу\nплатоспроможності з урахуванням того, що сума надходжень страхових\nпремій зменшується на 75 відсотків страхових премій, належних\nперестраховикам, а суми здійснених страхових виплат зменшуються на\n75 відсотків виплат, що компенсуються перестраховиками.\nПротягом третього року з дня набрання чинності цим Законом\nстраховики мають право визначати показники нормативного запасу\nплатоспроможності з урахуванням того, що сума надходжень страхових\nпремій зменшується на 60 відсотків страхових премій, належних\nперестраховикам, а суми здійснених страхових виплат зменшуються на\n60 відсотків виплат, що компенсуються перестраховиками.\n6. Страховики можуть прийняти рішення про запровадження з\nпочатку календарного року згідно з встановленою Уповноваженим\nорганом методикою формування і ведення обліку технічних резервів\nза видами страхування, іншими ніж страхування життя, відповідно до\nчастини дев'ятої статті 31 цього Закону починаючи з 2003 року.\n7. Вимоги статті 38 цього Закону в частині наявності у голови\nвиконавчого органу страховика або його першого заступника вищої\nекономічної або юридичної освіти та стосовно наявності у головного\nбухгалтера страховика вищої економічної освіти для страховиків,\nякі створені до набрання чинності цим Законом, починають\nзастосовуватися через три роки з дня набрання чинності цим\nЗаконом.\n10. Кабінету Міністрів України у чотиримісячний строк з дня\nопублікування цього Закону:\nпідготувати і подати на розгляд Верховної Ради України\nпропозиції щодо приведення законів України у відповідність із цим\nЗаконом;\nпривести свої нормативно-правові акти у відповідність із цим\nЗаконом;\nзабезпечити прийняття нормативно-правових актів, необхідних\nдля реалізації цього Закону;\nзабезпечити приведення міністерствами, іншими центральними\nорганами виконавчої влади їх нормативно-правових актів у\nвідповідність з цим Законом.\nКабінету Міністрів України в місячний строк після прийняття\nцього Закону подати до Верховної Ради України проект закону\nУкраїни, яким передбачити заміну обов'язкового державного\nстрахування на безпосереднє здійснення потерпілим компенсаційної\nвиплати з Державного бюджету України головними розпорядниками\nбюджетних коштів за цільовими платежами за місцем роботи\nпотерпілого. До прийняття такого закону стосовно цих категорій\nпрацівників діють норми, встановлені законами України та іншими\nнормативно-правовими актами, що регулюють питання державного\nзахисту цих категорій працівників.\n11. Національному банку України в місячний строк розробити\nпорядок надання індивідуальних ліцензій страховикам із страхування\nжиття щодо інвестування сформованої у порядку, передбаченому\nзаконодавством України, частини математичних резервів у\nвільно конвертованій валюті за межі України, при цьому передбачити\nможливість надання такої ліцензії на визначений строк у розмірі,\nщо не перевищуватиме зазначеної частини математичних резервів\nстраховика, з декларуванням результатів інвестиційної діяльності\nщоквартально\"."
    }
  ],
  "definitions": []
}