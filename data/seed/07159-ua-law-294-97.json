{
  "id": "ua-law-294-97",
  "type": "statute",
  "title": "Закон України (294/97-ВР)",
  "title_en": "",
  "short_name": "294/97-ВР",
  "status": "in_force",
  "issued_date": "1997-06-03",
  "url": "https://zakon.rada.gov.ua/laws/show/294/97-ВР",
  "description": "Official legislative act of Ukraine ingested from the Verkhovna Rada legal portal.",
  "provisions": [
    {
      "provision_ref": "art0",
      "section": "0",
      "title": "Стаття 0. Текст документа",
      "content": "З А К О Н У К Р А Ї Н И\n( Закон не діє у зв'язку з прийняттям Державної програми\nприватизації на 1998 рік, затвердженої Законом\nN 124/98-ВР ( 124/98-ВР ) від 12.02.98, ВВР, 1998, N 33, ст.222 )\nПро Державну програму приватизації\n( Відомості Верховної Ради України (ВВР), 1997, N 30, ст.196 )\n\n1. Відповідно до статті 4 Закону України \"Про приватизацію\nдержавного майна\" ( 2163-12 , 89/97-ВР ) (Відомості Верховної Ради\nУкраїни, 1997 р., N 17, ст.122) затвердити Державну програму\nприватизації, яка визначає цілі, завдання та умови приватизації у\n1997 році (додається).\n2. Цей Закон набирає чинності з дня його опублікування і діє\nдо затвердження чергової Державної програми приватизації.\n\nПрезидент України Л.КУЧМА\n\nм. Київ, 3 червня 1997 року\nN 294/97-ВР\nЗатверджено Законом України\nвід 3 червня 1997 року\nN 294/97-ВР\nДЕРЖАВНА ПРОГРАМА\nПРИВАТИЗАЦІЇ НА 1997 РІК\nДержавна програма приватизації на 1997 рік (далі - Програма)\nвизначає основні цілі, способи та порядок приватизації державного\nі відчуження комунального майна, групи об'єктів, що підлягають\nприватизації, завдання щодо обсягів приватизації майна, яке\nперебуває в державній власності, та державного майна, що належить\nАвтономній Республіці Крим, умови, які необхідно створити для\nвиконання Програми, та необхідні для цього організаційні заходи.\nЧ а с т и н а I. ЗАГАЛЬНІ ПОЛОЖЕННЯ\nР О З Д І Л 1. ЗАВДАННЯ ПРОГРАМИ\n1.1. Завданнями цієї Програми є:\nа) здійснення ринкових перетворень в економіці України; б) сприяння підвищенню ефективності економіки України в\nцілому та чутливості підприємств до вимог ринку; в) підвищення інвестиційної привабливості підприємств та\nстворення умов у процесі приватизації для залучення інвестицій на\nїх розвиток; г) скорочення функцій адміністративного управління\nпідприємствами з боку держави та зменшення витрат бюджетних\nкоштів, пов'язаних з управлінням підприємствами; д) формування прошарку ефективних недержавних власників, які\nмають довгострокові інтереси в розвитку приватизованого\nпідприємства та здійснюють ефективне управління ним; е) отримання коштів для подальшого реформування економіки; є) створення умов для демонополізації економіки; ж) завершення етапу сертифікатної приватизації з\nзастосуванням приватизаційних паперів, сертифікатів, що видаються\nна суму індексації грошових заощаджень громадян України в\nустановах Ощадного банку України і колишнього Укрдержстраху (далі\n- компенсаційні сертифікати); з) створення умов для розвитку ринку цінних паперів та його\nінфраструктури.\nР О З Д І Л 2. ПРІОРИТЕТИ ПРОВАТИЗАЦІЇ\n2.1. Пріоритетами приватизації у 1997 році є: а) створення умов для підвищення ефективності виробництва на\nокремих підприємствах та у державі в цілому; б) прискорення структурної перебудови і розвитку економіки\nУкраїни; в) забезпечення прав громадян України на використання\nприватизаційних паперів та компенсаційних сертифікатів; г) запровадження механізму реструктуризації та санації\nпідприємств; д) здійснення приватизації майна ліквідованих збиткових\nпідприємств та майна підприємств, визнаних банкрутами, у\nвстановленому порядку; е) поповнення доходної частини Державного бюджету України.\n2.2. Виходячи з пріоритетів приватизації у 1997 році,\nздійснюється: а) приватизація об'єктів груп Б, В, Г шляхом продажу акцій\nвідкритих акціонерних товариств, створених на базі майна цих\nоб'єктів, з широким застосуванням продажу акцій способами, що\nпередбачають конкуренцію покупців; б) приватизація об'єктів групи А переважно за кошти та з\nзастосуванням способів, що передбачають конкуренцію покупців; в) приватизація державного майна, переданого в оренду; г) приватизація об'єктів груп Д і Е; д) приватизація об'єктів соціальної сфери; е) приватизація майна інших підприємств, що не заборонені до\nприватизації та мають основні фонди, загальний знос яких перевищує\n70 відсотків.\nР О З Д І Л 3. ОБ'ЄКТИ ПРОВАТИЗАЦІЇ\n3.1. Об'єкти приватизації, у тому числі цілісні майнові\nкомплекси державних підприємств та їх структурних підрозділів,\nпередані в оренду, класифікуються за групами залежно від первісної\n(балансової) вартості основних фондів, зазначеної у балансовому\nзвіті за квартал, що передував даті прийняття органом приватизації\nрішення про приватизацію об'єкта (далі - вартість основних\nфондів), а у відповідних випадках - інших ознак, а саме: група А - об'єкти, вартість основних фондів яких не перевищує\n1 млн. гривень (крім об'єктів групи Г, науково-дослідних\nінститутів, науково-дослідних та проектних організацій,\nавтотранспортних підприємств, що мають мобілізаційні резерви), у\nтому числі структурні підрозділи підприємств, які не привели свій\nстатус у відповідність із законодавством, підприємства, що входять\nдо складу об'єднань, правовий статус яких раніше не був приведений\nу відповідність із законодавством, структурні підрозділи (одиниці)\nінших підприємств, що можуть бути виділені у самостійні\nпідприємства, у тому числі такі, що реалізують аналогічні або\nвзаємозамінні види товарів (робіт, послуг), а також окреме\nіндивідуально визначене майно (будівлі, споруди та нежилі\nприміщення) незалежно від його вартості; група Б - об'єкти, вартість основних фондів яких становить\nвід 1 млн. до 170 млн. гривень, а частка вартості основних фондів,\nщо припадає на одного працюючого, не перевищує номінальної\nвартості приватизаційного майнового сертифіката більш як у 12\nразів (крім об'єктів групи Г), а також науково-дослідні інститути,\nнауково-дослідні та проектні організації, автотранспортні\nпідприємства, що мають мобілізаційні резерви, незалежно від\nвартості основних фондів; група В - об'єкти, вартість основних фондів яких становить\nвід 1 млн. до 170 млн. гривень, а частка вартості основних фондів,\nщо припадає на одного працюючого, перевищує номінальну вартість\nприватизаційного майнового сертифіката більш як у 12 разів (крім\nоб'єктів групи Г); група Г - об'єкти, вартість основних фондів яких перевищує\n170 млн. гривень, а також незалежно від вартості основних фондів: підприємства - монополісти на ринку відповідних товарів\nУкраїни, визнані такими у встановленому порядку; об'єкти військово-промислового комплексу, що підлягають\nконверсії згідно з відповідною програмою; об'єкти, приватизація яких здійснюється із залученням\nіноземних інвестицій за міжнародними договорами України; група Д - об'єкти незавершеного будівництва та законсервовані\nбудови, майно ліквідованих підприємств та підприємств-банкрутів; група Е - акції (частки, паї), що належать державі у майні\nсуб'єктів підприємницької діяльності зі змішаною формою власності; цінні папери, паї, інше майно, що не було враховане під час\nпроведення оцінки вартості об'єкта приватизації та не було\nвключене до його статутного фонду.\n3.2. У разі проведення індексації балансової вартості\nосновних фондів індексації підлягає розмір вартості, за яким\nздійснюється класифікація об'єктів приватизації.\nЧ а с т и н а II. СПОСОБИ ТА ПОРЯДОК ПРИВАТИЗАЦІЇ РІЗНИХ\nГРУП ОБ'ЄКТІВ\nР О З Д І Л 1. ПОРЯДОК ПРИВАТИЗАЦІЇ ОБ'ЄКТІВ ГРУПИ А\n1.1. Продаж об'єктів приватизації групи А (крім підприємств\nагропромислового комплексу) здійснюється відповідно до Закону\nУкраїни \"Про приватизацію невеликих державних підприємств (малу\nприватизацію)\" ( 2171-12 ).\n1.2. Покупець, який став власником об'єкта приватизації і не\nскористався на момент приватизації об'єкта правом викупу будівлі\n(споруди, приміщення) у межах займаної цим об'єктом площі, має\nправо викупити відповідну будівлю (споруду, приміщення), якщо вона\nперебуває у державній чи комунальній власності та якщо немає\nпрямої заборони у законодавстві України або відповідно Фонду\nдержавного майна України чи Верховної Ради Автономної Республіки\nКрим на приватизацію цієї будівлі (споруди, приміщення). За\nнаявності такої заборони та у разі відмови власника об'єкта малої\nприватизації приватизувати відповідну будівлю (споруду,\nприміщення), зазначені будівлі (споруди, приміщення) передаються у\nвстановленому порядку в оренду, на термін не менш як 10 років.\n1.3. У 1997 році державні органи приватизації забезпечують\nпродаж не менше 10 відсотків об'єктів групи А за приватизаційні\nпапери та компенсаційні сертифікати.\nР О З Д І Л 2. ПОРЯДОК ПРИВАТИЗАЦІЇ ОБ'ЄКТІВ ГРУП Б, В і Г\n2.1. Приватизація об'єктів груп Б, В і Г здійснюється шляхом\nпродажу акцій відкритих акціонерних товариств, створених на базі\nмайна державних підприємств.\n2.2. Фонд державного майна щоквартально затверджує і публікує\nплани-графіки продажу акцій акціонерних товариств у регіональному\nі галузевому розрізах.\n2.3. У 1997 році не менше 70 відсотків акцій відкритих\nакціонерних товариств, створених на базі об'єктів групи Б, не\nменше 50 відсотків акцій відкритих акціонерних товариств,\nстворених на базі об'єктів групи В, та не менше 25 відсотків акцій\nвідкритих акціонерних товариств, створених на базі об'єктів групи\nГ, пропонуються для продажу із збереженням передбачених\nзаконодавством про приватизацію пільг їх працівникам, а також на\nсертифікатних аукціонах громадянам України та фінансовим\nпосередникам за приватизаційні папери та компенсаційні\nсертифікати. Продаж акцій за кошти здійснюється виключно після пільгового\nпродажу акцій та пропозиції акцій для продажу на сертифікатних\nаукціонах за приватизаційні папери та компенсаційні сертифікати у\nмежах квот, встановлених цією Програмою.\n2.4. Продаж акцій акціонерних товариств, створених у процесі\nприватизації та корпоратизації, здійснюють державні органи\nприватизації шляхом: пільгового продажу акцій працівникам підприємств, майно яких\nприватизується, а також колишнім працівникам підприємств, які\nвийшли на пенсію, звільненим на підставі пункту 1 статті 40\nКодексу законів про працю України ( 322-08 ) і не працюючим з\nмоменту звільнення на інших підприємствах, особам, які мають право\nвідповідно до законодавства повернутися на попереднє місце роботи\nна цьому підприємстві, інвалідам, звільненим у зв'язку з каліцтвом\nабо професійним захворюванням, та працівникам, звільненим у\nзв'язку із станом здоров'я, а також працівникам\nсоціально-культурних та оздоровчо-лікувальних закладів, що\nприватизуються у складі підприємств, на балансі яких вони\nперебувають; продажу громадянам України та фінансовим посередникам за\nприватизаційні папери та компенсаційні сертифікати через\nнаціональну мережу центрів сертифікатних аукціонів у порядку,\nвстановленому відповідно до закону Кабінетом Міністрів України; продажу через систему біржової торгівлі згідно з правилами\nпроведення біржових операцій відповідно до закону в порядку, що\nвстановлюється відповідно до закону Фондом державного майна\nУкраїни, Антимонопольним комітетом України та Державною комісією з\nцінних паперів та фондового ринку, та через позабіржову торгову\nсистему у порядку, встановленому відповідно до закону Фондом\nдержавного майна України; продажу за гроші через національну мережу сертифікатних\nаукціонів у порядку, що затверджується відповідно до закону Фондом\nдержавного майна України, Антимонопольним комітетом України та\nДержавною комісією з цінних паперів та фондового ринку; продажу на конкурсах згідно з положенням, що затверджується\nвідповідно до закону Фондом державного майна України,\nАнтимонопольним комітетом України та Державною комісією з цінних\nпаперів та фондового ринку.\n2.5. У разі додержання визначених планом розміщення акцій\nвідкритих акціонерних товариств строків пільгового продажу акцій\nкерівники, їх заступники, головні спеціалісти та керівники\nструктурних підрозділів державних підприємств, що перетворюються у\nвідкриті акціонерні товариства в процесі приватизації (в тому\nчислі корпоратизованих підприємств), мають право після пільгового\nпродажу та продажу на сертифікатному аукціоні за приватизаційні\nмайнові сертифікати акцій відкритого акціонерного товариства на\nдодаткове придбання акцій товариства за їх номінальною вартістю за\nкомпенсаційні сертифікати та житлові чеки на загальну суму до 5\nвідсотків від статутного фонду товариства у порядку, що\nвизначається відповідно до закону Фондом державного майна України.\nПри цьому відстрочка платежа не надається.\n2.6. Власники акцій, придбаних на пільгових умовах, можуть\nпередати їх органам приватизації на підставі відповідного договору\nу порядку, встановленому відповідно до закону Фондом державного\nмайна України та Державною комісією з цінних паперів та фондового\nринку, для включення до пакету акцій, який продається на\nкомерційному конкурсі за гроші. Виручені гроші за продані акції за\nвирахуванням комісійних повертаються членам трудового колективу та\nособам до них прирівняним, які передали їх державним органам\nприватизації для включення до пакету акцій, що продавався на\nкомерційному конкурсі за гроші, по ціні продажу.\n2.7. В установчих документах акціонерних товариств не можуть\nпередбачатися обмеження прав акціонерів щодо розпорядження\nналежними їм акціями, крім випадків, передбачених законодавством\nУкраїни.\n2.8. При продажу пакету акцій на комерційному чи\nнекомерційному конкурсі на умовах, передбачених бізнес-планом,\nправо власності на цей пакет акцій інвестор набуває з моменту\nповної сплати вартості пакету акцій, визначеної договором\nкупівлі-продажу.\n2.9. Акції, не реалізовані в ході пільгового продажу, продажу\nна сертифікатних аукціонах, можуть бути запропоновані для продажу\nіншими способами, що передбачають конкуренцію покупців. Акції підприємств, які не були продані будь-яким з\nпередбачених законами способів, можуть бути приєднані до пакета\nакцій, закріплених за державою. На зазначені акції не поширюється\nпорядок закріплення у державній власності, визначений у підпункті\n5.1.1 розділу 5 цієї частини, рішення про їх продаж приймається\nдержавними органами приватизації у встановленому законом порядку. Рішення про внесення змін до плану розміщення акцій (плану\nприватизації) приймається державними органами приватизації.\n2.10. З метою поповнення Державного бюджету України Фонд\nдержавного майна України визначає перелік високоефективних,\nпривабливих для покупців підприємств та розміри пакетів акцій\nтаких підприємств, які пропонуються для продажу за гроші\nспособами, що передбачають конкуренцію покупців, за умови\nвиконання квот продажу акцій за приватизаційні папери та\nкомпенсаційні сертифікати, встановлених пунктом 2.3 розділу 2 цієї\nчастини. Кошти, одержані від продажу таких об'єктів, зараховуються до\nпозабюджетного Державного фонду приватизації та розподіляються за\nнапрямами:\nДержавний бюджет 90,0 відсотків\nвідшкодування витрат,\nпов'язаних з проведенням\nприватизації 10,0 відсотків.\nР О З Д І Л 3. ПРИВАТИЗАЦІЯ ОБ'ЄКТІВ ГРУПИ Д\n3.1. Приватизація об'єктів незавершеного будівництва та\nзаконсервованих об'єктів, за умови відсутності джерел фінансування\nзавершення їх будівництва, здійснюється шляхом: продажу на аукціоні, за конкурсом - за наявності двох і\nбільше покупців; викупу - за наявності одного покупця (з забезпеченням цим\nпокупцем умов, за яких продається об'єкт); внесення до статутного фонду господарського товариства як\nдержавної частки з наступною її приватизацією в порядку,\nвстановленому законодавством України.\n3.2. Об'єкти незавершеного будівництва та законсервовані\nоб'єкти, на яких нульовий цикл будівництва незавершений,\nприватизуються шляхом продажу на конкурсі чи шляхом створення\nгосподарського товариства з внесенням об'єкта незавершеного\nбудівництва як державної частки до статутного фонду господарського\nтовариства при обов'язковій умові завершення будівництва із\nзбереженням первісного призначення об'єкта незавершеного\nбудівництва або законсервованого об'єкта. У разі прийняття відповідним органом виконавчої влади рішення\nпро необов'язковість завершення будівництва та дотримання\nпервісного призначення зазначених у цьому пункті об'єктів, об'єкти\nнезавершеного будівництва та законсервовані об'єкти, на яких\nнульовий цикл будівництва незавершений, підлягають списанню у\nвстановленому законом порядку. У таких випадках приватизація\nоб'єкта не здійснюється.\n3.3. Рішення про приватизацію об'єктів незавершеного\nбудівництва та законсервованих об'єктів державні органи\nприватизації приймають за погодженням з відповідними органами\nвиконавчої влади.\n3.4. Під час проведення конкурсу або викупу об'єкта одним\nпокупцем, крім випадків, передбачених пунктом 3.2 цього розділу,\nза рішенням органу приватизації в договір купівлі-продажу можуть\nвключатися зобов'язання щодо завершення будівництва із збереженням\nпервісного призначення об'єкта незавершеного будівництва.\n3.5. У разі відсутності заяв на приватизацію об'єкта\nнезавершеного будівництва, законсервованого об'єкта протягом 30\nкалендарних днів від дня опублікування переліку об'єктів, які\nпропонуються для продажу, державний орган приватизації приймає\nрішення про повторний продаж його на аукціоні, за конкурсом. У\nразі повторного проведення аукціону чи конкурсу органом\nприватизації може бути прийнято рішення про зміну умов продажу,\nвключаючи зменшення початкової ціни, але не більш як на 30\nвідсотків.\n3.6. Громадянам та юридичним особам України, які є покупцями\nоб'єктів незавершеного будівництва чи законсервованого об'єкта,\nпісля сплати ними 50 відсотків вартості цих об'єктів надається\nрозстрочка платежа на термін до 5 років. На суму відстроченого\nплатежу нараховуються відсотки за обліковою ставкою Національного\nбанку України.\n3.7. У разі відсутності заяв на приватизацію об'єкта\nнезавершеного будівництва, законсервованого об'єкта протягом 30\nкалендарних днів від дня опублікування переліку об'єктів, які\nпропонуються для повторного продажу на аукціоні, за конкурсом,\nтакий об'єкт може передаватися за рішенням державних органів\nприватизації з метою завершення будівництва як державна частка до\nстатутного фонду господарського товариства з наступною її\nприватизацією відповідно до закону. При цьому переважне право на приватизацію акцій (часток,\nпаїв) господарського товариства, до статутного фонду якого було\nпередано об'єкт незавершеного будівництва, законсервований об'єкт,\nщо перебувають у державній власності, надається недержавним\nспівзасновникам. У разі відмови співзасновників товариства від\nприватизації вказаних акцій (часток, паїв) вони приватизуються у\nвстановленому законом порядку.\n3.8. Вартість об'єкта незавершеного будівництва,\nзаконсервованого об'єкта визначається відповідно до методики,\nзатвердженої Кабінетом Міністрів України.\n3.9. Кошти, одержані від продажу об'єктів незавершеного\nбудівництва, законсервованого об'єкта, зараховуються до\nпозабюджетного Державного фонду приватизації, із них 40 відсотків\nвикористовуються державними органами приватизації відповідно до\nпункту 2.4 розділу 2 частини IV цієї Програми, решта коштів\nперераховується, у разі фінансування будівництва об'єкта\nнезавершеного будівництва, законсервованого об'єкта: за рахунок власних коштів державного підприємства - цьому\nпідприємству; за рахунок централізованих коштів або коштів місцевого\nбюджету - 30 відсотків - відповідному підприємству, 30 відсотків -\nдо відповідного бюджету; за рахунок власних коштів державного підприємства та\nцентралізованих коштів або коштів місцевого бюджету - цьому\nпідприємству пропорційно його вкладу в будівництво, а також 30\nвідсотків суми, що відповідає централізованим (місцевого бюджету)\nкапіталовкладенням, решта суми - до відповідного бюджету. Зазначені кошти використовуються підприємствами виключно на\nпоповнення нормованих обігових коштів, технічне переобладнання\nвиробництва, освоєння нових технологій та здійснення\nприродоохоронних заходів. Частина коштів, одержаних від продажу об'єктів незавершеного\nбудівництва, які перераховуються до відповідних бюджетів,\nвикористовується для фінансування завершення будівництва об'єктів\nінженерної інфраструктури міст, включаючи мережі, споруди,\nустаткування, які пов'язані з постачанням споживачам води, газу,\nтепла, відведенням і очищенням стічних вод, а також медичних,\nдошкільних закладів та шкіл, щодо яких прийнято рішення про\nзавершення будівництва із збереженням їх первісного призначення.\n3.10. Кошти, одержані від приватизації об'єктів незавершеного\nбудівництва, відповідно до Чорнобильської будівельної програми\nвикористовуються у встановленому законом порядку.\nР О З Д І Л 4. ПРИВАТИЗАЦІЯ ОБ'ЄКТІВ ГРУПИ Е\n4.1. Пакети акцій відкритих акціонерних товариств, що\nтимчасово залишились у державній власності згідно з планом\nприватизації (розміщення акцій), пропонуються для продажу\nвизначеними цією Програмою способами, що передбачають конкуренцію\nпокупців.\n4.2. Акції (частки, паї), що належать державі у майні\nміжгосподарських товариств та створених на їх базі господарських\nтовариств приватизуються у порядку, встановленому відповідно до\nзакону Фондом державного майна України.\n4.3. Фонд державного майна України є правонаступником часток\n(паїв, акцій), що належать державі у майні міжгосподарських\nтовариств та створених на їх базі господарських товариств.\n4.4. Державні органи приватизації: протягом трьох місяців з дня набрання чинності цією Програмою\nвизначають розмір часток (паїв), що належать державі у майні\nміжгосподарських підприємств; протягом п'яти місяців з дня набрання чинності цією Програмою\nпогоджують з недержавними засновниками міжгосподарських\nпідприємств рішення про приватизацію зазначених часток (паїв).\n4.5. Приватизація акцій (часток, паїв), що належать державі у\nмайні підприємств із змішаною формою власності, здійснюється\nвідповідно до закону та установчих документів цих підприємств у\nпорядку, що визначається Фондом державного майна України.\n4.6. У разі відсутності згоди недержавних засновників\n(учасників) підприємств із змішаною формою власності на\nперетворення такого підприємства у відкрите акціонерне товариство\nдержавна частка (пай) у цьому підприємстві приватизується з\nурахуванням вимог установчих документів таких підприємств шляхом\nїї продажу на аукціоні, за конкурсом у порядку, встановленому\nзаконодавством України.\n4.7. Цінні папери, що були вилучені під час проведення оцінки\nвартості майна об'єкта приватизації та передані державним органом\nприватизації в управління Міністерству фінансів України,\nпродаються на фондовій біржі відповідно до закону. Не заборонені до приватизації цінні папери, паї та інше\nмайно, що не ввійшли до статутних фондів або не були враховані при\nоцінці вартості такого об'єкта, приватизуються шляхом продажу\nчерез систему біржової торгівлі, на аукціоні, за конкурсом\nвідповідно до закону.\n4.8. Продаж цінних паперів, паїв, іншого майна, що\nперебувають у державній власності і входять до складу майна\nпідприємств, розташованих за кордоном, здійснюється за погодженням\nз Кабінетом Міністрів України з урахуванням вимог законодавства\nвідповідної держави та установчих документів таких підприємств у\nпорядку, що визначається відповідно до закону Фондом державного\nмайна України, Антимонопольним комітетом України та Державною\nкомісією з цінних паперів та фондового ринку.\n4.9. Акції (частки, паї), інше майно, що перебувають у\nдержавній власності та знаходяться на балансі недержавних\nпідприємств та організацій, визначаються у порядку, що\nвстановлюється відповідно до закону Фондом державного майна\nУкраїни, і приватизуються шляхом продажу за гроші через систему\nбіржової торгівлі, на аукціоні, за конкурсом у порядку,\nвстановленому законодавством України.\n4.10. Частки підприємств із змішаною формою власності, що\nперебувають у державній власності, які за вартістю основних фондів\nналежать до об'єктів групи А, приватизуються до 1 січня 1998 року\nшляхом викупу зазначеної частки співзасновниками цього\nпідприємства з урахуванням вимог установчих документів цих\nпідприємств. Вартість державної частки визначається експертним\nшляхом. Після зазначеного терміну приватизація таких часток\nздійснюється на конкурентних засадах.\nР О З Д І Л 5. ОСОБЛИВОСТІ ПРИВАТИЗАЦІЇ ОКРЕМИХ ГРУП ОБ'ЄКТІВ\n5.1. Закріплення у державній власності пакетів акцій\nвідкритих акціонерних товариств та управління такими акціями\n5.1.1. Кабінет Міністрів України щодо об'єктів групи Г за\nподанням Фонду державного майна України може приймати рішення про\nзакріплення у державній власності пакета акцій. Рішення про\nзакріплення пакета акцій у розмірі 26 чи 51 відсотка статутного\nфонду відкритого акціонерного товариства (далі - ВАТ) у державній\nвласності на термін до п'яти років приймається окремо щодо кожного\nоб'єкта. Після закінчення терміну закріплення акцій у державній\nвласності Кабінет Міністрів України за поданням Фонду державного\nмайна України може прийняти рішення про закріплення у державній\nвласності цього пакета акцій на новий термін, але не більше п'яти\nроків. Кабінет Міністрів України за поданням Фонду державного майна\nУкраїни може приймати рішення про достроковий продаж зазначеного\nпакета акцій чи його частини. У цьому разі акції підлягають\nпродажу відповідно до пункту 4.1 розділу 4 цієї частини. У разі збільшення статутного фонду ВАТ, акції яких закріплені\nу державній власності відповідно до цього пункту, Фонд державного\nмайна України приймає рішення про придбання за рахунок коштів\nпозабюджетного Державного фонду приватизації акцій такого ВАТ\nпропорційно державній частці з урахуванням вимог установчих\nдокументів ВАТ.\n5.1.2. Виконання функцій щодо управління акціями, які\nперебувають у державній власності, здійснює уповноважена особа,\nяка визначається на конкурсних засадах і призначається Фондом\nдержавного майна України. Порядок проведення конкурсу по відбору уповноважених осіб та\nпорядок здійснення ними функцій щодо управління акціями, які\nперебувають у державній власності, визначається відповідно до\nзакону Фондом державного майна України, Міністерством економіки\nУкраїни та Антимонопольним комітетом України. До складу конкурсної\nкомісії по відбору уповноважених осіб у обов'язковому порядку\nвходить представник відповідного органу виконавчої влади. Частина дивідендів, нарахованих на акції ВАТ, які перебувають\nу державній власності, перераховується у порядку, що визначається\nвідповідно до закону Фондом державного майна України та\nМіністерством фінансів України, як винагорода уповноваженим\nособам. Визначення уповноваженої особи за конкурсом здійснюється за\nнаявності не менш як двох претендентів, які у встановленому\nзаконом порядку подали заяви до Фонду державного майна України. У\nразі наявності тільки одного претендента Фонд державного майна\nУкраїни може надати право здійснювати функції управління пакетом\nакцій цьому претенденту на підставі договору доручення із\nзбереженням умов, що передбачались умовами конкурсу. Уповноваженими особами не можуть бути члени правління\nакціонерного товариства, акції якого передаються в управління. Статутний фонд уповноваженої особи не може бути меншим,\nніж 5 відсотків розміру номінальної вартості пакета акцій, що\nпередається уповноваженій особі в управління. Уповноважена особа зобов'язана перерахувати до позабюджетного\nДержавного фонду приватизації кошти в сумі 10 відсотків вартості\nакцій, щодо яких їй надаються функції з управління. Зазначені\nкошти залишаються на рахунку позабюджетного Державного фонду\nприватизації і не підлягають вилученню до Державного бюджету\nУкраїни та місцевих бюджетів. У разі невиконання уповноваженою особою умов, передбачених\nдоговором доручення, внесені нею кошти цій особі не повертаються,\nвона зобов'язана сплатити штраф в розмірі 10 відсотків вартості\nакцій, а також відшкодувати збитки, які заподіяні державі\nвнаслідок невиконання уповноваженою особою умов договору. Уповноважена особа несе відповідальність за невиконання умов\nдоговору доручення щодо здійснення функцій по управлінню акціями,\nякі знаходяться в державній власності. Санкції за невиконання\nуповноваженою особою умов договору доручення визначаються у\nпорядку здійснення уповноваженими особами функцій щодо управління\nакціями, які перебувають у державній власності, що затверджується\nФондом державного майна України, Міністерством економіки України\nта Антимонопольним комітетом України, і включаються окремим\nрозділом у договір доручення.\n5.1.3. В акціонерних товариствах, створених на базі майна\nоб'єктів групи Г, в обов'язковому порядку утворюється спостережна\nрада. До складу спостережної ради обов'язково входить акціонер\n(уповноважений представник акціонера), який володіє не менше 10\nвідсотками акцій такого товариства.\n5.1.4. Якщо планом приватизації (розміщення акцій)\nпередбачена передача пакета акцій до статутного фонду державної\nхолдингової компанії, то такий пакет акцій закріплюється за\nдержавою і передається до статутного фонду холдингової компанії\nлише після прийняття на загальних зборах акціонерів відповідного\nрішення. До моменту передачі зазначеного пакета акцій до\nстатутного фонду холдингової компанії управління ним здійснює Фонд\nдержавного майна України.\n5.1.5. Акції ВАТ, що перебувають у державній власності, не\nможуть передаватися будь-яким органам, підприємствам, організаціям\nдля формування їх статутних фондів, крім випадків, передбачених у\nпідпункті 5.1.3 цього розділу.\n5.1.6. Акції, що перебувають у державній власності і передані\nв управління чи для формування статутного фонду холдингової\nкомпанії або будь-якої іншої державної компанії чи комітету, не\nможуть бути відчужені з державної власності, на них не може бути\nзвернено стягнення, до них не можуть вчинятись дії, наслідком яких\nможе відбутися відчуження цих акцій з державної власності.\n5.1.7. Порядок здійснення функцій управління акціями ВАТ, що\nперебувають у державній власності, встановлений у підпунктах 5.1.1\n- 5.1.6 цього розділу, застосовується до набрання чинності\nзаконом, що регулює питання управління державним майном.\n5.2. Приватизація об'єктів соціальної сфери\n5.2.1. Приватизація об'єктів соціальної сфери (крім об'єктів\nжитлового фонду), що знаходяться на балансі державних підприємств,\nпідприємств, що перебувають у процесі приватизації, приватизованих\nпідприємств, у разі коли зазначені об'єкти не ввійшли до складу\nмайна, що приватизується, здійснюється за погодженням з\nвідповідними органами виконавчої влади та органами місцевого\nсамоврядування шляхом: продажу акцій (часток, паїв) господарських товариств,\nстворених на базі майна таких об'єктів; продажу на аукціоні, за конкурсом; викупу.\n5.2.2. Спосіб і порядок приватизації об'єктів соціальної\nсфери залежно від вартості та галузевої належності визначаються\nвідповідно до закону Фондом державного майна України.\n5.3. Приватизація підприємств агропромислового комплексу\n5.3.1. Приватизація майна в агропромисловому комплексі\nздійснюється у порядку, встановленому Законом України \"Про\nособливості приватизації майна в агропромисловому комплексі\"\n( 290/96-ВР ) зі збереженням завдань щодо обсягів приватизації,\nвизначених цією Програмою.\n5.3.2. При перетворенні радгоспів та інших державних\nсільськогосподарських підприємств у колективні\nсільськогосподарські підприємства бізнес-план не розробляється,\nоцінка вартості об'єкта приватизації здійснюється відповідно до\nметодики, затвердженої Кабінетом Міністрів України, без\nзастосування експертних методів оцінки, що враховують потенційну\nприбутковість.\n5.3.3. Для спільної участі у приватизації радгоспів та інших\nдержавних сільськогосподарських підприємств працівники цих\nпідприємств можуть створювати колективні сільськогосподарські\nпідприємства.\n5.4. Приватизація окремих груп об'єктів за погодженням з\nКабінетом Міністрів України\n5.4.1. Фонд державного майна України погоджує з Кабінетом\nМіністрів України переліки об'єктів, віднесених цією Програмою до\nгрупи Г, що підлягають приватизації. При цьому Кабінет Міністрів\nУкраїни може визначати відповідно до пункту 5.1 цього розділу\nрозмір пакета акцій таких підприємств, що тимчасово залишаються у\nдержавній власності. Будь-які інші вимоги щодо умов приватизації\nцих підприємств Кабінетом Міністрів України не встановлюються.\n5.5. Особливості приватизації об'єктів науково-технічної\nсфери\n5.5.1. Оцінка вартості майна науково-дослідних інститутів,\nнауково-дослідних і проектних організацій та підрядних\nреставраційних підприємств здійснюється з урахуванням\nнематеріальних активів, вартість яких визначається експертним\nшляхом у порядку, визначеному законом.\n5.6. Особливості приватизації об'єктів, розташованих на\nтериторії, що зазнала радіоактивного забруднення внаслідок\nЧорнобильської катастрофи\n5.6.1. Приватизація об'єктів, розташованих у зоні\nгарантованого добровільного відселення з території, що зазнала\nрадіоактивного забруднення внаслідок Чорнобильської катастрофи,\nздійснюється відповідно до законодавства України з питань\nприватизації з урахуванням особливостей, визначених цією\nПрограмою.\nОцінка вартості таких об'єктів здійснюється за даними балансу\nбез урахування потенційної прибутковості та без застосування\nекспертної оцінки.\n5.6.2. Працівники об'єктів, зазначених у підпункті 5.6.1\nцього розділу, а також колишні працівники підприємств, які вийшли\nна пенсію, звільнені на підставі пункту 1 статті 40 Кодексу\nзаконів про працю України ( 322-08 ) і не працюють з моменту\nзвільнення на інших підприємствах, особи, які мають право\nвідповідно до законодавства повернутися на попереднє місце роботи\nна цьому підприємстві, інваліди, звільнені у зв'язку з каліцтвом\nабо професійним захворюванням, та працівники, звільнені у зв'язку\nіз станом здоров'я, а також працівники соціально-культурних та\nоздоровчо-лікувальних закладів, що приватизуються у складі\nпідприємств, на балансі яких вони перебувають, мають право на\nпридбання будь-якого пакета акцій (будь-якої частки майна\nпідприємства - для об'єктів групи А) цього об'єкта за номінальною\nвартістю.\n5.6.3. Об'єкти державної власності, розташовані у зоні\nбезумовного (обов'язкового) відселення з території, що зазнала\nрадіоактивного забруднення внаслідок Чорнобильської катастрофи,\nприватизації не підлягають.\n5.7. Приватизація орендованого державного майна\n5.7.1. Приватизація орендованого державного майна\nздійснюється відповідно до Закону України \"Про приватизацію\nдержавного майна\" ( 2163-12 ) з урахуванням вимог цієї Програми.\n5.8. Особливості приватизації майна підприємств\nавтомобільного транспорту, що виконують міські та приміські\nпасажирські перевезення.\n5.8.1. Приватизація майна підприємств автомобільного\nтранспорту, що виконують міські та приміські пасажирські\nперевезення, здійснюється із збереженням у державній власності\n25,1 відсотка акцій. Використання та управління такими акціями здійснюється у\nпорядку, визначеному в пункті 5.1 цього розділу.\nР О З Д І Л 6. ВРАХУВАННЯ ВИМОГ ЕКОЛОГІЧНОЇ БЕЗПЕКИ У ПРОЦЕСІ\nПРИВАТИЗАЦІЇ ДЕРЖАВНОГО МАЙНА\n6.1. При підготовці планів приватизації (розміщення акцій)\nдержавних підприємств, майно яких приватизується, органи\nприватизації вказують у розділі \"Характеристика екологічного\nстану\" результати визначення відповідності діяльності об'єктів\nвимогам екологічної безпеки.\nПроведення робіт, пов'язаних з визначенням відповідності\nдіяльності об'єктів вимогам екологічної безпеки, здійснюється\nпідприємствами у терміни, передбачені для підготовки планів\nприватизації (розміщення акцій), відповідно до порядку, який\nзатверджується Фондом державного майна України та Міністерства\nохорони навколишнього природного середовища та ядерної безпеки\nУкраїни.\n6.2. З метою більш повного вирішення екологічних проблем (в\nтому числі врахування вимог збереження довкілля в процесі\nприватизації) Кабінет Міністрів України разом з Фондом державного\nмайна України у першому півріччі 1997 року розглядають питання\nщодо законодавчо-нормативного забезпечення та практичного\nвпровадження світових екологічних стандартів, стандартів системи\nякості, аудиту, страхування суб'єктів господарювання в Україні, у\nтому числі підприємств, що приватизуються.\nЧ а с т и н а III. СТВОРЕННЯ СПРИЯТЛИВИХ УМОВ ДЛЯ\nПРОВЕДЕННЯ ПРИВАТИЗАЦІЇ\nР О З Д І Л 1. ЗАБЕЗПЕЧЕННЯ УЧАСТІ ГРОМАДЯН УКРАЇНИ У ПРОЦЕСІ\nПРИВАТИЗАЦІЇ З ВИКОРИСТАННЯМ ПРИВАТИЗАЦІЙНИХ ПАПЕРІВ\n1.1. У 1997 році засобами платежу є: при продажу об'єктів груп А, Д - приватизаційні папери,\nкомпенсаційні сертифікати та гроші; при продажу акцій відкритих акціонерних товариств, створених\nна базі майна державних підприємств, віднесених цією Програмою до\nгруп Б,В,Г, - приватизаційні папери і компенсаційні сертифікати у\nмежах квот, визначених цією Програмою, та гроші. Розрахунки за придбані об'єкти здійснюються згідно з\nположенням, затвердженим Національним банком України і Фондом\nдержавного майна України.\n1.2. Для забезпечення прав громадян на використання\nприватизаційних паперів та компенсаційних сертифікатів у 1997 році\nоргани приватизації організовують продаж державного майна згідно з\nзаконодавством України про приватизацію.\n1.3. Фонд державного майна України протягом двох місяців з\nдня набрання чинності цією Програмою переглядає плани приватизації\n(розміщення акцій) ВАТ з метою приведення їх у відповідність з\nвимогами цієї Програми.\n1.4. Держава забезпечує рівноправну участь у приватизації\nдепортованих осіб. Порядок участі депортованих осіб, що\nповертаються в Україну, в процесі приватизації встановлюється\nКабінетом Міністрів України.\nР О З Д І Л 2. УЧАСТЬ ФІНАНСОВИХ ПОСЕРЕДНИКІВ У ПРОЦЕСІ\nПРИВАТИЗАЦІЇ\n2.1. Фінансові посередники на підставі виданих Фондом\nдержавного майна України ліцензій на проведення операцій з\nприватизаційними паперами здійснюють залучення та інвестування\nприватизаційних паперів в об'єкти приватизації. Фінансові посередники залучають та інвестують в об'єкти\nприватизації компенсаційні сертифікати згідно з законодавством\nУкраїни.\n2.2. Контроль за діяльністю фінансових посередників\nздійснюється на підставі положення, що затверджується Фондом\nдержавного майна України та Державною комісією з цінних паперів та\nфондового ринку.\nР О З Д І Л 3. УЧАСТЬ ІНВЕСТОРІВ У ПРОЦЕСІ ПРИВАТИЗАЦІЇ\n3.1. Усім інвесторам надаються рівні умови участі в процесі\nприватизації з урахуванням особливостей, встановлених\nзаконодавчими актами України.\n3.2. Планом приватизації (розміщення акцій) ВАТ може не\nпередбачатися застосування приватизаційних паперів як засобу\nплатежу за пакет акцій, який пропонується для продажу іноземному\nінвестору.\n3.3. Іноземні інвестори здійснюють розрахунки за придбані\nоб'єкти приватизації у валюті України - гривні з відкритих в\nбанках іменних рахунків в порядку, що визначається відповідно до\nзакону Фондом державного майна України та Національним банком\nУкраїни. Іноземний інвестор має право здійснювати розрахунки за\nпридбані об'єкти приватизації компенсаційними сертифікатами, якщо\nпродаж за компенсаційні сертифікати передбачено планами\nприватизації (розміщення акцій) відповідних ВАТ.\n3.4. Акції, що залишилися нереалізованими після закінчення\nпільгового продажу та продажу на сертифікатних аукціонах, можуть\nбути запропоновані для продажу єдиним пакетом інвесторам на\nконкурентних засадах з дотриманням вимог антимонопольного\nзаконодавства.\n3.5. Фонд державного майна України разом з відповідними\nміністерствами та відомствами продовжує роботу щодо залучення\nіноземних інвесторів до процесу приватизації, видає англійською\nмовою Державний інформаційний бюлетень про приватизацію, видає та\nрозповсюджує спеціальні інвестиційні проспекти з інформацією про\nприродні ресурси України та регіонів, а також про економічні\nумови, законодавче забезпечення участі інвесторів у процесі\nприватизації, державні гарантії для інвесторів, фінансові пільги,\nкваліфікаційні характеристики населення тощо.\n3.6. Міністерство фінансів України до 1 липня 1997 року\nрозробляє та подає Кабінету Міністрів України пропозиції щодо\nвдосконалення системи бухгалтерського обліку в Україні з метою\nприведення її у відповідність з міжнародними стандартами.\nР О З Д І Л 4. ІНФОРМАЦІЙНЕ ЗАБЕЗПЕЧЕННЯ ПРОЦЕСУ ПРИВАТИЗАЦІЇ\n4.1. Фонд державного майна України, його регіональні\nвідділення та представництва забезпечують систематичне\nінформування населення України через засоби масової інформації про\nхід приватизації.\n4.2. Фонд державного майна України разом з Міністерством\nінформації України, Державним комітетом телебачення і\nрадіомовлення України, Державним інформаційним агентством України,\nМіністерством зв'язку України, Державним спеціалізованим\nкомерційним ощадним банком України забезпечують інформування\nнаселення щодо прав участі громадян України у приватизації.\n4.3. Фонд державного майна України публікує інформацію\nстосовно: переліків об'єктів, щодо яких прийнято рішення про\nприватизацію, умов їх продажу; термінів, протягом яких приймаються до розгляду плани\nприватизації та заяви на приватизацію об'єктів; рішень про затвердження планів приватизації та укладання\nдоговорів з юридичними особами або спеціалістами на розробку\nпроектів планів приватизації та продажу об'єкта приватизації, а\nтакож підстав, на основі яких були прийняті ці рішення; результатів виконання планів приватизації, які підлягають\nопублікуванню у спеціальних бюлетенях Фонду державного майна\nУкраїни та його регіональних відділень, які розповсюджуються за\nпередплатою і в роздрібній торгівлі, місцевій пресі. Інформація про результати приватизації об'єкта (інформація\nпро переможців конкурсу, аукціону, про ціну, за яку придбано\nоб'єкт приватизації, дані про розподіл акцій (часток, паїв) між\nновими власниками (окремо по кожній юридичній особі) підлягає\nопублікуванню у місцевій пресі за місцем розташування відповідного\nоб'єкта. Інформація про строки та умови проведення аукціону, конкурсу,\nвипуску акцій у вільний продаж повинна бути опублікована в\nінформаційних бюлетенях органів приватизації, центральній та\nмісцевій пресі не пізніш як за 30 календарних днів до дати\nпроведення аукціону, конкурсу, випуску акцій у вільний продаж. Типовий, обов'язковий для публікації в бюлетені, перелік\nвідомостей для різних видів підприємств, порядок їх подання, форма\nпублікації визначаються відповідно до закону Фондом державного\nмайна України.\n4.4. Голова Фонду державного майна України, Голова Фонду\nмайна Автономної Республіки Крим, керівники регіональних відділень\nта представництв Фонду державного майна у районах та містах несуть\nперсональну відповідальність за своєчасність та повноту інформації\nпро об'єкти, які приватизуються.\nР О З Д І Л 5. ЗАХИСТ ПРАВ АКЦІОНЕРІВ У ПРОЦЕСІ ПРИВАТИЗАЦІЇ\n5.1. Усі прості іменні акції ВАТ є рівнозначними за обсягом\nправ акціонерів і розміром дивідендів, що виплачуються за ними.\n5.2. Право голосу за акціями може бути передано акціонером\nіншій фізичній або юридичній особі виключно за довіреністю,\nвиданою з додержанням вимог законодавства.\n5.3. До реалізації плану приватизації (розміщення акцій) та\nдо внесення до реєстру акціонерів відповідної інформації ВАТ та\nдержавним органам приватизації забороняється: відчужувати майно, включене до статутного фонду ВАТ, якщо\nвартість цього майна перевищує 10 відсотків вартості активів ВАТ.\nПри цьому відчуження майна повинно здійснюватися за ціною, не\nнижчою за оціночну вартість, за якою це майно було внесено до\nстатутного фонду ВАТ; приймати рішення про здійснення та здійснювати додатковий\nвипуск акцій ВАТ; змінювати номінальну вартість та кількість акцій ВАТ (крім\nвипадків дроблення акцій за підсумками аукціону); відмовляти в реєстрації акціонерам або їх представникам для\nучасті в загальних зборах акціонерів, якщо зазначені особи мають\nдокументи, що підтверджують їх права акціонерів, а саме: акції,\nсертифікати акцій, виписку з реєстру акціонерів, тимчасове\nсвідоцтво, витяг з протоколу сертифікатного аукціону, та у\nвідповідних випадках - довіреність, а також встановлювати будь-які\nобмеження щодо їх участі у зборах; відмовляти в перереєстрації акцій на ім'я нового власника\nакцій за наявності передбачених законодавством документів, що\nпідтверджують перехід права власності на акції до нового власника.\n5.4. Забороняється встановлення у статуті ВАТ мінімальної\nкількості акцій, яка дає право голосу на загальних зборах, до\nреалізації плану приватизації (розміщення акцій).\n5.5. Рішення про участь у холдингових компаніях, об'єднаннях\nпідприємств та фінансово-промислових групах, поділ ВАТ на окремі\nюридичні особи та про внески до статутних фондів інших\nгосподарюючих суб'єктів приймаються тільки на загальних зборах\nакціонерів більшістю у 3/4 голосів акціонерів, які особисто або\nчерез уповноважених осіб беруть участь у зборах.\n5.6. Забороняється встановлення не передбачених\nзаконодавством обмежень щодо відчуження акціонером ВАТ акцій,\nпридбаних ним у процесі приватизації.\n5.7. Контроль за дотриманням законодавства щодо захисту прав\nакціонерів у процесі приватизації здійснюють Фонд державного майна\nУкраїни та Державна комісія з цінних паперів та фондового ринку.\nР О З Д І Л 6. КОНТРОЛЬ ЗА ЗДІЙСНЕННЯМ ПРИВАТИЗАЦІЇ ТА\nВІДПОВІДАЛЬНІСТЬ ЗА ВИКОНАННЯ ПРОГРАМИ\n6.1. Контроль за виконанням цієї Програми здійснюють: а) Верховна Рада України - шляхом заслуховування на своїх\nзасіданнях та на засіданнях комітетів і комісій Верховної Ради\nУкраїни звітів Фонду державного майна України та органів\nвиконавчої влади; б) Кабінет Міністрів України - шляхом періодичного\nзаслуховування на своїх засіданнях керівників органів виконавчої\nвлади, Уряду Автономної Республіки Крим; в) Фонд державного майна України - шляхом поточного контролю\nза дотриманням суб'єктами приватизації вимог законодавства з\nпитань приватизації та шляхом заслуховування звітів керівників\nФонду майна Автономної Республіки Крим, регіональних відділень і\nпредставництв Фонду державного майна України, Українського центру\nсертифікатних аукціонів про хід приватизації.\n6.2. Фонд державного майна України: щоквартально представляє Верховній Раді України аналітичну\nдовідку про хід приватизації; щомісячно інформує Комітет Верховної Ради України з питань\nекономічної політики та управління народним господарством та\nСпеціальну контрольну комісію Верховної Ради України з питань\nприватизації про виконання цієї Програми.\n6.3. Рішення, що приймаються Фондом державного майна України\nу межах його компетенції на виконання Програми, є обов'язковими\nдля виконання центральними та місцевими органами виконавчої влади.\n6.4. Персональна відповідальність за виконання завдань\nПрограми покладається на: Голову Фонду державного майна України, керівників органів\nвиконавчої влади, уповноважених управляти державним майном, - щодо\nприватизації майна, яке перебуває у державній власності; Голову Фонду майна Автономної Республіки Крим, керівників\nорганів виконавчої влади, уповноважених управляти майном, що\nналежить Автономній Республіці Крим, - щодо приватизації майна, що\nналежить Автономній Республіці Крим.\nР О З Д І Л 7. ПІСЛЯПРИВАТИЗАЦІЙНА ПІДТРИМКА ПІДПРИЄМСТВ\n7.1. У 1997 році Кабінет Міністрів України вживає заходів\nщодо підтримки приватизованих підприємств за рахунок коштів\nміжнародної технічної допомоги. Зазначена підтримка надається\nпідприємствам, державна частка у майні яких становить не більше 25\nвідсотків.\n7.2. Фонд державного майна України здійснює за рахунок коштів\nпозабюджетного Державного фонду приватизації кредитування\nтехнічного переозброєння приватизованих підприємств через\nбанківську систему України в порядку, який затверджується\nвідповідно до закону Фондом державного майна України та\nНаціональним банком України.\n7.3. Фонд державного майна України здійснює за рахунок коштів\nпозабюджетного Державного фонду приватизації в порядку, що\nвстановлюється відповідно до закону Фондом державного майна\nУкраїни, Антимонопольним комітетом України і Державною комісією з\nцінних паперів та фондового ринку, інвестування приватизованих\nпідприємств шляхом придбання акцій (часток, паїв) господарських\nтовариств, у майні яких є державна частка, у разі збільшення їх\nстатутного фонду.\nЧ а с т и н а IV. ПРОГНОЗ ОБСЯГІВ ПРИВАТИЗАЦІЇ ТА\nНАДХОДЖЕННЯ КОШТІВ ВІД ПРОДАЖУ\nДЕРЖАВНОГО МАЙНА\nР О З Д І Л 1. ПРОГНОЗ ОБСЯГІВ ПРИВАТИЗАЦІЇ\n1.1. Прогноз обсягів приватизації об'єктів державної\nвласності в Україні на 1997 рік\n——————————————————————————————————————————————————————————————————\nГрупа об'єктів | А | Б,В,Г | Д | Е\n—————————————————————————+—————————+———————————+————————+—————————\nКількість об'єктів | 1562 | 1440 | 1000 | 220\nприватизації | | | |\n——————————————————————————————————————————————————————————————————\n1.2. Обсяги приватизації об'єктів групи А (малої\nприватизації)\n——————————————————————————————————————————————————————————————————\nРегіони | Кількість об'єктів\n—————————————————————————————————+————————————————————————————————\nАвтономна Республіка Крим | 301\nОбласті: |\nВінницька | 244\nВолинська | 88\nДніпропетровська | 71\nДонецька | 106\nЖитомирська | 18\nЗакарпатська | 39\nЗапорізька | 17\nІвано-Франківська | 28\nКиївська | 16\nКіровоградська | 22\nЛуганська | 15\nЛьвівська | 56\nМиколаївська | 53\nОдеська | 78\nПолтавська | 35\nРівненська | 35\nСумська | 61\nТернопільська | 12\nХарківська | 8\nХерсонська | 74\nХмельницька | 9\nЧеркаська | 16\nЧернівецька | 9\nЧернігівська | 44\nм. Київ | 95\nм. Севастополь | 12\n|\nУсього | 1562\n——————————————————————————————————————————————————————————————————\n1.3. Обсяги приватизації об'єктів груп Б, В, Г\n——————————————————————————————————————————————————————————————————\nРегіони | Кількість об'єктів\n—————————————————————————————————+————————————————————————————————\nАвтономна Республіка Крим | 74\nОбласті: |\nВінницька | 62\nВолинська | 19\nДніпропетровська | 105\nДонецька | 74\nЖитомирська | 36\nЗакарпатська | 23\nЗапорізька | 70\nІвано-Франківська | 19\nКиївська | 102\nКіровоградська | 47\nЛуганська | 111\nЛьвівська | 40\nМиколаївська | 55\nОдеська | 42\nПолтавська | 44\nРівненська | 22\nСумська | 29\nТернопільська | 63\nХарківська | 136\nХерсонська | 49\nХмельницька | 53\nЧеркаська | 43\nЧернівецька | 25\nЧернігівська | 28\nм. Київ | 60\nм. Севастополь | 9\n|\nУсього | 1440\n——————————————————————————————————————————————————————————————————\n1.4. Обсяги приватизації майна об'єктів груп Б, В, Г, що\nналежать до сфери управління органів виконавчої влади\n—————————————————————————————————————————————————————————————————-\nОргани управління | Кількість об'єктів\n—————————————————————————————————+————————————————————————————————\nМіненерго України | 34\nМінвуглепром України | 58\nМінмашпром України | 116\nМінпром України | 44\nМінкультури України | 1\nМОЗ України | 1\nМінтранс України | 148\nМінсільгосппрод України | 780\nМінекономіки України | 2\nМіносвіти України | 1\nМінінформації України | 2\nДержкоммедбіопром | 4\nДержкомнафтогазпром | 12\nДержводгосп України | 8\nДержхарчопром | 24\nДержсадвинпром | 4\nУкртрансбуд | 2\nУкрмонтажспецбуд | 3\nУкрбудматеріали | 11\nУкрбуд | 2\nУкрагропромбуд | 14\nУкрресурси | 7\nІнші | 162\n|\nУсього | 1440\n——————————————————————————————————————————————————————————————————\nР О З Д І Л 2. ПРОГНОЗ НАДХОДЖЕННЯ КОШТІВ ВІД ПРИВАТИЗАЦІЇ\nДЕРЖАВНОГО МАЙНА ТА НОРМАТИВИ ЇХ РОЗПОДІЛУ\n2.1. Кошти, одержані від продажу об'єктів соціальної сфери,\nрозподіляються за напрямами:\n(відсотки)\nДержавний бюджет України (на фінансування соціальних програм розвитку та утримання\nоб'єктів соціальної сфери) 50,0\nВідшкодування витрат, пов'язаних з\nприватизацією 20,0\nПідприємству, на балансі якого перебував об'єкт соціальної\nсфери 30,0\n2.2. Кошти, одержані від продажу державного майна (крім\nоб'єктів групи Д, об'єктів соціальної сфери та акцій акціонерних\nтовариств, продаж яких здійснюється відповідно до пункту 2.10\nрозділу 2 частини II цієї Програми), розподіляються за напрямами:\n(відсотки)\nДержавний бюджет України 50,0\nВідшкодування витрат, пов'язаних з\nприватизацією 16,52\nКредитування технічного переозброєння підприємств, розвиток підприємництва та створення нових робочих місць, на придбання акцій (часток, паїв) господарських товариств у разі\nзбільшення їх статутного фонду 33,48\n\nУсього 100,0\n2.3. У 1997 році Фонд державного майна України забезпечує\nперерахування до Державного бюджету України з позабюджетного\nДержавного фонду приватизації коштів, отриманих від приватизації\nдержавного майна, у обсягах, визначених Законом України про\nДержавний бюджет України на 1997 рік.\n2.4. Розрахунок витрат коштів позабюджетного Державного фонду\nприватизації на виконання програми приватизації складають:\n(відсотки)\nа) відшкодування витрат, пов'язаних з приватизацією, та інформаційним забезпеченням процесу приватизації,\n- усього 72,67\nу тому числі: проведення інформаційно- пропагандистської діяльності по висвітленню приватизаційних процесів в Україні у засобах масової\nінформації 8,7 оплата послуг сторонніх осіб та організацій, залучених до роботи,\nпов'язаної з приватизацією 17,9 оплата господарських витрат та\nгосподарсько-договірних робіт 18,8 придбання обчислювальної техніки, засобів зв'язку, оргтехніки, транспорту,\nобладнання та інвентаря 11,2 матеріальне заохочення працівників\nдержавних органів приватизації 2,0 компенсація грошових коштів членам трудових колективів, що не стали\nпереможцями аукціону або конкурсу 3,4 фінансування витрат, пов'язаних із врегулюванням майнових відносин з країнами колишнього Союзу РСР та іншими країнами 0,4 на забезпечення міжнародної діяльності та підтримання відносин з міністерствами, відомствами та установами інших країн у\nсправах приватизації 0,07 повернення коштів підприємствам за фінансування незавершеного будівництва 2,1 видання державного інформаційного бюлетеня, щотижневика про приватизацію, інвестиційної газети та журналу \"Приватизація\" 2,0 кадрове, соціально-побутове забезпечення\nта навчання 4,1 оздоровлення дітей, які постраждали\nвнаслідок Чорнобильської катастрофи 2,0 б) створення і функціонування єдиної комп'ютерної мережі державних органів\nприватизації 8,33 створення депозитарної системи в Україні 3,0 в) утримання мережі центрів проведення\nсертифікатних аукціонів 16,0\nУсього 100,0\nЧ а с т и н а V. ПРОГНОЗ РОЗВИТКУ ПРОЦЕСУ\nПРИВАТИЗАЦІЇ У 1998-1999 РОКАХ\nР О З Д І Л 1. ПРИНЦИПИ ТА ПРІОРИТЕТИ ПРИВАТИЗАЦІЇ\nУ 1998-1999 РОКАХ\n1.1. Головними принципами приватизації у 1998-1999 роках та у\nподальшому повинні стати: поміркованість у проведенні приватизації; економічне обгрунтування способів продажу кожного об'єкта\n(групи об'єктів, галузі), індивідуальний підхід до продажу майна\nоб'єктів групи В,Г; забезпечення економічної ефективності від продажу майна як\nдля підприємств, що приватизуються, так і для держави в цілому; економічне обгрунтування доцільності зміни форми власності\nдержавного майна, що має важливе значення для економіки України; продаж майна виключно за гроші та залучення цих коштів на\nрозвиток економіки України.\n1.2. Пріоритетами приватизації у 1998-1999 роках мають\nстати: запровадження приватизації в галузях народного господарства,\nякі визнані природними монополіями чи в яких штучно створено\nмонополію, на ринку товарів (послуг) України. Механізми\nприватизації в таких галузях визначаються у першу чергу особливим\nпідходом до продажу майна окремо в кожній галузі, що\nвстановлюється окремими законами; створення та впровадження механізмів ефективного управління\nакціями (частками, паями) господарських товариств, які перебувають\nу державній власності, у тому числі запровадження механізму\nпередачі таких акцій (часток, паїв) на конкурсних засадах\nсуб'єктам, які можуть забезпечити високий рівень розвитку\nпідприємств та стійку позицію на ринках товарів (робіт, послуг); запровадження механізмів залучення інвестицій у господарські\nтовариства, в майні яких держава володіє 100 відсотками чи\nконтрольним пакетом акцій, шляхом випуску цінних паперів, при\nцьому не зменшуючи впливу держави на діяльність таких підприємств; широке застосування механізмів реструктуризації великих\nпідприємств, в тому числі приватизованих, в першу чергу штучно\nстворених монопольних утворень; поділ державного майна відповідно до Конституції України -\nвизначення об'єктів, які передаються у комунальну власність для\nзабезпечення потреб регіонів, та об'єктів, що підлягають продажу; вирішення проблем навколо об'єктів незавершеного будівництва\nта законсервованих об'єктів, тобто їх продаж способами,\nвизначеними законами, чи списання таких об'єктів (у разі\nвідсутності нагальної потреби завершення будівництва на цих\nоб'єктах); використання коштів, отриманих від приватизації, на\nкредитування приватизованих підприємств та на інвестування\nпідприємств, у майні яких держава володіє певною часткою; впровадження світових екологічних стандартів, стандартів\nсистеми якості, аудиту (стандарти серії ISO 14000), страхування\nпідприємств, що приватизуються, та суб'єктів господарювання в\nУкраїні в цілому.\nР О З Д І Л 2. ПРОГНОЗ ОБСЯГІВ ПРИВАТИЗАЦІЇ У 1998-1999 РОКАХ\n2.1. Виходячи з пріоритетів приватизації прогнозується, що\nзавдання щодо обсягів приватизації майна об'єктів груп Б, В і Г на\n1998-1999 роки орієнтовно складатимуть 700 об'єктів, у тому числі:\n——————————————————————————————————————————————————————————————————\nОргани управління | Кількість об'єктів\n—————————————————————————————————+———————————————————————————————-\nМінтранс | 316\nМінсільгосппрод | 53\nМінмашпром | 45\nНаціональна телекомпанія |\nУкраїни | 39\nДержхарчопром | 27\nДержводгосп | 23\nМінвуглепром | 23\nІнші | 34\n|\nУсього | 560\n——————————————————————————————————————————————————————————————————\n2.2. На початку 1998 року державні органи приватизації будуть\nпропонувати для продажу за кошти пакети акцій ВАТ, створених на\nбазі майна об'єктів груп Б, В і Г, що не були реалізовані згідно з\nпланами приватизації (розміщення акцій) за приватизаційні папери\nта компенсаційні сертифікати.\n2.3. Після закінчення строку закріплення у державній\nвласності відповідно до пункту 5.1 розділу 5 частини II цієї\nПрограми пакетів акцій ВАТ, створених на базі майна підприємств\nгрупи Г, вони підлягають продажу з наданням переваг інвесторам,\nякі придбали акції відповідного ВАТ та виконали в повному обсязі\nсвої зобов'язання згідно з договорами купівлі-продажу.\nЧ а с т и н а VI. ЗАХОДИ ЩОДО ЗАБЕЗПЕЧЕННЯ\nВИКОНАННЯ ПРОГРАМИ\nР О З Д І Л 1. ПРОЕКТИ ЗАКОНОДАВЧИХ АКТІВ\n—————————————————————————————————————————————————————————————————\nN п/п | Перелік проектів | Розробники | Термін | Термін внесе-\n|законодавчих актів | |розроблен-|ння на розгляд\n| | | ня |Верховної Ради\n| | | |України\n——————+———————————————————+————————————+——————————+——————————————\n1 |Закон України про|Фонд держав-|у мі- |у двомісяч-\n|внесення змін до|ного майна|сячний |ний термін з\n|Закону України \"Про|Мінекономіки|термін з|дня набрання\n|приватизацію дер-|Мінфін Анти-|дня наб-|чинності цим\n|жавного майна\" |монопольний |рання чин-|Законом\n| |комітет Мі-|ності цим|\n| |нюст |Законом |\n| | | |\n2 |Закон України про|Фонд держав-| -\"- | -\"-\n|внесення змін до|ного майна | |\n|Закону України \"Про|Мінекономіки| |\n|господарські това-|Мінфін | |\n|риства\" |Мінстат | |\n| |Мінюст | |\n| | | |\n3 |Закон України про|Мінюст | -\"- | -\"-\n|комунальне майно|Фонд держав-| |\n| |ного майна | |\n| |Мінекономіки| |\n| |Мінфін | |\n| | | |\n4 |Закон України про|Фонд держав-| -\"- | -\"-\n|передачу державного|ного майна | |\n|майна у комунальну|Мінекономіки| |\n|власність |Мінфін | |\n| |Мінюст | |\n| | | |\n5 |Закон України про|Фонд держав-| -\"- | -\"-\n|приватизацію об'єк-|ного майна | |\n|тів соціальної сфе-|Мінекономіки| |\n|ри |Мінюст | |\n| |Мінфін | |\n| | | |\n6 |Закон України про|Фонд держав-| -\"- | -\"-\n|особливості прива-|ного майна | |\n|тизації майна підп-|Мінтранс | |\n|риємств цивільної| | |\n|авіації | | |\n—————————————————————————————————————————————————————————————————\n\n—————————————————————————————————————————————————————————————————\nN п/п | Перелік проектів | Розробники | Термін | Термін внесе-\n|законодавчих актів | |розробле- |ння на розгляд\n| | | ння |Верховної Ради\n| | | |України\n——————+———————————————————+————————————+——————————+——————————————\n7 |Постанова Верховної|Фонд держав-| -\"- | -\"-\n|Ради України про |ного майна | |\n|заходи щодо завер- |Мінекономіки| |\n|шення сертифікатної|Мінфін | |\n|приватизації |Антимонопо- | |\n| |льний комі- | |\n| |тет | |\n—————————————————————————————————————————————————————————————————\nР О З Д І Л 2. ПРОЕКТИ НОРМАТИВНИХ АКТІВ КАБІНЕТУ МІНІСТРІВ\nУКРАЇНИ\n—————————————————————————————————————————————————————————————————\nN п/п | Перелік проектів | Розробники | Термін | Термін\n|нормативних актів | |розробле- |затвердження\n| | | ння |\n| | | |\n——————+———————————————————+————————————+——————————+——————————————\n1 |Постанова Кабінету|Мінекономіки|у місячний|у двомісяч-\n|Міністрів України|Фонд держав-|термін з|ний термін з\n|\"Про заходи щодо|ного майна|дня наб-|дня набрання\n|підтримки привати-|Національне |рання чин-|чинності цим\n|зованих підприємств|агентство з|ності цим|Законом\n|за рахунок коштів|реконструк- |Законому |\n|міжнародної техніч-|ції та роз-| |\n|ної допомоги\" |витку | |\n| |Державна | |\n| |кредитно- | |\n| |інвестиційна| |\n| |компанія | |\n| |Мінюст | |\n| | |—————————————————————————\n2 |Постанова Кабінету|Фонд держав-| у місячний термін\n|Міністрів України|ного майна | після прийняття За-\n|\"Про затвердження|Держкомнац | кону України про\n|Положення про за-|Мінфін | реабілітацію та за-\n|безпечення участі|Мінюст | безпечення прав на-\n|депортованих осіб,| | ціональних меншин,\n|що повертаються в| | яких було піддано\n|Україну, в процесі| | примусовому пересе-\n|приватизації майна| | ленню (депортації)\n|державних підприєм-| | з території Украї-\n|ств\" | | ни\n—————————————————————————————————————————————————————————————————\n\nР О З Д І Л 3. ПРОЕКТИ НОРМАТИВНИХ АКТІВ ФОНДУ ДЕРЖАВНОГО МАЙНА\nУКРАЇНИ, МІНІСТЕРСТВ І ВІДОМСТВ\n\n—————————————————————————————————————————————————————————————————\nN п/п | Перелік проектів | Розробники | Термін | Термін\n|нормативних актів | |розробле- |затвердження\n| | | ння |\n| | | |\n——————+———————————————————+————————————+——————————+——————————————\n1 |Положення про поря-|Фонд держав-|у місячний|у двомісяч-\n|док підготовки до|ного майна |термін з|ний термін з\n|приватизації та|Антимонопо- |дня наб-|дня наб-\n|продажу часток (па-|льний комі- |рання чин-|рання чин-\n|їв, акцій), що на-|тет |ності цим|ності цим\n|лежать державі в| |Законом |Законом\n|майні підприємств з| | |\n|іноземними інвести-| | |\n|ціями та госпо-| | |\n|дарських товариств | | |\n| | | |\n2 |Положення про|Фонд держав-| -\"- | -\"-\n|порядок пільгового |ного майна | |\n|продажу акцій | | |\n| | | |\n3 |Положення про|Фонд держав-| -\"- | -\"-\n|порядок приватиза- |ного майна | |\n|ції об'єктів соці-| | |\n|альної сфери | | |\n| | | |\n4 |Положення про|Фонд держав-| -\"- | -\"-\n|порядок продажу|ного майна | |\n|пакетів акцій на| | |\n|аукціоні за грошові| | |\n|кошти | | |\n| | | |\n5 |Порядок проведення|Фонд держав-| -\"- | -\"-\n|конкурсів по відбо-|ного майна| |\n|ру осіб, уповнова-|Мінекономіки| |\n|жених здійснювати|Антимоно- | |\n|функції щодо управ-|польний ко-| |\n|ління акціями, які|мітет | |\n|перебувають у дер-| | |\n|жавній власності | | |\n| | | |\n6 |Порядок здійснення|Фонд держав-| -\"- | -\"-\n|уповноваженими осо-|ного майна| |\n|бами функцій щодо|Мінекономіки| |\n|управління акціями,|Антимоно- | |\n|які перебувають у|польний ко-| |\n|державній власності|мітет | |\n| | | |\n7 |Порядок продажу|Фонд держав-| -\"- | -\"-\n|цінних паперів, па-|ного майна| |\n|їв, іншого майна,|Антимоно- | |\n|що перебувають у|польний ко-| |\n|державній власності|мітет | |\n|і входять до складу| | |\n|майна підприємств,| | |\n|розташованих за| | |\n|кордоном | | |\n| | | |\n8 |Порядок визначення|Фонд держав-| -\"- | -\"-\n|відповідності ді-|ного майна | |\n|яльності об'єктів|Мінекобезпе-| |\n|приватизації вимо-|ки | |\n|гам екологічної| | |\n|безпеки | | |\n| | | |\n9 |Порядок цільового|Фонд держав-| -\"- | -\"-\n|кредитування прива-|ного майна | |\n|тизованих підприєм-|України | |\n|ств |Національ- | |\n| |ний банк | |\n| |України | |\n| | | |\n10 |Порядок придбання|Фонд держав-| -\"- | -\"-\n|за рахунок коштів|ного майна | |\n|позабюджетного Дер-|України | |\n|жавного фонду при-|Антимонопо- | |\n|ватизації акцій|льний комі- | |\n|(часток, паїв) гос-|тет України | |\n|подарських това-|Державна ко-| |\n|риств, у майні яких|місія з цін-| |\n|є державна частка,|них паперів| |\n|у разі збільшення|та фондового| |\n|їх статутного фонду|ринку | |\n| | | |\n11 |Порядок передачі|Фонд держав-| -\"- | -\"-\n|акцій, придбаних на|ного майна | |\n|пільгових умовах,|Державна | |\n|їх власниками для|комісія з | |\n|включення до пакета|цінних папе-| |\n|акцій, який прода-|рів та фон- | |\n|ється на комерцій-|дового ринку| |\n|ному конкурсі за| | |\n|гроші | | |\n—————————————————————————————————————————————————————————————————\n\nПро Державну програму приватизації\nЗакон України від 03.06.1997 № 294/97-ВР\n\nПрипинення дії від 12.02.1998\nПостійна адреса:\nhttps://zakon.rada.gov.ua/go/294/97-%D0%B2%D1%80\nЗаконодавство України\nстаном на 22.02.2026\n\nвтратив чинність"
    }
  ],
  "definitions": []
}