{
  "id": "ua-law-1859-15",
  "type": "statute",
  "title": "Закон України (1859-15)",
  "title_en": "",
  "short_name": "1859-15",
  "status": "in_force",
  "issued_date": "2004-06-24",
  "url": "https://zakon.rada.gov.ua/laws/show/1859-15",
  "description": "Official legislative act of Ukraine ingested from the Verkhovna Rada legal portal.",
  "provisions": [
    {
      "provision_ref": "art1",
      "section": "1",
      "title": "Стаття 1. Визначення термінів",
      "content": "У цьому Законі наведені нижче терміни вживаються в такому\nзначенні:\nцивільний захист - система організаційних,\nінженерно-технічних, санітарно-гігієнічних, протиепідемічних та\nінших заходів, які здійснюються центральними і місцевими органами\nвиконавчої влади, органами місцевого самоврядування,\nпідпорядкованими їм силами і засобами, підприємствами, установами\nта організаціями незалежно від форми власності, добровільними\nрятувальними формуваннями, що забезпечують виконання цих заходів з\nметою запобігання та ліквідації надзвичайних ситуацій, які\nзагрожують життю та здоров'ю людей, завдають матеріальних збитків\nу мирний час і в особливий період;\nєдина державна система цивільного захисту населення і\nтериторій (далі - єдина система цивільного захисту) - сукупність\nорганів управління, сил та засобів центральних і місцевих органів\nвиконавчої влади, органів місцевого самоврядування, на які\nпокладається реалізація державної політики у сфері цивільного\nзахисту;\nпідсистеми єдиної системи цивільного захисту - сукупність\nпідпорядкованих спеціально уповноваженому центральному органу\nвиконавчої влади функціональних та територіальних органів\nуправління, на які покладаються визначені законом завдання у\nконкретних сферах цивільного захисту;\nслужба цивільного захисту - державна служба особливого\nхарактеру, пов'язана із забезпеченням пожежної безпеки,\nзапобіганням і реагуванням на інші надзвичайні ситуації\nтехногенного, природного та військового характеру, ліквідацією їх\nнаслідків, захистом населення і територій від їх негативного\nвпливу;\nОперативно-рятувальна служба цивільного захисту - спеціальне\nвоєнізоване формування, на яке покладається захист населення і\nтериторій від надзвичайних ситуацій техногенного, природного і\nвійськового характеру, участь у заходах територіальної оборони, а\nтакож міжнародних рятувальних та інших гуманітарних операціях;\nсили і засоби цивільного захисту - особовий склад і\nпрацівники органів та підрозділів цивільного захисту, добровільні\nрятувальні формування, пожежна та аварійно-рятувальна техніка,\nпожежно-технічне та аварійно-рятувальне обладнання, засоби\nпожежогасіння та індивідуального захисту, інше майно, призначене\nдля гасіння пожеж, ліквідації наслідків аварій, повеней,\nземлетрусів та інших катастроф техногенного, біологічного,\nрадіаційного, хімічного або екологічного та військового характеру,\nмінімізації наслідків Чорнобильської катастрофи;\nзона можливого ураження - окрема територія або об'єкт, на\nяких внаслідок надзвичайної ситуації техногенного, природного чи\nвійськового характеру виникає загроза життю або здоров'ю людей чи\nзаподіяння матеріальних втрат;\nліквідація наслідків надзвичайних ситуацій - проведення\nкомплексу заходів, які включають аварійно-рятувальні та інші\nневідкладні роботи, що здійснюються в разі виникнення надзвичайних\nситуацій техногенного, природного та військового характеру (далі -\nнадзвичайні ситуації), і спрямовані на припинення дії небезпечних\nфакторів, рятування життя та збереження здоров'я людей, а також на\nлокалізацію зон надзвичайних ситуацій;\nаварійно-рятувальні роботи - роботи, спрямовані на пошук,\nрятування і захист людей (включаючи надання їм невідкладної\nмедичної допомоги), захист матеріальних і культурних цінностей та\nдовкілля під час ліквідації наслідків надзвичайних ситуацій, із\nзалученням працівників, які мають спеціальну підготовку, засоби\nіндивідуального захисту та оснащення;\nпершочергові заходи з ліквідації наслідків надзвичайної\nситуації - оперативне здійснення організаційно-технічних та інших\nневідкладних заходів, спрямованих на забезпечення мінімальних\nпотреб життєзабезпечення населення, яке постраждало внаслідок\nнадзвичайної ситуації;\nтехногенна безпека - стан захищеності населення, території,\nоб'єктів від негативних наслідків надзвичайних ситуацій\nтехногенного характеру;\nнесприятливі побутові або нестандартні ситуації - ситуації,\nщо виникають у побуті, невиробничій сфері, які не набули масштабу\nнадзвичайної ситуації, але являють собою загрозу життю та здоров'ю\nлюдей чи заподіяння матеріальних збитків."
    },
    {
      "provision_ref": "art2",
      "section": "2",
      "title": "Стаття 2. Правова основа цивільного захисту",
      "content": "Правовою основою цивільного захисту є Конституція України\n( 254к/96-ВР ), цей Закон, закони України \"Про захист населення і\nтериторій від надзвичайних ситуацій техногенного та природного\nхарактеру\" ( 1809-14 ), \"Про Цивільну оборону України\"\n( 2974-12 ), \"Про правовий режим надзвичайного стану\" ( 1550-14 ),\n\"Про правовий режим воєнного стану\" ( 1647-14 ),\n\"Про аварійно-рятувальні служби\" ( 1281-14 ), \"Про пожежну\nбезпеку\" ( 3745-12 ), \"Про об'єкти підвищеної небезпеки\"\n( 2245-14 ), \"Про використання ядерної енергії та радіаційну\nбезпеку\" ( 39/95-ВР ), \"Про забезпечення санітарного та\nепідемічного благополуччя населення\" ( 4004-12 ), \"Про правовий\nрежим території, що зазнала радіоактивного забруднення внаслідок\nЧорнобильської катастрофи\" ( 791а-12 ), міжнародні договори\nУкраїни, згода на обов'язковість яких надана Верховною Радою\nУкраїни, та інші акти законодавства."
    },
    {
      "provision_ref": "art3",
      "section": "3",
      "title": "Стаття 3. Мета цивільного захисту",
      "content": "Цивільний захист здійснюється з метою:\nреалізації державної політики, спрямованої на забезпечення\nбезпеки та захисту населення і територій, матеріальних і\nкультурних цінностей та довкілля від негативних наслідків\nнадзвичайних ситуацій у мирний час та в особливий період;\nподолання наслідків надзвичайних ситуацій, у тому числі\nнаслідків надзвичайних ситуацій на територіях іноземних держав\nвідповідно до міжнародних договорів України, згода на\nобов'язковість яких надана Верховною Радою України."
    },
    {
      "provision_ref": "art4",
      "section": "4",
      "title": "Стаття 4. Принципи цивільного захисту",
      "content": "Цивільний захист здійснюється на принципах:\nгарантування державою громадянам конституційного права на\nзахист життя, здоров'я та їх майна, а юридичним особам - права на\nбезпечне функціонування;\nдобровільності при залученні людей до здійснення заходів у\nсфері цивільного захисту, пов'язаних з ризиком для життя і\nздоров'я;\nкомплексного підходу до вирішення завдань цивільного захисту;\nстворення системи раціональної превентивної безпеки з метою\nмаксимально можливого, економічно обґрунтованого зменшення\nймовірності виникнення надзвичайних ситуацій і мінімізації їх\nнаслідків;\nтериторіальності та функціональності єдиної системи\nцивільного захисту;\nмінімізації заподіяння шкоди довкіллю;\nгласності, вільного доступу населення до інформації у сфері\nцивільного захисту відповідно до законодавства."
    },
    {
      "provision_ref": "art5",
      "section": "5",
      "title": "Стаття 5. Завдання цивільного захисту",
      "content": "Основними завданнями цивільного захисту є:\nзбирання та аналітичне опрацювання інформації про надзвичайні\nситуації;\nпрогнозування та оцінка соціально-економічних наслідків\nнадзвичайних ситуацій;\nздійснення нагляду і контролю у сфері цивільного захисту;\nрозроблення і виконання законодавчих та інших\nнормативно-правових актів, дотримання норм і стандартів у сфері\nцивільного захисту;\nрозроблення і здійснення запобіжних заходів у сфері\nцивільного захисту;\nстворення, збереження і раціональне використання матеріальних\nресурсів, необхідних для запобігання надзвичайним ситуаціям;\nрозроблення та виконання науково-технічних програм,\nспрямованих на запобігання надзвичайним ситуаціям;\nзабезпечення функціонування системи екстреної допомоги\nнаселенню за єдиним телефонним номером 112; { Статтю 5 доповнено\nновим абзацом згідно із Законом N 4499-VI ( 4499-17 ) від\n13.03.2012 }\nоперативне оповіщення населення про виникнення або загрозу\nвиникнення надзвичайної ситуації, своєчасне достовірне\nінформування про обстановку, яка складається, та заходи, що\nвживаються для запобігання надзвичайним ситуаціям та подолання їх\nнаслідків;\nорганізація захисту населення і територій від надзвичайних\nситуацій, надання невідкладної психологічної, медичної та іншої\nдопомоги потерпілим;\nпроведення невідкладних робіт із ліквідації наслідків\nнадзвичайних ситуацій та організація життєзабезпечення\nпостраждалого населення;\nзабезпечення постійної готовності сил і засобів цивільного\nзахисту до запобігання надзвичайним ситуаціям та ліквідації їх\nнаслідків;\nнадання з використанням засобів цивільного захисту\nоперативної допомоги населенню в разі виникнення несприятливих\nпобутових або нестандартних ситуацій;\nнавчання населення способам захисту в разі виникнення\nнадзвичайних, несприятливих побутових або нестандартних ситуацій\nта організація тренувань;\nміжнародне співробітництво у сфері цивільного захисту."
    },
    {
      "provision_ref": "art6",
      "section": "6",
      "title": "Стаття 6. Основні заходи у сфері цивільного захисту",
      "content": "З метою ефективної реалізації завдань цивільного захисту,\nзменшення матеріальних втрат та недопущення шкоди об'єктам,\nматеріальним і культурним цінностям та довкіллю в разі виникнення\nнадзвичайних ситуацій центральні та місцеві органи виконавчої\nвлади, органи місцевого самоврядування, підпорядковані їм сили і\nзасоби, підприємства, установи та організації незалежно від форми\nвласності, добровільні рятувальні формування здійснюють оповіщення\nта інформування, спостереження і лабораторний контроль, укриття у\nзахисних спорудах, евакуацію, інженерний, медичний, психологічний,\nбіологічний, екологічний, радіаційний та хімічний захист."
    },
    {
      "provision_ref": "art7",
      "section": "7",
      "title": "Стаття 7. Оповіщення та інформування",
      "content": "Оповіщення та інформування у сфері цивільного захисту\nвключають:\nоперативне доведення до відома населення інформації про\nвиникнення або можливу загрозу виникнення надзвичайних ситуацій, у\nтому числі через загальнодержавну, територіальні і локальні\nавтоматизовані системи централізованого оповіщення;\nзавчасне створення та організаційно-технічне поєднання\nпостійно діючих локальних систем оповіщення та інформування\nнаселення із спеціальними системами спостереження і контролю в\nзонах можливого ураження;\nцентралізоване використання мереж зв'язку, радіомовлення,\nтелебачення та інших технічних засобів передачі інформації\nнезалежно від форми власності та підпорядкування в разі виникнення\nнадзвичайних ситуацій."
    },
    {
      "provision_ref": "art8",
      "section": "8",
      "title": "Стаття 8. Спостереження і лабораторний контроль",
      "content": "Спостереження і лабораторний контроль включають:\nстворення і підтримання в постійній готовності\nзагальнодержавної та територіальних мереж спостереження і\nлабораторного контролю;\nорганізацію збирання, опрацювання та передачі інформації про\nстан довкілля, забруднення продуктів харчування, харчової\nсировини, фуражу, води радіоактивними, хімічними речовинами та\nінфекційними мікроорганізмами."
    },
    {
      "provision_ref": "art9",
      "section": "9",
      "title": "Стаття 9. Укриття у захисних спорудах",
      "content": "1. Для забезпечення укриття населення в містах, селах,\nселищах створюється фонд захисних споруд шляхом:\nкомплексного освоєння підземного простору населених пунктів\nдля взаємопогодженого розміщення в ньому споруд і приміщень\nсоціально-побутового, виробничого і господарського призначення з\nурахуванням необхідності пристосування і використання частини\nприміщень для укриття населення в разі виникнення надзвичайних\nситуацій;\nобстеження і взяття на облік підземних і наземних будівель та\nспоруд, що відповідають вимогам захисту, споруд підземного\nпростору населених пунктів, гірничих виробок і природних порожнин;\nдообладнання з урахуванням вимог захисту підвальних та інших\nзаглиблених приміщень;\nбудівництва заглиблених споруд, інших нерухомих об'єктів,\nпристосованих для виконання завдань цивільного захисту;\nбудівництва в період загрози виникнення надзвичайних ситуацій\nнайпростіших сховищ та укриттів;\nбудівництва окремих сховищ і протирадіаційних укриттів.\n2. Фонд захисних споруд у мирний час використовується для\nгосподарських, культурних і побутових потреб у порядку, який\nвизначається спеціально уповноваженим центральним органом\nвиконавчої влади з питань цивільного захисту."
    },
    {
      "provision_ref": "art10",
      "section": "10",
      "title": "Стаття 10. Здійснення заходів з евакуації населення",
      "content": "1. В умовах недостатнього забезпечення захисними спорудами в\nнаселених пунктах, де розташовані об'єкти підвищеної небезпеки, а\nтакож в особливий період основним способом захисту населення є\nйого евакуація і розміщення у зонах, безпечних для проживання.\n2. Евакуації підлягає населення, яке проживає в населених\nпунктах, що знаходяться у зонах можливого катастрофічного\nзатоплення, небезпечного радіоактивного забруднення, хімічного\nураження, у районах виникнення стихійного лиха, аварій і\nкатастроф, якщо виникає безпосередня загроза життю та здоров'ю\nлюдей.\n3. У разі виникнення надзвичайної ситуації проводиться\nзагальна або часткова евакуація населення тимчасового або\nбезповоротного характеру.\n4. Загальна евакуація населення в особливий період\nпроводиться в окремих регіонах за рішенням Кабінету Міністрів\nУкраїни у разі:\nнебезпеки радіоактивного забруднення навколо атомних\nелектростанцій (якщо виникає безпосередня загроза життю та\nздоров'ю населення, яке проживає в зоні ураження);\nзагрози катастрофічного затоплення місцевості з менш ніж\nчотиригодинним добіганням проривної хвилі;\nвиникнення загрози життю та здоров'ю населення, яке проживає\nв зоні виникнення надзвичайної ситуації військового характеру.\n5. Часткова евакуація населення в разі виникнення або загрози\nвиникнення надзвичайної ситуації на відповідній території\nпроводиться за рішенням Кабінету Міністрів України, якщо інше не\nвстановлено законом.\n6. Під час проведення часткової або загальної евакуації не\nзайняте у виробництві та сфері обслуговування населення, студенти,\nучні навчальних закладів, вихованці дитячих будинків, пенсіонери\nта інваліди, які утримуються у будинках для осіб похилого віку,\nразом із викладачами та вихователями, обслуговуючим персоналом і\nчленами їх сімей евакуюються в першу чергу.\n7. Евакуація населення з небезпечних районів проводиться\nпішки і шляхом вивезення основної його частини наявним\nтранспортом.\n8. З метою запобігання проявам паніки та недопущення загибелі\nлюдей під час евакуації забезпечуються:\nпланування евакуації населення;\nвизначення зон, придатних для розміщення евакуйованого\nнаселення з потенційно небезпечних зон;\nорганізація оповіщення керівного складу центральних і\nмісцевих органів виконавчої влади, органів місцевого\nсамоврядування, підприємств, установ та організацій незалежно від\nформи власності та населення про початок евакуації;\nуправління проведенням евакуації;\nстворення мінімально необхідних умов для життєдіяльності\nевакуйованого населення;\nнавчання населення діям при проведенні евакуації."
    },
    {
      "provision_ref": "art11",
      "section": "11",
      "title": "Стаття 11. Інженерний захист території",
      "content": "З метою створення умов безпечного проживання населення на\nтериторії з підвищеним техногенним навантаженням та ризиком\nвиникнення надзвичайних ситуацій здійснюються заходи інженерного\nзахисту території, які включають:\nурахування під час розроблення генеральних планів забудови\nнаселених пунктів і ведення містобудування в умовах підвищеного\nризику можливості виникнення надзвичайних ситуацій на окремих\nтериторіях та в регіонах;\nздійснення контролю за раціональним розміщенням потенційно\nнебезпечних об'єктів з урахуванням можливих наслідків надзвичайних\nситуацій для безпеки населення і довкілля в разі виникнення таких\nситуацій;\nбудівництво споруд, будинків, інженерних мереж та\nтранспортних комунікацій із заданими рівнями безпеки і надійності;\nрозроблення і запровадження заходів щодо безаварійного\nфункціонування потенційно небезпечних об'єктів;\nстворення комплексних схем захисту населених пунктів та\nоб'єктів від небезпечних природних процесів шляхом організації\nбудівництва протизсувних, протиповеневих, протиселевих,\nпротилавинних, протиерозійних та інших інженерних споруд\nспеціального призначення.\nСтаття 12. Медичний захист населення та забезпечення\nепідемічного благополуччя в районах надзвичайних\nситуацій\nДля запобігання або зменшення ступеня ураження населення,\nсвоєчасного надання допомоги постраждалим та їх лікування,\nзабезпечення епідемічного благополуччя в районах надзвичайних\nситуацій здійснюються такі заходи:\nпланування і використання існуючих сил та засобів закладів\nохорони здоров'я незалежно від форм власності та господарювання;\nрозгортання в умовах надзвичайних ситуацій необхідної\nкількості додаткових лікувальних закладів (пунктів);\nсвоєчасне застосування профілактичних медичних препаратів та\nсанітарно-епідеміологічних заходів;\nконтроль за якістю харчових продуктів і продовольчої\nсировини, питної води і джерел водопостачання;\nзавчасне створення і підготовка спеціальних медичних\nформувань;\nнакопичення медичних засобів захисту, медичного та іншого\nспеціального майна і техніки;\nздійснення контролю за станом довкілля, санітарно-гігієнічною\nта епідемічною ситуацією;\nнавчання населення способам надання першої медичної допомоги\nта дотримання правил відповідної санітарії;\nзабезпечення недопущення впливу на здоров'я людей шкідливих\nфакторів навколишнього середовища та наслідків надзвичайних\nситуацій, а також умов для виникнення і поширення інфекційних\nзахворювань;\nсанітарна охорона територій та об'єктів у зоні надзвичайної\nситуації."
    },
    {
      "provision_ref": "art13",
      "section": "13",
      "title": "Стаття 13. Психологічний захист",
      "content": "Запобігання або зменшення ступеня негативного психологічного\nвпливу на населення та своєчасне надання ефективної психологічної\nдопомоги забезпечуються шляхом здійснення таких заходів:\nпланування діяльності та використання існуючих сил і засобів\nпідрозділів психологічного забезпечення спеціально уповноваженого\nцентрального органу виконавчої влади з питань цивільного захисту;\nсвоєчасне застосування психопрофілактичних методів;\nвиявлення за допомогою психологічних та соціологічних методів\nчинників, що сприяють виникненню соціально-психологічної напруги;\nвикористання сучасних технологій психологічного впливу для\nнейтралізації негативного впливу на населення."
    },
    {
      "provision_ref": "art14",
      "section": "14",
      "title": "Стаття 14. Біологічний захист",
      "content": "Захист від біологічного зараження включає:\nвиявлення осередку біологічного зараження;\nпрогнозування масштабів розвитку наслідків біологічного\nзараження;\nвикористання колективних та індивідуальних засобів захисту;\nвведення режимів карантину та обсервації;\nзнезаражування осередку біологічного зараження;\nздійснення заходів екстреної та специфічної профілактики;\nдотримання протиепідемічного режиму суб'єктами\nгосподарювання, лікувальними закладами і населенням."
    },
    {
      "provision_ref": "art15",
      "section": "15",
      "title": "Стаття 15. Екологічний захист",
      "content": "Екологічний захист включає здійснення природоохоронних\nзаходів, спрямованих на:\nзахист родовищ (газових, нафтових, вугільних, торфових) від\nпожеж, затоплень і обвалів;\nліквідацію лісових пожеж та буреломів, сніголамів,\nвітровалів, техногенного впливу на лісові насадження, а також їх\nнаслідків."
    },
    {
      "provision_ref": "art16",
      "section": "16",
      "title": "Стаття 16. Радіаційний і хімічний захист",
      "content": "1. Радіаційний і хімічний захист включає виявлення вогнищ\nрадіаційного та хімічного забруднення та проведення його оцінки,\nорганізацію і здійснення дозиметричного і хімічного контролю,\nрозроблення та запровадження типових режимів радіаційного захисту,\nзабезпечення засобами радіаційного та хімічного захисту,\nорганізацію та проведення спеціальної та санітарної обробки.\n2. Радіаційний і хімічний захист забезпечується шляхом\nздійснення таких заходів:\nзавчасне накопичення і підтримання в постійній готовності\nзасобів радіаційного та хімічного захисту, обсяги і місця\nзберігання яких визначаються диференційовано відповідно до зон\nможливого ураження;\nсвоєчасне впровадження засобів, способів і методів виявлення\nта оцінки масштабів і наслідків аварій, руйнувань на радіаційно та\nхімічно небезпечних об'єктах;\nстворення уніфікованих засобів захисту, приладів радіаційної,\nхімічної розвідки та дозиметричного контролю;\nнадання населенню можливості придбання в особисте\nкористування засобів радіаційного та хімічного захисту;\nрозроблення типових режимів радіаційного захисту населення і\nфункціонування об'єктів в умовах радіоактивного забруднення\nмісцевості;\nзавчасне обладнання радіаційно та хімічно небезпечних\nоб'єктів засобами для проведення спеціальної обробки одягу, майна\nі транспортних засобів, а також санітарної обробки населення,\nпостраждалого внаслідок надзвичайної ситуації;\nрозроблення загальних критеріїв, методів та методик\nспостережень щодо оцінки радіаційної та хімічної обстановки.\nСтаття 17. Захист населення від несприятливих побутових\nабо нестандартних ситуацій\nЗахист населення від несприятливих побутових або\nнестандартних ситуацій включає:\nздійснення заходів з виявлення і проведення оцінки таких\nситуацій;\nорганізацію і надання допомоги населенню;\nрозроблення типових рекомендацій щодо дій в умовах виникнення\nнесприятливих побутових або нестандартних ситуацій;\nпроведення спеціальних аварійно-рятувальних робіт."
    },
    {
      "provision_ref": "art18",
      "section": "18",
      "title": "Стаття 18. Структура єдиної системи цивільного захисту",
      "content": "Структуру єдиної системи цивільного захисту становлять\nцентральні та місцеві органи виконавчої влади, органи місцевого\nсамоврядування і створювані ними функціональні та територіальні\nпідсистеми єдиної системи цивільного захисту.\nСтаття 19. Функціональні підсистеми єдиної системи\nцивільного захисту\n1. Функціональні підсистеми єдиної системи цивільного захисту\nстворюються центральними органами виконавчої влади для організації\nроботи, пов'язаної із запобіганням надзвичайним ситуаціям та\nзахистом населення і територій в разі їх виникнення.\n2. Організація, завдання, склад сил і засобів, порядок\nдіяльності функціональних підсистем єдиної системи цивільного\nзахисту визначаються положеннями про ці підсистеми, затвердженими\nвідповідними центральними органами виконавчої влади за погодженням\nіз спеціально уповноваженим центральним органом виконавчої влади з\nпитань цивільного захисту.\nСтаття 20. Територіальні підсистеми єдиної системи\nцивільного захисту\n1. Територіальні підсистеми єдиної системи цивільного захисту\nстворюються в Автономній Республіці Крим, областях, містах Києві\nта Севастополі для запобігання та ліквідації наслідків\nнадзвичайних ситуацій техногенного, природного та військового\nхарактеру в межах відповідних територій і включають територіальні\nоргани управління спеціально уповноваженого центрального органу\nвиконавчої влади з питань цивільного захисту та відповідні комісії\nтехногенно-екологічної безпеки і надзвичайних ситуацій.\n2. Організація, завдання, склад сил і засобів, порядок\nдіяльності територіальних підсистем єдиної системи цивільного\nзахисту ( z1581-04 ) визначаються положеннями, які затверджуються\nспеціально уповноваженим центральним органом виконавчої влади з\nпитань цивільного захисту за погодженням із Радою міністрів\nАвтономної Республіки Крим, відповідними обласними, Київською та\nСевастопольською міськими державними адміністраціями.\nСтаття 21. Режими функціонування єдиної системи цивільного\nзахисту\n1. Єдина система цивільного захисту може функціонувати у\nрежимі повсякденного функціонування, підвищеної готовності та в\nрежимах надзвичайної ситуації, надзвичайного або воєнного стану.\n2. Режим функціонування єдиної системи цивільного захисту у\nмежах конкретної території встановлюється залежно від існуючої або\nпрогнозованої обстановки, масштабу надзвичайної ситуації за\nрішенням відповідно Кабінету Міністрів України, Ради міністрів\nАвтономної Республіки Крим, відповідної обласної, Київської та\nСевастопольської міської, районної державної адміністрації,\nміської ради."
    },
    {
      "provision_ref": "art22",
      "section": "22",
      "title": "Стаття 22. Режим повсякденного функціонування",
      "content": "1. Режим повсякденного функціонування єдиної системи\nцивільного захисту встановлюється за умов нормальної\nвиробничо-промислової, радіаційної, хімічної, біологічної (в тому\nчислі бактеріологічної), сейсмічної, гідрогеологічної та\nгідрометеорологічної обстановки, за відсутності епідемій,\nепізоотій, епіфітотій.\n2. У режимі повсякденного функціонування органи управління,\nсили і засоби єдиної системи цивільного захисту:\nзабезпечують спостереження і контроль за обстановкою на\nпотенційно небезпечних об'єктах і прилеглих до них територіях, а\nтакож чергування оперативного персоналу;\nрозробляють і виконують науково-технічні програми щодо\nзапобігання надзвичайним ситуаціям і зменшення можливих втрат;\nздійснюють заходи щодо забезпечення безпеки і захисту\nнаселення під час надзвичайної ситуації;\nзабезпечують підготовку органів управління до дій у\nнадзвичайних, несприятливих побутових або нестандартних ситуаціях,\nорганізовують навчання населення з поводження із засобами захисту\nв таких ситуаціях;\nстворюють і поновлюють матеріальні резерви для ліквідації\nнаслідків надзвичайних ситуацій;\nпроводять постійне прогнозування обстановки щодо її\nпогіршення, яке може призвести до виникнення надзвичайних\nситуацій."
    },
    {
      "provision_ref": "art23",
      "section": "23",
      "title": "Стаття 23. Режим підвищеної готовності",
      "content": "1. Режим підвищеної готовності єдиної системи цивільного\nзахисту встановлюється в разі істотного погіршення\nвиробничо-промислової, радіаційної, хімічної, біологічної (у тому\nчислі бактеріологічної), сейсмічної, гідрогеологічної та\nгідрометеорологічної обстановки, за наявності загрози виникнення\nнадзвичайної ситуації.\n2. У режимі підвищеної готовності органи управління єдиної\nсистеми цивільного захисту:\nнадають оперативну допомогу органам і структурам, причетним\nдо забезпечення цивільного захисту, в разі виникнення\nнесприятливих побутових або нестандартних ситуацій;\nформують комісії для виявлення причин погіршення обстановки\nбезпосередньо в районі можливого виникнення надзвичайної ситуації,\nготують пропозиції щодо її нормалізації;\nпосилюють спостереження і контроль за ситуацією на потенційно\nнебезпечних об'єктах і прилеглих до них територіях, здійснюють\nпрогнозування можливості виникнення надзвичайних ситуацій та їх\nмасштабів;\nрозробляють заходи із захисту населення і територій в умовах\nнадзвичайної ситуації;\nприводять у стан підвищеної готовності наявні сили і засоби\nреагування, залучають додаткові сили і засоби, уточнюють плани їх\nдій та направляють їх у разі потреби в район загрози виникнення\nнадзвичайної ситуації;\nздійснюють заходи із запобігання виникненню надзвичайної\nситуації."
    },
    {
      "provision_ref": "art24",
      "section": "24",
      "title": "Стаття 24. Режим надзвичайної ситуації",
      "content": "1. Режим надзвичайної ситуації єдиної системи цивільного\nзахисту встановлюється в разі виникнення та під час ліквідації\nнаслідків надзвичайної ситуації.\n2. У режимі надзвичайної ситуації органи управління єдиної\nсистеми цивільного захисту:\nвизначають межі території, на якій виникла надзвичайна\nситуація;\nорганізовують захист населення і територій в умовах\nнадзвичайної ситуації;\nорганізовують роботи з локалізації або ліквідації наслідків\nнадзвичайної ситуації, залучають необхідні сили і засоби;\nздійснюють безперервний контроль за розвитком надзвичайної\nситуації, становищем на аварійних об'єктах і прилеглих до них\nтериторіях;\nоперативно доповідають вищим органам управління про розвиток\nнадзвичайної ситуації, заходи, які виконуються, та оповіщають\nнаселення."
    },
    {
      "provision_ref": "art25",
      "section": "25",
      "title": "Стаття 25. Режим надзвичайного стану",
      "content": "Режим функціонування єдиної системи цивільного захисту в\nумовах надзвичайного стану встановлюється відповідно до вимог\nЗакону України \"Про правовий режим надзвичайного стану\"\n( 1550-14 )."
    },
    {
      "provision_ref": "art26",
      "section": "26",
      "title": "Стаття 26. Режим воєнного стану",
      "content": "Режим функціонування єдиної системи цивільного захисту в\nумовах воєнного стану, порядок підпорядкування її військовому\nкомандуванню визначаються відповідно до Закону України\n\"Про правовий режим воєнного стану\" ( 1647-14 )."
    },
    {
      "provision_ref": "art27",
      "section": "27",
      "title": "Стаття 27. Система органів управління цивільним захистом",
      "content": "1. Загальне керівництво єдиною системою цивільного захисту\nздійснює Кабінет Міністрів України. Начальником цивільного захисту\nУкраїни є Прем'єр-міністр України.\n2. Безпосереднє керівництво діяльністю єдиної системи\nцивільного захисту покладається на спеціально уповноважений\nцентральний орган виконавчої влади з питань цивільного захисту.\nКерівник цього органу є заступником начальника цивільного захисту\nУкраїни.\n3. Керівництво територіальними підсистемами єдиної системи\nцивільного захисту в Автономній Республіці Крим, областях, містах\nКиєві та Севастополі здійснюють відповідно Рада міністрів\nАвтономної Республіки Крим, обласні, Київська та Севастопольська\nміські державні адміністрації. Начальниками територіальних\nпідсистем єдиної системи цивільного захисту за посадою є\nвідповідно Голова Ради міністрів Автономної Республіки Крим та\nголови відповідних державних адміністрацій. Керівники\nтериторіальних органів спеціально уповноваженого центрального\nоргану виконавчої влади з питань цивільного захисту за посадою є\nзаступниками відповідних начальників територіальних підсистем\nєдиної системи цивільного захисту.\nСтаття 28. Спеціально уповноважений центральний орган\nвиконавчої влади з питань цивільного захисту\n1. У складі спеціально уповноваженого центрального органу\nвиконавчої влади з питань цивільного захисту діють:\nурядовий орган державного нагляду у сфері цивільного захисту\nта техногенної безпеки; { Абзац другий частини першої статті 28 із\nзмінами, внесеними згідно із Законом N 588-VI ( 588-17 ) від\n24.09.2008 }\nурядовий орган державного нагляду у сфері пожежної безпеки;\n{ Частину першу статті 28 доповнено абзацом згідно із Законом\nN 588-VI ( 588-17 ) від 24.09.2008 }\nоргани оперативного реагування на надзвичайні ситуації у\nсфері цивільного захисту;\nоргани мінімізації наслідків Чорнобильської катастрофи та\nінших надзвичайних ситуацій.\n2. Спеціально уповноважений центральний орган виконавчої\nвлади з питань цивільного захисту:\nзабезпечує реалізацію державної політики та здійснює\nдержавний нагляд за дотриманням законів та інших\nнормативно-правових актів у сфері цивільного захисту;\nзабезпечує діяльність єдиної системи цивільного захисту;\nконтролює організацію виконання заходів, спрямованих на\nзахист населення і територій від надзвичайних ситуацій,\nцентральними і місцевими органами виконавчої влади, органами\nмісцевого самоврядування, підприємствами, установами та\nорганізаціями незалежно від форми власності;\nперевіряє стан готовності своїх територіальних органів, сил і\nзасобів цивільного захисту до дій в режимі надзвичайної ситуації;\nздійснює відповідно до законодавства державний нагляд за\nбезпечним веденням робіт особами рядового і начальницького складу,\nякі проходять службу в органах і підрозділах цивільного захисту;\n{ Частину другу статті 28 доповнено абзацом згідно із Законом\nN 1706-VI ( 1706-17 ) від 05.11.2009 }\nзабезпечує нагляд за дотриманням вимог стандартів, нормативів\nі правил у сфері цивільного захисту;\nконтролює накопичення, збереження і цільове використання\nматеріальних ресурсів, призначених для ліквідації наслідків\nнадзвичайних ситуацій, центральними і місцевими органами\nвиконавчої влади, органами місцевого самоврядування,\nпідприємствами, установами та організаціями незалежно від форми\nвласності;\nперевіряє стан планування та готовності до здійснення заходів\nз евакуації населення в разі виникнення надзвичайних ситуацій;\nзабезпечує перевірку наявності та утримання в постійній\nготовності на потенційно небезпечних об'єктах локальних систем\nвиявлення загрози виникнення надзвичайних ситуацій і локальних\nсистем оповіщення населення, передусім того, що проживає у зонах\nможливого ураження, та персоналу цих об'єктів;\nперевіряє наявність і готовність до використання за\nпризначенням у разі виникнення надзвичайної ситуації засобів\nколективного та індивідуального захисту населення, майна\nцивільного захисту, їх утримання та облік;\nпроводить вибіркові перевірки підготовки до дій в умовах\nнадзвичайних ситуацій на підприємствах, в установах та\nорганізаціях незалежно від форми власності;\nз'ясовує причини виникнення надзвичайних ситуацій,\nневиконання заходів із запобігання цим ситуаціям, проводить оцінку\nдій органів управління, сил і засобів цивільного захисту під час\nвиконання рятувальних та інших невідкладних робіт;\nразом з органами, які здійснюють державний нагляд у\nвідповідній сфері, бере участь у перевірках забезпечення умов\nзберігання, транспортування, знешкодження, утилізації та\nзахоронення небезпечних речовин і виробів, що містять такі\nречовини;\nздійснює в межах, визначених законодавством, нормативне\nрегулювання у сфері цивільного захисту, у тому числі з питань\nтехногенної та пожежної безпеки, за участю заінтересованих\nміністерств та інших центральних органів виконавчої влади\nрозробляє і затверджує державні правила і норми цивільного\nзахисту, які є обов'язковими до виконання органами виконавчої\nвлади, органами місцевого самоврядування, підприємствами,\nустановами, організаціями;\nздійснює інші заходи, передбачені законом.\n3. Керівник спеціально уповноваженого центрального органу\nвиконавчої влади з питань цивільного захисту призначається на\nпосаду Президентом України за поданням Прем'єр-міністра України.\n4. Керівник спеціально уповноваженого центрального органу\nвиконавчої влади з питань цивільного захисту:\nздійснює безпосереднє керівництво єдиною системою цивільного\nзахисту, органами управління, силами і засобами єдиної системи\nцивільного захисту, забезпечує організацію їх діяльності;\nпризначає керівників територіальних органів і структурних\nпідрозділів спеціально уповноваженого центрального органу\nвиконавчої влади з питань цивільного захисту, інших органів\nуправління та сил цивільного захисту, підприємств, установ і\nорганізацій, що належать до сфери управління спеціально\nуповноваженого центрального органу виконавчої влади з питань\nцивільного захисту;\nвидає накази організаційно-розпорядчого характеру з питань\nдіяльності органів управління та сил цивільного захисту;\nприсвоює особам рядового і начальницького складу служби\nцивільного захисту спеціальні звання до полковника служби\nцивільного захисту включно;\nвносить подання про присвоєння вищих спеціальних звань\nвідповідно до законодавства;\nє розпорядником бюджетних коштів;\nздійснює інші повноваження, встановлені цим та іншими\nзаконами України.\n5. Спеціально уповноважений центральний орган виконавчої\nвлади з питань цивільного захисту здійснює свої повноваження через\nтериторіальні органи відповідно до адміністративно-територіального\nподілу до району включно.\nСтаття 29. Урядовий орган державного нагляду у сфері\nцивільного захисту та техногенної безпеки у\nскладі спеціально уповноваженого центрального\nоргану виконавчої влади з питань цивільного\nзахисту\n1. У складі урядового органу державного нагляду у сфері\nцивільного захисту та техногенної безпеки діють підпорядковані\nйому територіальні органи державного нагляду у сфері цивільного\nзахисту та техногенної безпеки в Автономній Республіці Крим,\nобластях, містах Києві та Севастополі, районах, містах, районах у\nмістах.\n2. Положення про територіальні органи державного нагляду у\nсфері цивільного захисту та техногенної безпеки затверджується\nкерівником спеціально уповноваженого центрального органу\nвиконавчої влади з питань цивільного захисту.\n3. Керівник урядового органу державного нагляду у сфері\nцивільного захисту та техногенної безпеки, його перший заступник і\nзаступники за посадою одночасно є відповідно головним державним\nінспектором України з нагляду у сфері цивільного захисту та\nтехногенної безпеки, першим заступником головного державного\nінспектора України з нагляду у сфері цивільного захисту та\nтехногенної безпеки, заступниками головного державного інспектора\nУкраїни з нагляду у сфері цивільного захисту та техногенної\nбезпеки.\n4. Начальники структурних підрозділів урядового органу\nдержавного нагляду у сфері цивільного захисту та техногенної\nбезпеки, їх заступники за посадою одночасно є старшими державними\nінспекторами з нагляду у сфері цивільного захисту та техногенної\nбезпеки. Інші посадові особи урядового органу державного нагляду у\nсфері цивільного захисту та техногенної безпеки є державними\nінспекторами з нагляду у сфері цивільного захисту та техногенної\nбезпеки.\n5. Керівники територіальних органів державного нагляду у\nсфері цивільного захисту та техногенної безпеки, їх заступники за\nпосадою одночасно є відповідно головними державними інспекторами з\nнагляду у сфері цивільного захисту та техногенної безпеки,\nзаступниками головних державних інспекторів з нагляду у сфері\nцивільного захисту та техногенної безпеки в Автономній Республіці\nКрим, областях, містах Києві та Севастополі, районах, містах,\nрайонах у містах. Інші посадові особи територіальних органів\nдержавного нагляду у сфері цивільного захисту та техногенної\nбезпеки є державними інспекторами з нагляду у сфері цивільного\nзахисту та техногенної безпеки.\nСтаття 30. Повноваження та відповідальність посадових осіб\nурядового органу державного нагляду у сфері\nцивільного захисту та техногенної безпеки і його\nтериторіальних органів\n1. Посадові особи урядового органу державного нагляду у сфері\nцивільного захисту та техногенної безпеки і його територіальних\nорганів мають право: { Абзац перший частини першої статті 30 із\nзмінами, внесеними згідно із Законом N 588-VI ( 588-17 ) від\n24.09.2008 }\nпред'являти громадянам, підприємствам, установам та\nорганізаціям незалежно від форми власності, іноземцям та іноземним\nюридичним особам вимоги щодо здійснення передбачених\nзаконодавством заходів у сфері цивільного захисту, давати\nобов'язкові для виконання приписи з питань, що належать до їх\nкомпетенції;\nпризупиняти до усунення порушень вимог законодавства у сфері\nцивільного захисту та техногенної безпеки роботу підприємств,\nоб'єктів, окремих виробництв, цехів, дільниць, експлуатацію машин,\nмеханізмів, устаткування, транспортних засобів, а також виконання\nробіт, якщо ці порушення створюють загрозу життю або здоров'ю\nлюдей; { Абзац третій пункту 1 частини першої статті 30 в редакції\nЗакону N 588-VI ( 588-17 ) від 24.09.2008 }\nвносити в установленому порядку пропозиції щодо зупинення дії\nвиданих дозволів на експлуатацію об'єктів підвищеної небезпеки у\nразі недотримання умов цих дозволів або порушення законодавства у\nсфері цивільного захисту та давати обов'язкові для виконання\nприписи щодо усунення таких порушень;\nскладати акти перевірок, приписи і протоколи у разі\nневиконання законних вимог посадових осіб спеціально\nуповноваженого центрального органу виконавчої влади з питань\nцивільного захисту;\nнаправляти в установленому законом порядку матеріали про\nпорушення вимог законодавства у сфері цивільного захисту до\nвідповідних органів для вирішення питання щодо притягнення винних\nосіб до адміністративної або кримінальної відповідальності;\nобмежувати, зупиняти в установленому законодавством порядку\nроботи з будівництва, реконструкції, розширення об'єктів, що\nпроводяться з порушенням вимог законодавства у сфері цивільного\nзахисту;\nзалучати до перевірок представників центральних і місцевих\nорганів виконавчої влади, органів місцевого самоврядування,\nгромадських організацій (за погодженням з їх керівниками),\nфахівців науково-дослідних, дослідно-конструкторських та проектних\nустанов;\nотримувати в установленому порядку від центральних і місцевих\nорганів виконавчої влади, органів місцевого самоврядування,\nпідприємств, установ та організацій незалежно від форми власності\nінформацію, необхідну для виконання покладених на них завдань;\nздійснювати в разі необхідності звукозапис, кіно- і\nвідеознімання як допоміжний засіб для запобігання і розкриття\nправопорушень у сфері цивільного захисту;\nскликати в установленому порядку наради з питань, що належать\nдо їх компетенції;\nнакладати відповідно до закону штрафи на підприємства,\nустанови і організації за порушення у сфері цивільного захисту;\nпритягати до адміністративної відповідальності посадових осіб\nта громадян, винних у порушенні законів та інших\nнормативно-правових актів у сфері цивільного захисту;\nпроводити в установленому порядку розслідування обставин і\nпричин аварій і надзвичайних ситуацій природного та техногенного\nхарактеру, приймати за результатами розслідувань обов'язкові для\nвиконання рішення з питань, віднесених до компетенції урядового\nоргану державного нагляду у сфері цивільного захисту; { Абзац\nчастини першої статті 30 із змінами, внесеними згідно із Законом\nN 4652-VI ( 4652-17 ) від 13.04.2012 }\nздійснювати відповідно до закону в межах своєї компетенції\nконтроль за діяльністю аварійно-рятувальних служб та тимчасово\nзупиняти діяльність неатестованих аварійно-рятувальних служб;\n{ Абзац пункту 1 частини першої статті 30 із змінами, внесеними\nзгідно із Законом N 588-VI ( 588-17 ) від 24.09.2008 }\nпроводити перевірки центральних і місцевих органів виконавчої\nвлади, органів місцевого самоврядування, підприємств, установ та\nорганізацій незалежно від форми власності щодо дотримання\nзаконодавства у сфері цивільного захисту та техногенної безпеки;\n{ Пункт 1 частини першої статті 30 доповнено абзацом згідно із\nЗаконом N 588-VI ( 588-17 ) від 24.09.2008 }\nздійснювати інші повноваження, передбачені законом.\n2. Посадові особи урядового органу державного нагляду у сфері\nцивільного захисту та техногенної безпеки і його територіальних\nорганів зобов'язані: { Абзац перший частини другої статті 30 із\nзмінами, внесеними згідно із Законом N 588-VI ( 588-17 ) від\n24.09.2008 }\nскладати акти перевірок, приписи і протоколи у разі\nневиконання законних вимог посадових осіб спеціально\nуповноваженого центрального органу виконавчої влади з питань\nцивільного захисту;\nнаправляти в установленому законом порядку до відповідних\nорганів матеріали про порушення вимог законодавства у сфері\nцивільного захисту для вирішення питання про притягнення винних\nосіб до адміністративної або кримінальної відповідальності;\nобмежувати, зупиняти в установленому законодавством порядку\nроботи з будівництва, реконструкції, розширення об'єктів, що\nпроводяться з порушенням вимог законодавства у сфері цивільного\nзахисту;\nперевіряти стан готовності органів управління, сил і засобів\nцивільного захисту до дій у разі виникнення надзвичайних ситуацій.\n3. Посадові особи урядового органу державного нагляду у сфері\nцивільного захисту та техногенної безпеки і його територіальних\nорганів несуть відповідальність за невиконання або неналежне\nвиконання покладених на них обов'язків згідно із законом.\n4. Збитки фізичним або юридичним особам, завдані посадовими\nособами урядового органу державного нагляду у сфері цивільного\nзахисту та техногенної безпеки і його територіальних органів\nвнаслідок правомірного застосування ними повноважень, передбачених\nцією статтею, відшкодовуються потерпілим у встановленому\nзаконодавством порядку за рахунок коштів Державного бюджету\nУкраїни, крім випадків, коли шкода майну фізичних або юридичних\nосіб завдана діями власників цього майна.\nСтаття 30-1. Спеціальні заходи щодо усунення порушень вимог\nзаконодавства у сфері цивільного захисту та\nтехногенної безпеки\n1. Посадові особи урядового органу державного нагляду у сфері\nцивільного захисту та техногенної безпеки і його територіальних\nорганів, зазначені у частинах третій - п'ятій статті 29 цього\nЗакону, у межах своїх повноважень видають приписи щодо\nзабезпечення додержання вимог законодавства, усунення порушень\nвимог законодавства у сфері цивільного захисту та техногенної\nбезпеки у разі:\nвідсутності, неповноти розроблення чи невиконання посадових\nінструкцій, правил та інших організаційно-розпорядчих документів,\nщо стосуються заходів щодо забезпечення цивільного захисту та\nтехногенної безпеки;\nнепроведення в установленому порядку навчання персоналу діям\nу разі виникнення аварійних ситуацій та аварій;\nвідсутності, неповноти або невиконання спланованих заходів\nщодо захисту персоналу від шкідливого впливу надзвичайних ситуацій\nтехногенного та природного характеру;\nнепроведення ідентифікації потенційно небезпечних об'єктів чи\nоб'єктів підвищеної небезпеки;\nнепроведення паспортизації потенційно небезпечних об'єктів чи\nоб'єктів підвищеної небезпеки;\nвідсутності декларації безпеки об'єкта підвищеної небезпеки;\nвідсутності на виробництвах, що застосовують небезпечні\nречовини, паспортів (формулярів) на обладнання, устаткування та\nапаратуру або системи із забезпечення їх безперебійної\n(безаварійної) роботи;\nвідсутності, неповноти створення або невідповідності\nзатвердженим в установленому порядку номенклатурі та обсягам\nпризначених для ліквідації наслідків надзвичайних ситуацій\nоб'єктових матеріальних резервів, створення яких передбачено\nзаконодавством;\nневідповідності кількості промислових засобів індивідуального\nзахисту органів дихання від небезпечних хімічних речовин нормам\nзабезпечення ними працівників об'єктів, їх непридатності або\nвідсутності на об'єкті, а також у разі порушення порядку\nзберігання таких засобів;\nвідсутності або непридатності засобів радіаційного та\nхімічного захисту в осіб, які здійснюють обслуговування потенційно\nнебезпечних об'єктів чи об'єктів підвищеної небезпеки, а також у\nосіб, участь яких у ліквідації наслідків надзвичайної ситуації або\nаварії передбачена планом локалізації і ліквідації аварійних\nситуацій та аварій;\nпорушення правил поводження з небезпечними речовинами;\nвідсутності плану локалізації і ліквідації аварійних ситуацій\nта аварій на потенційно небезпечному об'єкті чи об'єкті підвищеної\nнебезпеки, а також відсутності розроблених відповідно до цього\nплану спеціальних заходів протиаварійного захисту;\nвідсутності або несправності на потенційно небезпечному\nоб'єкті чи об'єкті підвищеної небезпеки локальної системи\nвиявлення загрози виникнення надзвичайних ситуацій і локальної\nсистеми оповіщення населення, яке проживає у зонах можливого\nураження, та персоналу цього об'єкта;\nвідсутності на потенційно небезпечному об'єкті чи об'єкті\nпідвищеної небезпеки диспетчерської служби або її неготовності до\nвиконання покладених на неї завдань, у тому числі через\nвідсутність відповідних документів, приладів, обладнання або\nзасобів індивідуального захисту;\nнеготовності для використання за призначенням\nаварійно-рятувальної техніки та обладнання, що призначені для\nзабезпечення безпеки об'єкта, локалізації та ліквідації наслідків\nнадзвичайних ситуацій;\nнеготовності осіб, які обслуговують потенційно небезпечні\nоб'єкти чи об'єкти підвищеної небезпеки, а також осіб, участь яких\nу ліквідації наслідків надзвичайної ситуації або аварії\nпередбачена планом локалізації і ліквідації аварійних ситуацій та\nаварій, до дій щодо попередження та ліквідації наслідків\nнадзвичайної ситуації;\nвідсутності на потенційно небезпечному об'єкті чи об'єкті\nпідвищеної небезпеки угоди про постійне обов'язкове обслуговування\nдержавними аварійно-рятувальними службами відповідно до чинного\nзаконодавства;\nпорушення правил транспортування небезпечних речовин\nтрубопровідним транспортом та порядку їх перевезення транспортними\nзасобами;\nпроведення робіт з будівництва будинків, споруд, розміщення\nінших господарських об'єктів, інженерних та транспортних\nкомунікацій з порушенням встановленого законодавством порядку їх\nпроведення або внаслідок проведення яких створюється загроза\nбезпеці населення, об'єктам, обладнанню та майну, що в них\nзнаходиться;\nвиявлення інших визначених законом порушень у сфері\nцивільного захисту та техногенної безпеки.\n2. У разі виявлення зазначеного у частині першій цієї статті\nпорушення, якщо воно створює загрозу життю або здоров'ю людей,\nголовний державний інспектор України з нагляду у сфері цивільного\nзахисту та техногенної безпеки, його перший заступник та\nзаступники, головні державні інспектори з нагляду у сфері\nцивільного захисту та техногенної безпеки в Автономній Республіці\nКрим, областях, містах Києві та Севастополі та їх заступники мають\nправо призупиняти до усунення відповідного порушення роботу\nпідприємств, об'єктів, окремих виробництв, цехів, дільниць,\nексплуатацію машин, механізмів, устаткування, транспортних\nзасобів, а також виконання робіт, а головні державні інспектори з\nнагляду у сфері цивільного захисту та техногенної безпеки в\nрайонах, містах, районах у містах та їх заступники мають право\nпризупиняти до усунення відповідного порушення роботу окремих\nвиробництв, цехів, дільниць, експлуатацію машин, механізмів,\nустаткування, транспортних засобів, а також виконання робіт.\n3. Головний державний інспектор України з нагляду у сфері\nцивільного захисту та техногенної безпеки, його перший заступник\nта заступники, головні державні інспектори з нагляду у сфері\nцивільного захисту та техногенної безпеки в Автономній Республіці\nКрим, областях, містах Києві та Севастополі, районах, містах,\nрайонах у містах та їх заступники у межах своїх повноважень\nзастосовують спеціальні заходи щодо усунення порушень вимог\nзаконодавства у сфері цивільного захисту та техногенної безпеки,\nзазначені у частині другій цієї статті, шляхом видачі відповідних\nрозпоряджень.\nСтаття 30-2. Урядовий орган державного нагляду у сфері\nпожежної безпеки у складі спеціально\nуповноваженого центрального органу виконавчої\nвлади з питань цивільного захисту\n1. У складі урядового органу державного нагляду у сфері\nпожежної безпеки діють підпорядковані йому територіальні органи\nдержавного нагляду у сфері пожежної безпеки в Автономній\nРеспубліці Крим, областях, містах Києві та Севастополі, районах,\nмістах, районах у містах.\n2. Положення про територіальні органи державного нагляду у\nсфері пожежної безпеки затверджується керівником спеціально\nуповноваженого центрального органу виконавчої влади з питань\nцивільного захисту.\n3. Керівник урядового органу державного нагляду у сфері\nпожежної безпеки, його перший заступник та заступники за посадою\nодночасно є відповідно головним державним інспектором України з\nнагляду у сфері пожежної безпеки, першим заступником головного\nдержавного інспектора України з нагляду у сфері пожежної безпеки,\nзаступниками головного державного інспектора України з нагляду у\nсфері пожежної безпеки.\n4. Начальники структурних підрозділів урядового органу\nдержавного нагляду у сфері пожежної безпеки, їх заступники за\nпосадою одночасно є старшими державними інспекторами з нагляду у\nсфері пожежної безпеки. Інші посадові особи урядового органу\nдержавного нагляду у сфері пожежної безпеки є державними\nінспекторами з нагляду у сфері пожежної безпеки.\n5. Керівники територіальних органів державного нагляду у\nсфері пожежної безпеки, їх заступники за посадою одночасно є\nвідповідно головними державними інспекторами з нагляду у сфері\nпожежної безпеки, заступниками головних державних інспекторів з\nнагляду у сфері пожежної безпеки в Автономній Республіці Крим,\nобластях, містах Києві та Севастополі, районах, містах, районах у\nмістах. Інші посадові особи територіальних органів державного\nнагляду у сфері пожежної безпеки є державними інспекторами з\nнагляду у сфері пожежної безпеки.\n6. Посадові особи урядового органу державного нагляду у сфері\nпожежної безпеки та його територіальних органів здійснюють\nповноваження державної пожежної охорони, передбачені Законом\nУкраїни \"Про пожежну безпеку\" ( 3745-12 ).\nСтаття 31. Органи оперативного реагування на надзвичайні\nситуації у сфері цивільного захисту\n1. До органів оперативного реагування на надзвичайні ситуації\nу сфері цивільного захисту входять органи управління, сили і\nзасоби оперативного реагування на надзвичайні ситуації у складі\nспеціально уповноваженого центрального органу виконавчої влади у\nсфері цивільного захисту, органи управління, сили і засоби\nцивільного захисту в Автономній Республіці Крим, областях, містах\nКиєві та Севастополі, районах, містах та районах у містах.\n2. На органи управління органів оперативного реагування на\nнадзвичайні ситуації у сфері цивільного захисту покладається:\nзабезпечення готовності до дій сил і засобів, призначених для\nреагування на надзвичайні ситуації;\nздійснення комплексу заходів із реагування на надзвичайні\nситуації, ліквідації їх наслідків;\nуправління підпорядкованими силами реагування, спеціальними і\nспеціалізованими формуваннями;\nкоординація дій органів управління, сил і засобів цивільного\nзахисту центральних і місцевих органів виконавчої влади, органів\nмісцевого самоврядування під час реагування на надзвичайні\nситуації.\n3. На сили оперативного реагування на надзвичайні ситуації\nпокладаються функції з локалізації надзвичайних ситуацій та\nліквідації їх наслідків.\nСтаття 32. Повноваження та відповідальність посадових осіб\nорганів оперативного реагування на надзвичайні\nситуації у сфері цивільного захисту\n1. Посадові особи органів оперативного реагування на\nнадзвичайні ситуації у сфері цивільного захисту мають право:\nбезперешкодно отримувати інформацію про території та об'єкти,\nна яких проводяться пожежно-рятувальні та інші невідкладні роботи,\nнеобхідну для виконання своїх обов'язків;\nвимагати від посадових осіб здійснення заходів із ліквідації\nнадзвичайних ситуацій, захисту населення і територій від наслідків\nнадзвичайних ситуацій, припиняти дії, що перешкоджають органам\nоперативного реагування на надзвичайні ситуації виконувати\nпоставлені завдання;\nзалучати в разі потреби спеціальну та інженерну техніку\nпідприємств, установ та організацій незалежно від форми власності,\nкористуватися їх засобами зв'язку;\nпроводити під час ліквідації наслідків надзвичайних ситуацій\nдокументування, кіно- і відеознімання, фотографування та\nзвукозапис;\nзабезпечувати оточення або блокування в інший спосіб окремих\nтериторій, будівель, споруд і об'єктів у зоні надзвичайних\nситуацій;\nтимчасово забороняти або обмежувати рух транспортних засобів\nі пішоходів поблизу та в межах зон надзвичайних ситуацій, а також\nдоступ громадян на окремі об'єкти та території, зобов'язувати їх\nзалишати такі об'єкти та території.\n2. Порядок відшкодування втрат, пов'язаних із залученням\nспеціальної та інженерної техніки підприємств і організацій,\nвикористанням засобів зв'язку, проведенням кіно- і відеознімання,\nфотографування і звукозапису під час подолання наслідків\nнадзвичайних ситуацій, визначається Кабінетом Міністрів України.\nСтаття 33. Органи мінімізації наслідків Чорнобильської\nкатастрофи та інших надзвичайних ситуацій\n1. До органів мінімізації наслідків Чорнобильської катастрофи\nта інших надзвичайних ситуацій належать:\nспеціально уповноважений орган державного управління у сфері\nздійснення заходів на територіях, радіоактивно забруднених\nвнаслідок Чорнобильської катастрофи, в системі спеціально\nуповноваженого центрального органу виконавчої влади з питань\nцивільного захисту;\nпідприємства, установи та організації, залучені у\nвстановленому порядку для здійснення заходів на радіоактивно\nзабруднених територіях з метою мінімізації шкідливого впливу цих\nтериторій на здоров'я громадян і довкілля та поводження з\nрадіоактивними відходами;\nпідрозділи цивільного захисту та забезпечення особливого\nрежиму і додержання правил перебування на радіоактивно забруднених\nтериторіях.\n2. Завданнями органів мінімізації наслідків Чорнобильської\nкатастрофи та інших надзвичайних ситуацій є:\nреалізація державної політики у сфері ліквідації наслідків\nЧорнобильської катастрофи на радіоактивно забруднених територіях\nта у сфері поводження з радіоактивними відходами;\nорганізація, координація і контроль за діяльністю\nпідприємств, установ та організацій, залучених для здійснення\nзаходів на радіоактивно забруднених територіях, і поводження з\nрадіоактивними відходами;\nвідродження та соціально-економічна реабілітація територій,\nзабруднених внаслідок радіаційних аварій;\nорганізація заходів із цивільного захисту в 30-кілометрових\nзонах атомних електростанцій та навчання населення, яке проживає в\nних, діям у разі виникнення радіаційних аварій;\nпроведення наукових досліджень довготривалих наслідків аварії\nна Чорнобильській атомній електростанції та інших радіаційних\nаварій.\nСтаття 34. Органи управління та сили цивільного захисту,\nщо виконують завдання цивільного захисту\nДо сил цивільного захисту належать:\nОперативно-рятувальна служба цивільного захисту;\nспеціальні (воєнізовані) і спеціалізовані аварійно-рятувальні\nформування та їх підрозділи;\nаварійно-відновлювані формування, спеціальні служби\nцентральних та інших органів виконавчої влади, на які покладено\nзавдання цивільного захисту;\nформування особливого періоду;\nавіаційні та піротехнічні підрозділи;\nтехнічні служби та їх підрозділи;\nпідрозділи забезпечення та матеріальних резервів.\nСтаття 35. Регіональні і місцеві органи управління та сили\nцивільного захисту\n1. До регіональних та місцевих органів управління цивільного\nзахисту належать:\nРада міністрів Автономної Республіки Крим, обласні, Київська\nта Севастопольська міські державні адміністрації, районні державні\nадміністрації, органи місцевого самоврядування, структурні\nпідрозділи з питань цивільного захисту цих державних адміністрацій\nта виконавчих органів рад;\nтериторіальні органи управління спеціально уповноваженого\nцентрального органу виконавчої влади з питань цивільного захисту.\n2. До регіональних і місцевих сил цивільного захисту\nналежать:\nаварійно-рятувальні формування і підрозділи;\nспеціалізовані аварійно-рятувальні служби;\nсили і засоби місцевих органів виконавчої влади та органів\nмісцевого самоврядування;\nсили і засоби територіальних підсистем єдиної системи\nцивільного захисту;\nсили і засоби підприємств, установ, організацій незалежно від\nформ власності і підпорядкування, які залучаються у відповідному\nпорядку до здійснення заходів цивільного захисту;\nдобровільні рятувальні формування.\nСтаття 36. Координація діяльності центральних та місцевих\nорганів виконавчої влади, органів місцевого\nсамоврядування у сфері цивільного захисту\n1. Координацію діяльності центральних та місцевих органів\nвиконавчої влади, органів місцевого самоврядування у сфері\nцивільного захисту здійснюють:\nРада національної безпеки і оборони України в межах,\nпередбачених Законом України \"Про Раду національної безпеки і\nоборони України\" ( 183/98-ВР );\nКабінет Міністрів України.\nДля координації діяльності державних органів влади з питань\nцивільного захисту Кабінет Міністрів України утворює відповідні\nкомісії (ради).\nУ разі необхідності для ліквідації наслідків надзвичайної\nситуації Кабінет Міністрів України утворює спеціальні комісії\nзагальнодержавного, регіонального, місцевого та об'єктового\nрівнів.\n2. Порядок забезпечення діяльності Державної комісії з питань\nтехногенно-екологічної безпеки та надзвичайних ситуацій\nвизначається Кабінетом Міністрів України.\n3. Діяльність комісій з питань техногенно-екологічної безпеки\nі надзвичайних ситуацій регіонального, місцевого та об'єктового\nрівнів здійснюється відповідно до положення про такі комісії\n( 927-2010-п ), яке затверджується Кабінетом Міністрів України."
    },
    {
      "provision_ref": "art37",
      "section": "37",
      "title": "Стаття 37. Стандартизація у сфері цивільного захисту",
      "content": "1. Стандартизація з питань безпеки в надзвичайних ситуаціях\nздійснюється відповідно до закону.\n2. Спеціально уповноважений центральний орган виконавчої\nвлади з питань цивільного захисту, здійснюючи надані цим Законом\nповноваження:\n1) з питань стандартизації:\nрозробляє програму робіт із стандартизації у сфері цивільного\nзахисту, координує і контролює її виконання;\nприймає рішення щодо створення та припинення діяльності\nтехнічних комітетів стандартизації у сфері цивільного захисту,\nвизначає їх повноваження та порядок діяльності;\nбере участь у розробленні і узгодженні технічних регламентів\nта інших нормативно-правових актів з питань стандартизації;\n2) з питань акредитації:\nбере участь у роботі ради та технічних комітетів з\nакредитації Національного органу з акредитації України;\n3) з питань підтвердження відповідності у сфері цивільного\nзахисту:\nбере участь у розробленні і узгодженні технічних регламентів\nпідтвердження відповідності та інших нормативно-правових актів у\nсфері цивільного захисту;\nготує пропозиції щодо уповноваження органів із сертифікації\nна проведення робіт із підтвердження відповідності у сфері\nцивільного захисту;\nорганізовує підготовку та підвищення кваліфікації фахівців з\nпідтвердження відповідності у сфері цивільного захисту."
    },
    {
      "provision_ref": "art38",
      "section": "38",
      "title": "Стаття 38. Державна експертиза у сфері цивільного захисту",
      "content": "Державна експертиза проектів і рішень (крім проектів\nбудівництва) стосовно техногенної безпеки об'єктів виробничого та\nсоціального призначення, що можуть спричинити надзвичайні ситуації\nтехногенного та природного характеру і вплинути на стан захисту\nнаселення і територій від їх наслідків, організовується урядовим\nорганом державного нагляду у сфері цивільного захисту та\nтехногенної безпеки і проводиться відповідно до закону в порядку,\nвизначеному Кабінетом Міністрів України.\nЕкспертиза проектів будівництва проводиться відповідно до\nстатті 31 Закону України \"Про регулювання містобудівної\nдіяльності\" ( 3038-17 ).\nСтаття 39. Ліцензування окремих видів господарської\nдіяльності у сфері цивільного захисту\nЛіцензування окремих видів господарської діяльності у сфері\nцивільного захисту здійснюється відповідно до закону.\nСтаття 40. Порядок комплектування органів і підрозділів\nцивільного захисту\n1. Особовий склад органів і підрозділів цивільного захисту\n(спеціально уповноваженого центрального органу виконавчої влади з\nпитань цивільного захисту, територіальних органів управління,\nОперативно-рятувальної служби цивільного захисту, Державної\nавіаційної пошуково-рятувальної служби, урядового органу\nдержавного нагляду у сфері цивільного захисту та техногенної\nбезпеки, урядового органу державного нагляду у сфері пожежної\nбезпеки, навчальних закладів, науково-дослідних та інших установ,\nпідрозділів забезпечення спеціально уповноваженого центрального\nоргану виконавчої влади з питань цивільного захисту) становлять\nособи рядового та начальницького складу, слухачі і курсанти.\n2. Перелік посад, що підлягають заміщенню особами рядового і\nначальницького складу органів і підрозділів цивільного захисту,\nзатверджується керівником спеціально уповноваженого центрального\nоргану виконавчої влади з питань цивільного захисту.\n3. Перелік посад, що підлягають заміщенню особами вищого\nначальницького складу органів і підрозділів цивільного захисту,\nзатверджується Президентом України.\nСтаття 41. Чисельність органів і підрозділів цивільного\nзахисту\nЧисельність органів і підрозділів цивільного захисту\nзатверджується Кабінетом Міністрів України за поданням спеціально\nуповноваженого центрального органу виконавчої влади з питань\nцивільного захисту.\nСтаття 42. Порядок проходження служби в органах і підрозділах\nцивільного захисту\n1. Порядок проходження служби в органах і підрозділах\nцивільного захисту визначається цим Законом та Положенням про\nпроходження служби цивільного захисту особами рядового і\nначальницького складу органів і підрозділів цивільного захисту\n( 629-2005-п ), яке затверджується Кабінетом Міністрів України.\n2. На особовий склад органів і підрозділів цивільного захисту\nпоширюється Дисциплінарний статут, який затверджується законом.\n3. Трудові відносини працівників органів і підрозділів\nцивільного захисту регулюються законодавством про працю.\n4. Час проходження служби в органах і підрозділах цивільного\nзахисту зараховується до загального стажу роботи, стажу роботи за\nспеціальністю, а також до стажу державної служби відповідно до\nзакону.\n6. Особи рядового і начальницького складу цивільного захисту\nне можуть мати в безпосередньому підпорядкуванні або бути\nбезпосередньо підпорядкованими у зв’язку з виконанням повноважень\nблизьким їм особам.\nУ разі виникнення обставин, що порушують вимоги абзацу\nпершого цієї частини, відповідні особи, близькі їм особи вживають\nзаходів щодо усунення таких обставин у п’ятнадцятиденний строк.\nЯкщо у зазначений строк ці обставини добровільно ними не усунуто,\nвідповідні особи або близькі їм особи в місячний строк з дня\nвиникнення обставин підлягають переведенню в установленому порядку\nна іншу посаду, що виключає безпосереднє підпорядкування.\nУ разі неможливості такого переведення особа, яка перебуває в\nпідпорядкуванні, підлягає звільненню із служби.\n7. Особи рядового і начальницького складу цивільного захисту\nзобов’язані подавати щороку до 1 квітня за місцем служби\nдекларацію про майно, доходи, витрати і зобов’язання фінансового\nхарактеру за минулий рік за формою і в порядку, що встановлені\nЗаконом України \"Про засади запобігання і протидії корупції\"\n( 3206-17 ).\n8. На осіб рядового і начальницького складу органів і\nпідрозділів цивільного захисту поширюються вимоги та обмеження,\nвстановлені Законом України \"Про засади запобігання і протидії\nкорупції\".\nПримітка. Термін \"безпосереднє підпорядкування\" вживається у\nзначенні, наведеному в Законі України \"Про засади запобігання і\nпротидії корупції\".\nСтаття 43. Службові посвідчення особового складу\nта працівників органів і підрозділів\nцивільного захисту\nОсобовому складу і працівникам органів і підрозділів\nцивільного захисту видаються службові посвідчення. Зразки\nслужбових посвідчень та порядок їх видачі встановлюються\nспеціально уповноваженим центральним органом виконавчої влади з\nпитань цивільного захисту.\nСтаття 44. Спеціальні звання осіб рядового і начальницького\nскладу органів і підрозділів цивільного захисту\n1. Особам, які перебувають на службі в органах і підрозділах\nцивільного захисту, присвоюються такі спеціальні звання:\nрядовий склад - рядовий служби цивільного захисту;\nмолодший начальницький склад - молодший сержант служби\nцивільного захисту, сержант служби цивільного захисту, старший\nсержант служби цивільного захисту, старшина служби цивільного\nзахисту, прапорщик служби цивільного захисту, старший прапорщик\nслужби цивільного захисту;\nсередній начальницький склад - молодший лейтенант служби\nцивільного захисту, лейтенант служби цивільного захисту, старший\nлейтенант служби цивільного захисту, капітан служби цивільного\nзахисту;\nстарший начальницький склад - майор служби цивільного\nзахисту, підполковник служби цивільного захисту, полковник служби\nцивільного захисту;\nвищий начальницький склад - генерал-майор служби цивільного\nзахисту, генерал-лейтенант служби цивільного захисту,\nгенерал-полковник служби цивільного захисту, генерал служби\nцивільного захисту України.\n2. Порядок присвоєння спеціальних звань встановлюється\nПоложенням про проходження служби цивільного захисту особами\nрядового і начальницького складу органів і підрозділів цивільного\nзахисту.\nСтаття 45. Умови проходження служби в органах і підрозділах\nцивільного захисту\n1. Особовий склад органів і підрозділів цивільного захисту\nкомплектується на контрактній основі. Типова форма контракту\nзатверджується спеціально уповноваженим центральним органом\nвиконавчої влади з питань цивільного захисту.\n2. Обов'язки та права особового складу органів і підрозділів\nцивільного захисту встановлюються умовами контракту та посадовими\nінструкціями.\n3. Слухачі і курсанти навчальних закладів спеціально\nуповноваженого центрального органу виконавчої влади з питань\nцивільного захисту після закінчення навчання повинні прослужити в\nорганах і підрозділах цивільного захисту не менше трьох років,\nякщо інше не передбачено законом.\nСтаття 46. Прийняття на службу до органів і підрозділів\nцивільного захисту\n1. На службу до органів і підрозділів цивільного захисту\nприймаються відповідно на конкурсній та контрактній основі\nгромадяни України, які досягли 18-річного віку та спроможні за\nсвоїми особистими, діловими і моральними якостями, освітнім і\nпрофесійним рівнем, станом здоров'я виконувати відповідні службові\nобов'язки.\n2. Кваліфікаційні вимоги до осіб, які приймаються до органів\nі підрозділів цивільного захисту, затверджуються спеціально\nуповноваженим центральним органом виконавчої влади з питань\nцивільного захисту за погодженням із центральним органом\nвиконавчої влади з нагляду за охороною праці та з центральним\nорганом виконавчої влади з питань освіти і науки.\n3. Не може бути прийнята на службу особа, яка підлягає\nпризову на строкову військову службу до Збройних Сил України та\nінших утворених відповідно до законів України військових\nформувань, а також особа, яка раніше засуджувалася за вчинення\nзлочину, якщо ця судимість не погашена або не знята в\nустановленому законом порядку, або на яку протягом останнього року\nнакладалося адміністративне стягнення за вчинення корупційного\nправопорушення.\n4. Стосовно осіб, які претендують на зайняття посад в органах\nі підрозділах цивільного захисту, за їх письмовою згодою\nпроводиться спеціальна перевірка в порядку, встановленому Законом\nУкраїни \"Про засади запобігання і протидії корупції\" ( 3206-17 ).\n{ Статтю 46 доповнено частиною четвертою згідно із Законом\nN 4711-VI ( 4711-17 ) від 17.05.2012 }\n5. Особи, які претендують на зайняття посад в органах і\nпідрозділах цивільного захисту, до призначення на відповідну\nпосаду подають за місцем майбутньої служби декларацію про майно,\nдоходи, витрати і зобов’язання фінансового характеру за формою і в\nпорядку, що встановлені Законом України \"Про засади запобігання і\nпротидії корупції\", та зобов’язані повідомити керівництву органу\nчи підрозділу, на посаду в якому вони претендують, про працюючих у\nцьому органі чи підрозділі близьких їм осіб."
    },
    {
      "provision_ref": "art46-1",
      "section": "46-1",
      "title": "Стаття 46-1. Врегулювання конфлікту інтересів",
      "content": "У разі виникнення конфлікту інтересів під час виконання\nслужбових повноважень особи рядового і начальницького складу\nорганів і підрозділів цивільного захисту зобов’язані негайно\nдоповісти про це своєму безпосередньому керівникові. Безпосередній\nкерівник зобов’язаний вжити всіх необхідних заходів, спрямованих\nна запобігання конфлікту інтересів, шляхом доручення виконання\nвідповідного службового завдання іншій посадовій особі, особистого\nвиконання службового завдання чи в інший спосіб, передбачений\nзаконодавством.\nПримітка. Термін \"конфлікт інтересів\" вживається у значенні,\nнаведеному в Законі України \"Про засади запобігання і протидії\nкорупції\" ( 3206-17 ).\nСтаття 47. Присяга особового складу органів і підрозділів\nцивільного захисту\nГромадяни України, які вперше призначаються на посади\nрядового і начальницького складу органів і підрозділів цивільного\nзахисту, складають Присягу такого змісту:\n\"Я, громадянин України (прізвище, ім'я та по батькові),\nвступаючи на службу цивільного захисту, складаю Присягу і урочисто\nклянуся завжди залишатися відданим Українському народові,\nнеухильно дотримуватися Конституції та законів України, бути\nчесним, сумлінним і дисциплінованим.\nПрисягаю з високою відповідальністю виконувати свій службовий\nобов'язок, вимоги статутів і наказів, постійно вдосконалювати\nпрофесійну майстерність та всіляко сприяти зміцненню авторитету\nслужби цивільного захисту.\nКлянуся мужньо і рішуче захищати життя та здоров'я громадян,\nнаціональне багатство України, її довкілля від надзвичайних\nситуацій.\nЯкщо я порушу цю Присягу, то готовий нести відповідальність\nзгідно із законом\".\nСтаття 48. Формений одяг і знаки розрізнення особового складу\nорганів і підрозділів цивільного захисту\n1. Особовий склад органів і підрозділів цивільного захисту\nзабезпечується за рахунок коштів, що виділяються на їх утримання з\nДержавного бюджету України, форменим одягом, а також відповідними\nзнаками розрізнення.\n2. Опис та зразки форменого одягу і відповідних знаків\nрозрізнення особового складу органів і підрозділів цивільного\nзахисту та норми забезпечення форменим одягом затверджуються\nКабінетом Міністрів України ( 795-2005-п ).\n3. Використання форменого одягу і знаків розрізнення\nособового складу органів і підрозділів цивільного захисту\nсторонніми особами тягне за собою відповідальність згідно із\nзаконом.\nСтаття 49. Забезпечення особового складу органів\nі підрозділів цивільного захисту спеціальним\nодягом, спорядженням і засобами індивідуального\nзахисту\nОсобовий склад органів і підрозділів цивільного захисту для\nпроведення робіт із ліквідації надзвичайних ситуацій\nзабезпечується за рахунок коштів Державного бюджету України\nспеціальним одягом, спорядженням і засобами індивідуального\nзахисту.\nСтаття 50. Граничний вік перебування на службі в органах\nі підрозділах цивільного захисту\n1. Граничний вік перебування на службі в органах і\nпідрозділах цивільного захисту встановлюється:\nдля осіб рядового, молодшого та середнього начальницького\nскладу - до 50 років;\nдля осіб старшого начальницького складу - до 55 років;\nдля осіб вищого начальницького складу - до 60 років.\n2. У разі необхідності особи рядового і начальницького складу\nорганів та підрозділів цивільного захисту, які мають високу\nпрофесійну підготовку, досвід практичної роботи на займаній\nпосаді, визнані придатними за станом здоров'я для проходження\nслужби, можуть бути залишені на їх прохання на службі понад\nграничний вік до п'яти років.\nСтаття 51. Звільнення із служби в органах і підрозділах\nцивільного захисту\n1. Звільнення із служби осіб рядового і начальницького складу\nорганів і підрозділів цивільного захисту проводиться:\n1) у запас Збройних Сил України (з постановкою на військовий\nоблік), якщо звільнені особи не досягли граничного віку\nперебування у запасі, встановленого Законом України \"Про загальний\nвійськовий обов'язок і військову службу\" ( 2232-12 ), і за станом\nздоров'я придатні до військової служби;\n2) у відставку, якщо звільнені особи досягли граничного віку\nперебування у запасі, встановленого Законом України \"Про загальний\nвійськовий обов'язок і військову службу\" ( 2232-12 ), або визнані\nвійськово-лікарськими комісіями непридатними за станом здоров'я до\nвійськової служби з виключенням з військового обліку.\n2. Контракт припиняється (розривається), а особи рядового і\nначальницького складу, які проходять службу за контрактом,\nзвільняються із служби:\n1) після закінчення строку контракту;\n2) за віком - у разі досягнення граничного віку перебування\nна службі;\n3) за станом здоров'я - на підставі висновку (постанови)\nвійськово-лікарської комісії про непридатність або обмежену\nпридатність до служби;\n4) у зв'язку із скороченням штатів - у разі неможливості\nвикористання на службі у зв'язку із скороченням штатів або\nпроведенням організаційних заходів;\n5) через сімейні обставини або інші поважні причини, перелік\nяких визначається Кабінетом Міністрів України;\n6) у зв'язку із систематичним невиконанням умов контракту\nособою рядового і начальницького складу;\n7) у зв'язку із систематичним невиконанням умов контракту\nкерівництвом відповідного органу чи підрозділу цивільного захисту;\n8) у зв’язку з набранням законної сили обвинувальним вироком\nсуду або судовим рішенням, відповідно до якого особу рядового чи\nначальницького складу притягнуто до відповідальності за\nадміністративне корупційне правопорушення;\n9) у разі неможливості переведення на іншу посаду у зв’язку з\nбезпосереднім підпорядкуванням близькій особі.\n3. Особи середнього, старшого та вищого начальницького\nскладу, які проходять кадрову службу, звільняються із служби:\n1) за віком - у разі досягнення граничного віку перебування\nна службі;\n2) за станом здоров'я - на підставі висновку (постанови)\nвійськово-лікарської комісії про непридатність або обмежену\nпридатність до служби;\n3) у зв'язку із скороченням штатів - у разі неможливості\nвикористання на службі у зв'язку із скороченням штатів або\nпроведенням організаційних заходів;\n4) через сімейні обставини або інші поважні причини, перелік\nяких визначається Кабінетом Міністрів України;\n5) за службовою невідповідністю;\n6) у зв’язку з набранням законної сили обвинувальним вироком\nсуду або судовим рішенням, відповідно до якого особу\nначальницького складу притягнуто до відповідальності за\nадміністративне корупційне правопорушення;\n7) у разі неможливості переведення на іншу посаду у зв’язку з\nбезпосереднім підпорядкуванням близькій особі.\n4. У випадках, передбачених пунктом 8 частини другої та\nпунктом 7 частини третьої цієї статті, особи рядового і\nначальницького складу підлягають звільненню з посад у триденний\nстрок з дня отримання відповідним органом або підрозділом\nцивільного захисту копії відповідного судового рішення, яке\nнабрало законної сили.\nСтаття 52. Професійна підготовка, підвищення кваліфікації\nта перепідготовка кадрів для служби цивільного\nзахисту\n1. Особи, які приймаються на посади рядового і начальницького\nскладу органів і підрозділів цивільного захисту, проходять\nпервинну професійну підготовку в навчальних закладах спеціально\nуповноваженого центрального органу виконавчої влади з питань\nцивільного захисту.\n2. Підготовка осіб для заміщення посад середнього, старшого\nта вищого начальницького складу органів і підрозділів цивільного\nзахисту здійснюється, як правило, у вищих навчальних закладах\nспеціально уповноваженого центрального органу виконавчої влади з\nпитань цивільного захисту.\n3. Порядок і строки підвищення кваліфікації та перепідготовки\nкадрів для служби цивільного захисту визначаються спеціально\nуповноваженим центральним органом виконавчої влади з питань\nцивільного захисту.\n4. Особам рядового і начальницького складу та працівникам\nорганів і підрозділів цивільного захисту забороняється\nорганізовувати або брати участь в організації та проведенні\nстрайків.\n( Назва розділу із змінами, внесеними згідно із Законом\nN 2505-IV ( 2505-15 ) від 25.03.2005 )\nСтаття 53. Засади соціального і правового захисту осіб\nрядового і начальницького складу та працівників\nорганів і підрозділів цивільного захисту\n1. Держава забезпечує соціальний і правовий захист осіб\nрядового і начальницького складу органів і підрозділів цивільного\nзахисту та членів їх сімей відповідно до Конституції України\n( 254к/96-ВР ), цього Закону та інших актів законодавства.\n2. Особи рядового і начальницького складу та працівники\nорганів і підрозділів цивільного захисту мають право на підвищення\nрівня теоретичних знань, практичних навичок, професійної\nмайстерності в робочий час.\nСтаття 54. Робочий час в органах і підрозділах цивільного\nзахисту\nДля осіб рядового і начальницького складу органів і\nпідрозділів цивільного захисту встановлюється 40-годинний робочий\nтиждень. У необхідних випадках вони несуть службу понад\nвстановлену тривалість робочого часу, а також у вихідні та\nсвяткові дні з оплатою згідно із трудовим законодавством.\nСтаття 55. Медичне та санаторно-курортне забезпечення осіб\nрядового і начальницького складу органів і\nпідрозділів цивільного захисту та членів їх сімей\n1. Особам рядового і начальницького складу органів і\nпідрозділів цивільного захисту створюються необхідні\nсанітарно-гігієнічні та соціально-психологічні умови. Зазначені\nособи забезпечуються безоплатною кваліфікованою медичною допомогою\nв медичних закладах Міністерства оборони України, Міністерства\nвнутрішніх справ України та Міністерства охорони здоров'я України\nза рахунок бюджетних коштів, передбачених на утримання спеціально\nуповноваженого центрального органу виконавчої влади з питань\nцивільного захисту, за угодами, укладеними цим органом із\nзазначеними міністерствами. У разі відсутності за місцем служби чи\nпроживання осіб рядового і начальницького складу органів і\nпідрозділів цивільного захисту медичних закладів Міністерства\nоборони України, Міністерства внутрішніх справ України,\nМіністерства охорони здоров'я України медична допомога надається\nвідповідно до законодавства в інших державних або комунальних\nзакладах охорони здоров'я. При цьому витрати на лікування осіб\nрядового і начальницького складу органів і підрозділів цивільного\nзахисту здійснюються за рахунок бюджетних коштів, передбачених на\nутримання спеціально уповноваженого центрального органу виконавчої\nвлади з питань цивільного захисту.\n2. Особи рядового і начальницького складу органів і\nпідрозділів цивільного захисту та члени їх сімей мають право на\nсанаторно-курортне лікування та організований відпочинок у\nвідповідних закладах спеціально уповноваженого центрального органу\nвиконавчої влади з питань цивільного захисту, а також у\nсанаторно-курортних закладах Міністерства оборони України,\nМіністерства внутрішніх справ України та Міністерства охорони\nздоров'я України за рахунок бюджетних коштів, передбачених на\nутримання спеціально уповноваженого центрального органу виконавчої\nвлади з питань цивільного захисту, на основі укладених з ними угод\nзгідно із законодавством.\n3. Жінки із числа осіб рядового і начальницького складу\nорганів і підрозділів цивільного захисту користуються всіма\nпільгами, передбаченими законодавством стосовно соціального\nзахисту жінок, охорони материнства і дитинства. Зазначені пільги\nпоширюються також на батьків з числа осіб рядового і\nначальницького складу органів і підрозділів цивільного захисту,\nякі виховують дітей без матері (у разі її смерті, позбавлення\nбатьківських прав, на час перебування в лікувальному закладі та в\nінших випадках відсутності материнського піклування про дітей).\nСтаття 56. Виплата одноразової грошової допомоги у разі\nзагибелі (смерті), поранення (контузії, травми\nабо каліцтва), захворювання чи інвалідності осіб\nрядового і начальницького складу органів і\nпідрозділів цивільного захисту\n1. У разі загибелі (смерті) особи рядового чи начальницького\nскладу органів і підрозділів цивільного захисту під час виконання\nслужбових обов'язків сім'ї загиблого (померлого), а в разі її\nвідсутності його батькам та утриманцям виплачується одноразова\nгрошова допомога в розмірі десятирічного грошового забезпечення\nзагиблого (померлого) за останньою посадою, яку він займав, в\nпорядку та на умовах, визначених Кабінетом Міністрів України\n( 908-2007-п ). За сім'єю загиблого (померлого) зберігається право\nна одержання жилого приміщення.\n2. У разі поранення (контузії, травми або каліцтва),\nзаподіяного особі рядового чи начальницького складу органів і\nпідрозділів цивільного захисту під час виконання службових\nобов'язків, а також інвалідності, що настала в період проходження\nслужби або не пізніше ніж через три місяці після звільнення зі\nслужби чи після закінчення цього строку, але внаслідок\nзахворювання або нещасного випадку, що мали місце в період\nпроходження служби, пов'язаного з виконанням службових обов'язків,\nзалежно від ступеня втрати працездатності йому виплачується\nодноразова грошова допомога в розмірі до п'ятирічного грошового\nзабезпечення за останньою посадою в порядку та на умовах,\nвизначених Кабінетом Міністрів України. Визначення ступеня втрати\nпрацездатності особою рядового і начальницького складу органів і\nпідрозділів цивільного захисту в період проходження служби в\nорганах і підрозділах цивільного захисту у кожному випадку\nушкодження здоров'я здійснюється в індивідуальному порядку\nвідповідно до законодавства.\n3. У всіх випадках розмір одноразової грошової допомоги у\nразі загибелі (смерті) особи рядового чи начальницького складу\nорганів і підрозділів цивільного захисту не повинен бути меншим\nвід 100-кратного розміру прожиткового мінімуму, встановленого\nзаконом для працездатних осіб на час виплати цих сум.\n4. Якщо особа рядового чи начальницького складу органів і\nпідрозділів цивільного захисту або члени її сім'ї одночасно мають\nправо на отримання одноразової грошової допомоги з підстав,\nпередбачених цією статтею, та одноразової грошової допомоги або\nкомпенсаційної виплати, встановлених іншими законами, виплата\nвідповідних грошових сум здійснюється за однією з підстав за\nвибором особи, яка має право на отримання таких виплат.\nСтаття 57. Проїзд осіб рядового і начальницького складу та\nпрацівників органів і підрозділів цивільного\nзахисту\nУ разі службових відряджень особи рядового і начальницького\nскладу та працівники органів і підрозділів цивільного захисту\nмають право на позачергове придбання квитків на всі види\nтранспорту і розміщення в готелях за умови пред'явлення службового\nпосвідчення та посвідчення про відрядження. Під час невідкладних\nслужбових поїздок особи рядового і начальницького складу органів і\nпідрозділів цивільного захисту забезпечуються квитками на проїзд\nнезалежно від наявності вільних місць у разі пред'явлення ними\nвідповідного документа про термінове відрядження.\nСтаття 58. Забезпечення житлом осіб рядового і начальницького\nскладу органів і підрозділів цивільного захисту\n1. Особи рядового і начальницького складу органів і\nпідрозділів цивільного захисту та члени їх сімей забезпечуються\nжилими приміщеннями державою.\n2. Жила площа особам рядового і начальницького складу органів\nі підрозділів цивільного захисту, які потребують поліпшення\nжитлових умов, надається центральними і місцевими органами\nвиконавчої влади, органами місцевого самоврядування в\nпершочерговому порядку.\n3. До одержання жилого приміщення для постійного проживання\nособам рядового і начальницького складу органів і підрозділів\nцивільного захисту надаються службові жилі приміщення або жила\nплоща в гуртожитку. У разі відсутності в органів і підрозділів\nцивільного захисту такого житла відповідний орган чи підрозділ\nцивільного захисту тимчасово орендує житло для забезпечення ним\nосіб рядового і начальницького складу органів і підрозділів\nцивільного захисту або за бажанням цих осіб виплачує їм грошову\nкомпенсацію за піднайом (найом, оренду) жилого приміщення в\nпорядку, розмірі та на умовах, які визначаються Кабінетом\nМіністрів України. За ними зберігається право на жилу площу, яку\nвони займали до вступу на службу цивільного захисту. Вони не\nможуть бути виключені із списків громадян, взятих на квартирний\nоблік. При продовженні служби понад п'ять років забезпечення\nзазначених осіб жилими приміщеннями за місцем служби проводиться\nна загальних підставах.\n4. Особам рядового і начальницького складу органів і\nпідрозділів цивільного захисту та членам їх сімей, які проживають\nразом з ними, надається жиле приміщення, що має відповідати\nвимогам статті 50 Житлового кодексу Української РСР ( 5464-10 ).\n5. Особи рядового і начальницького складу органів і\nпідрозділів цивільного захисту і ті, хто перебував на службі\nне менше 20 років, та прирівняні до них особи, звільнені із служби\nза станом здоров'я, віком або скороченням штатів, забезпечуються\nжилими приміщеннями центральними і місцевими органами виконавчої\nвлади у першу чергу, але не пізніше ніж у тримісячний строк з дня\nприбуття цієї особи до місця проживання, обраного з урахуванням\nвстановленого порядку.\n6. Особам рядового і начальницького складу органів і\nпідрозділів цивільного захисту, звільненим із служби у зв'язку з\nінвалідністю внаслідок поранення, контузії, каліцтва або\nзахворювання, одержаних при проходженні служби, жилі приміщення за\nмісцем проживання, обраним з урахуванням встановленого порядку,\nнадаються в першу чергу відповідно до законодавства.\n7. Курсантам і слухачам вищих навчальних закладів спеціально\nуповноваженого центрального органу виконавчої влади з питань\nцивільного захисту, які мають сім'ю, надається жила площа в\nсімейних гуртожитках. У разі відсутності сімейних гуртожитків їм\nвиплачується за місцем служби грошова компенсація за тимчасовий\nпіднайом (найом, оренду) жилого приміщення в розмірах, визначених\nКабінетом Міністрів України.\n8. За особами рядового і начальницького складу органів і\nпідрозділів цивільного захисту, які мають вислугу не менше\n20 років, при направленні їх для проходження служби за межі\nУкраїни або при переведенні на службу в місцевість, що зазнала\nінтенсивного радіоактивного забруднення внаслідок Чорнобильської\nкатастрофи, жила площа, яку вони та члени їх сімей займають,\nбронюється на весь час перебування їх за межами України чи в\nзазначеній місцевості.\n9. Особи рядового і начальницького складу органів і\nпідрозділів цивільного захисту, які мають загальний строк служби,\nу тому числі військової або внутрішньої служби не менше 17 років,\nі потребують поліпшення житлових умов, мають право на\nпершочерговий вступ до житлово-будівельного (житлового)\nкооперативу, а також на безкоштовне надання органами місцевого\nсамоврядування земельної ділянки для будівництва та обслуговування\nжилого будинку, господарських будівель і споруд (присадибна\nділянка), індивідуального дачного і гаражного будівництва, ведення\nособистого селянського господарства, садівництва, городництва в\nнаселених пунктах, обраних ними для проживання у встановленому\nпорядку. Зазначені особи та члени їх сімей вносять плату за\nземельні ділянки в розмірі 50 відсотків установлених ставок.\n10. Органи місцевого самоврядування в межах визначених\nзаконом повноважень виділяють земельні ділянки і можуть надавати\nдопомогу в будівництві приватного житлового будинку та придбанні\nбудівельних матеріалів особовому складу органів і підрозділів\nцивільного захисту, батькам осіб рядового і начальницького складу\nорганів і підрозділів цивільного захисту, які загинули (померли)\nабо пропали безвісти під час проходження служби, а також особам\nрядового і начальницького складу органів і підрозділів цивільного\nзахисту, які стали інвалідами під час проходження служби, якщо\nвони виявили бажання побудувати приватні житлові будинки.\n11. Особи рядового і начальницького складу органів і\nпідрозділів цивільного захисту, які не мають жилого приміщення для\nпостійного проживання, мають право на одержання на пільгових\nумовах кредиту банку на індивідуальне та кооперативне житлове\nбудівництво або на придбання приватного житлового будинку\n(квартири) на строк до 20 років з погашенням за рахунок коштів,\nпризначених у Державному бюджеті України на утримання спеціально\nуповноваженого центрального органу виконавчої влади з питань\nцивільного захисту: для тих, хто має загальний строк служби, у\nтому числі військової або внутрішньої служби більше 15 років -\n50 відсотків, більше 20 років - 75 відсотків, більше 25 років -\n100 відсотків кредиту банку. Зазначений кредит надається особі\nрядового чи начальницького складу органів і підрозділів цивільного\nзахисту тільки один раз протягом усього часу проходження ним\nслужби.\n12. Особи рядового і начальницького складу органів і\nпідрозділів цивільного захисту, які мають вислугу на службі не\nменше 20 років, при звільненні із служби за станом здоров'я,\nвіком, у зв'язку із скороченням чисельності або штату, а також\nособи, які стали інвалідами I чи II групи, члени сімей осіб\nрядового і начальницького складу органів і підрозділів цивільного\nзахисту, які загинули (померли) або пропали безвісти під час\nпроходження служби, мають право на безплатне одержання в приватну\nвласність жилого приміщення, яке вони займають у будинках\nдержавного житлового фонду.\n13. Сім'ї загиблих (померлих) під час проходження служби осіб\nрядового і начальницького складу органів і підрозділів цивільного\nзахисту, які потребують поліпшення житлових умов, забезпечуються\nпротягом трьох місяців жилими приміщеннями для постійного\nпроживання.\n14. Сім'ї загиблих (померлих) під час виконання службових\nобов'язків працівників органів і підрозділів цивільного захисту\nзабезпечуються житлом у першочерговому порядку."
    },
    {
      "provision_ref": "art59",
      "section": "59",
      "title": "Стаття 59. Оплата комунальних послуг",
      "content": "Особам рядового і начальницького складу органів і підрозділів\nцивільного захисту та членам їх сімей, які перебувають на їх\nутриманні, батькам та членам сімей осіб рядового і начальницького\nскладу органів і підрозділів цивільного захисту, які загинули\n(померли), пропали безвісти або стали інвалідами при проходженні\nслужби, надається 50-відсоткова знижка плати за користування\nжитлом (квартирної плати) та плати за комунальні послуги\n(водопостачання, газ, електричну, теплову енергію та інші послуги)\nв межах норм, передбачених законодавством.\nПільги на 50-відсоткову знижку за користування житлом\n(квартирної плати) та плати за комунальні послуги (водопостачання,\nгаз, електричну, теплову енергію та інші послуги) в межах норм,\nпередбачених законодавством, надаються:\nособам рядового і начальницького складу органів і підрозділів\nцивільного захисту та членам їх сімей, які перебувають на їх\nутриманні за умови, якщо розмір наданих пільг у грошовому\nеквіваленті разом із середньомісячним сукупним доходом цієї особи\nза попередні шість місяців не перевищує величини доходу, який дає\nправо на податкову соціальну пільгу у порядку, визначеному\nКабінетом Міністрів України;\nбатькам та членам сімей осіб рядового і начальницького складу\nорганів і підрозділів цивільного захисту, які загинули (померли),\nпропали безвісти або стали інвалідами при проходженні служби, за\nумови, якщо розмір середньомісячного сукупного доходу сім'ї в\nрозрахунку на одну особу за попередні шість місяців не перевищує\nвеличини доходу, який дає право на податкову соціальну пільгу у\nпорядку, визначеному Кабінетом Міністрів України."
    },
    {
      "provision_ref": "art60",
      "section": "60",
      "title": "Стаття 60. Встановлення квартирних телефонів",
      "content": "Особам рядового і начальницького складу органів і підрозділів\nцивільного захисту квартирні телефони встановлюються в\nпершочерговому порядку.\nСтаття 61. Соціальні гарантії особам рядового\nі начальницького складу та працівникам органів\nі підрозділів цивільного захисту, які виконують\nслужбові обов'язки в особливих умовах\nОсоби рядового і начальницького складу та працівники органів\nі підрозділів цивільного захисту, які обслуговують об'єкти із\nшкідливими та небезпечними умовами праці, користуються правом на\nохорону праці, передбаченим законодавством про охорону праці для\nпрацівників цих об'єктів.\nСтаття 62. Додаткові гарантії соціального захисту особового\nскладу та працівників органів і підрозділів\nцивільного захисту\nВиконавчі органи відповідних місцевих рад можуть\nвстановлювати за рахунок власних коштів і благодійних надходжень\nдодаткові до встановлених цим Законом гарантії щодо соціального\nзахисту особового складу та працівників органів і підрозділів\nцивільного захисту.\nСтаття 63. Соціальний захист членів сімей осіб рядового\nі начальницького складу органів і підрозділів\nцивільного захисту\nДіти загиблих під час проходження служби осіб рядового і\nначальницького складу органів і підрозділів цивільного захисту\nмають право вступу до навчальних закладів спеціально\nуповноваженого центрального органу виконавчої влади з питань\nцивільного захисту поза конкурсом.\nСтаття 63-1. Пенсійне забезпечення осіб начальницького\nі рядового складу органів і підрозділів\nцивільного захисту\nПенсійне забезпечення осіб начальницького і рядового складу\nорганів і підрозділів цивільного захисту здійснюється у порядку та\nв розмірах, встановлених Законом України \"Про пенсійне\nзабезпечення осіб, звільнених з військової служби, та деяких інших\nосіб\" ( 2262-12 ).\n( Розділ IX виключено на підставі Закону N 2505-IV\n( 2505-15 ) від 25.03.2005 )"
    },
    {
      "provision_ref": "art88",
      "section": "88",
      "title": "Стаття 88. Фінансування заходів у сфері цивільного захисту",
      "content": "Фінансування заходів у сфері цивільного захисту здійснюється\nз Державного бюджету України, місцевих бюджетів, інших джерел,\nпередбачених законом.\nПередбачені цим Законом пільги, компенсації та гарантії\nособам рядового і начальницького складу органів і підрозділів\nцивільного захисту та членам їх сімей надаються за рахунок і в\nмежах бюджетних асигнувань на утримання відповідних бюджетних\nустанов. { Статтю 88 доповнено частиною другою згідно із Законом\nN 107-VI ( 107-17 ) від 28.12.2007 - зміну визнано\nнеконституційною згідно з Рішенням Конституційного Суду\nN 10-рп/2008 ( v010p710-08 ) від 22.05.2008 }\nСтаття 89. Використання спеціальних фінансових\nта матеріальних резервів під час ліквідації\nнаслідків надзвичайних ситуацій\n1. Матеріальні резерви для ліквідації наслідків надзвичайних\nситуацій техногенного та природного характеру створюються\nзаздалегідь з метою екстреного використання їх у разі виникнення\nнадзвичайних ситуацій.\n2. Зазначені резерви створюються центральними та місцевими\nорганами виконавчої влади, а також органами місцевого\nсамоврядування.\n3. Порядок створення і використання матеріальних резервів для\nліквідації наслідків надзвичайних ситуацій визначається Кабінетом\nМіністрів України.\nСтаття 90. Грошове забезпечення осіб рядового\nі начальницького складу органів і підрозділів\nцивільного захисту\n1. Держава гарантує оплату праці осіб рядового і\nначальницького складу органів і підрозділів цивільного захисту з\nметою створення достатніх матеріальних умов для незалежного і\nсумлінного виконання ними службових обов'язків.\n2. Умови грошового забезпечення осіб рядового і\nначальницького складу органів і підрозділів цивільного захисту\nвизначаються Кабінетом Міністрів України.\nСтаття 91. Надання допомоги іноземним державам з питань\nцивільного захисту\nУмови надання іноземним державам допомоги в ліквідації\nнаслідків надзвичайних ситуацій та порядок залучення органів і\nпідрозділів цивільного захисту до надання такої допомоги іноземним\nдержавам визначаються міжнародними договорами України, згода на\nобов'язковість яких надана Верховною Радою України.\nСтаття 92. Отримання Україною допомоги для ліквідації\nнадзвичайних ситуацій\nУмови отримання Україною допомоги для ліквідації надзвичайних\nситуацій визначаються міжнародними договорами України, згода на\nобов'язковість яких надана Верховною Радою України.\nСтаття 93. Представництво в міжнародних організаціях з питань\nцивільного захисту\nПредставництво України в міжнародних організаціях з питань\nцивільного захисту, проведення аварійно-рятувальних робіт, а також\nробіт із запобігання та ліквідації надзвичайних ситуацій у\nвипадках, передбачених законом, здійснюються спеціально\nуповноваженим центральним органом виконавчої влади з питань\nцивільного захисту.\nСтаття 94. Контроль за діяльністю органів і підрозділів\nцивільного захисту\nКонтроль за діяльністю органів і підрозділів цивільного\nзахисту здійснюється Верховною Радою України, Президентом України,\nРадою національної безпеки і оборони України, Кабінетом Міністрів\nУкраїни відповідно до їх повноважень, визначених Конституцією\n( 254к/96-ВР ) і законами України.\nСтаття 95. Нагляд за додержанням законності у сфері\nцивільного захисту\nНагляд за додержанням законності у сфері цивільного захисту\nздійснюється органами прокуратури України.\nСтаття 96. Відповідальність за порушення законодавства\nу сфері цивільного захисту\nЗа порушення законодавства у сфері цивільного захисту,\nстворення перешкод у діяльності посадових осіб у цій сфері винні\nособи притягуються до дисциплінарної, адміністративної,\nцивільно-правової, кримінальної відповідальності згідно із\nзаконом.\n1. Цей Закон набирає чинності з дня його опублікування.\n2. Установити, що органи і підрозділи цивільного захисту є\nправонаступниками органів і підрозділів державної пожежної охорони\nта військ Цивільної оборони України та утворюються на їх базі.\n3. Кабінету Міністрів України забезпечити реалізацію\nДержавної програми перетворення військ Цивільної оборони України,\nорганів і підрозділів державної пожежної охорони в\nОперативно-рятувальну службу цивільного захисту на період\nдо 2005 року, затвердженої Указом Президента України від 19 грудня\n2003 року N 1467 ( 1467/2003 ), та у шестимісячний строк з дня\nнабрання чинності цим Законом:\nпідготувати та подати на розгляд Верховної Ради України\nпропозиції про внесення змін до законодавчих актів України, що\nвипливають із цього Закону;\nпривести свої нормативно-правові акти у відповідність із цим\nЗаконом;\nзабезпечити приведення центральними органами виконавчої влади\nїх нормативно-правових актів у відповідність із цим Законом.\n4. Поширити на військовослужбовців військ Цивільної оборони\nУкраїни, які звільняються із служби у зв'язку з її реформуванням,\nдію Закону України \"Про державні гарантії соціального захисту\nвійськовослужбовців, які звільняються із служби у зв'язку з\nреформуванням Збройних Сил України, та членів їхніх сімей\"\n( 1763-15 ).\n5. Особам рядового і начальницького складу внутрішньої служби\nта військовослужбовцям при зарахуванні їх на службу в органи і\nпідрозділи цивільного захисту присвоюються спеціальні звання\nслужби цивільного захисту, рівноцінні тим, які були їм присвоєні\nпри проходженні внутрішньої чи військової служби. Строк\nпроходження ними внутрішньої та військової служби зараховується до\nстроку проходження служби цивільного захисту."
    }
  ],
  "definitions": []
}