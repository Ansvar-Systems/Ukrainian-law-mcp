{
  "id": "ua-law-1876-15",
  "type": "statute",
  "title": "Закон України (1876-15)",
  "title_en": "",
  "short_name": "1876-15",
  "status": "in_force",
  "issued_date": "2004-06-24",
  "url": "https://zakon.rada.gov.ua/laws/show/1876-15",
  "description": "Official legislative act of Ukraine ingested from the Verkhovna Rada legal portal.",
  "provisions": [
    {
      "provision_ref": "art1",
      "section": "1",
      "title": "Стаття 1. Терміни та їх визначення",
      "content": "У цьому Законі наведені нижче терміни вживаються в такому\nзначенні:\nвиділення радіочастот - надання відповідним записом у Плані\nвикористання радіочастотного ресурсу України права використовувати\nпевні смуги радіочастот для застосування в Україні визначених цим\nПланом радіотехнологій;\nвипромінювальний пристрій - технічний пристрій, що\nвикористовується для виробничих, наукових, медичних, побутових\nпотреб, за винятком потреб радіозв'язку, який випромінює\nелектромагнітну енергію в навколишній простір і який не є\nрадіоелектронним засобом;\nвисновок щодо електромагнітної сумісності (далі - висновок) -\nтехнічний висновок щодо можливості застосування конкретного\nрадіоелектронного засобу у визначених умовах;\nдозвіл на експлуатацію радіоелектронного засобу або\nвипромінювального пристрою (далі - дозвіл на експлуатацію) -\nдокумент, який засвідчує право власника конкретного\nрадіоелектронного засобу або випромінювального пристрою на його\nексплуатацію протягом визначеного терміну в певних умовах;\nелектромагнітна сумісність - здатність радіоелектронних\nзасобів і випромінювальних пристроїв одночасно функціонувати з\nобумовленою якістю в реальних умовах експлуатації з урахуванням\nвпливу ненавмисних радіозавад і не створювати неприпустимих\nрадіозавад іншим радіоелектронним засобам;\nконверсія радіочастотного ресурсу України - виконання\nкомплексу заходів, яким передбачена зміна радіослужб та/або\nрадіотехнологій чи категорії користувачів радіочастотного ресурсу\nУкраїни для подальшого використання певної смуги або смуг\nрадіочастот;\nкористування радіочастотним ресурсом - діяльність, пов'язана\nіз застосуванням радіоелектронних засобів та/або випромінювальних\nпристроїв, що випромінюють електромагнітну енергію в навколишній\nпростір у межах радіочастотного ресурсу;\nкористувач радіочастотного ресурсу - юридична або фізична\nособа, діяльність якої пов'язана з користуванням радіочастотним\nресурсом відповідно до законодавства;\nліцензія на користування радіочастотним ресурсом України -\nдокумент, який засвідчує право суб'єкта господарювання на\nкористування радіочастотним ресурсом України протягом визначеного\nтерміну в конкретних регіонах та в межах певних смуг, номіналів\nрадіочастот з виконанням ліцензійних умов;\nНаціональна таблиця розподілу смуг радіочастот України\n( 803-95-п ) - нормативно-правовий акт, яким регламентується\nрозподіл смуг радіочастот радіослужбам в Україні і розподіл на\nсмуги спеціального та загального користування;\nПлан використання радіочастотного ресурсу України -\nнормативно-правовий акт, яким визначаються напрями використання\nрадіочастотного ресурсу України на даний час та на перспективу з\nвизначенням певних смуг, номіналів радіочастот і дозволених в\nУкраїні радіотехнологій та термінів застосування діючих і\nперспективних радіотехнологій;\nприсвоєння смуг, номіналів радіочастот - реєстрація дозволу\nна експлуатацію радіоелектронних засобів і випромінювальних\nпристроїв у реєстрі присвоєнь смуг, номіналів радіочастот з\nвизначенням смуги, номіналу радіочастот, параметрів випромінювання\nта умов експлуатації конкретного радіоелектронного засобу;\nрадіозавади - електромагнітне випромінювання будь-якого\nпоходження, яке перешкоджає прийманню радіосигналів;\nрадіозв'язок - електрозв'язок, який здійснюється з\nвикористанням радіохвиль;\nрадіоелектронний засіб - технічний засіб, призначений для\nпередавання та/або приймання радіосигналів радіослужбами;\nрадіоелектронний засіб спеціального призначення -\nрадіоелектронний засіб, призначений для здійснення діяльності\nспеціальних користувачів відповідно до їх функціональних\nобов'язків;\nрадіослужби - визначені Регламентом радіозв'язку Міжнародного\nсоюзу електрозв'язку служби передавання та/або приймання\nрадіохвиль певними радіоелектронними засобами користувачів\nрадіочастотного ресурсу;\nрадіотехнологія - сукупність способів формування,\nпередавання, приймання (обробки) радіосигналів, які складають\nєдиний технологічний процес передавання та приймання радіосигналів\nі застосування якої передбачає використання радіочастотного\nресурсу;\nрадіочастота - електромагнітна хвиля у просторі без штучного\nспрямовуючого середовища з певним номіналом частоти в межах\nрадіочастотного спектра;\nрадіочастотний моніторинг - збирання, оброблення, збереження\nта аналіз даних про параметри випромінювання радіоелектронних\nзасобів і випромінювальних пристроїв, які діють у відповідних\nсмугах радіочастот;\nрадіочастотний ресурс - частина радіочастотного спектра,\nпридатна для передавання та/або приймання електромагнітної енергії\nрадіоелектронними засобами і яку можливо використовувати на\nтериторії України та за її межами відповідно до законів України та\nміжнародного права, а також на виділених для України\nчастотно-орбітальних позиціях;\nрадіочастотний спектр - безперервний інтервал радіочастот, не\nвищий за 3 ТГц;\nрозподіл смуг радіочастот - регламентування відповідним\nзаписом у Національній таблиці розподілу смуг радіочастот України\nвикористання певної заданої смуги радіочастот однією чи декількома\nрадіослужбами;\nсмуга радіочастот - частина радіочастотного спектра,\nвизначена певним інтервалом радіочастот."
    },
    {
      "provision_ref": "art2",
      "section": "2",
      "title": "Стаття 2. Мета Закону",
      "content": "Метою цього Закону є створення правових засад для ефективного\nта раціонального використання радіочастотного ресурсу України для\nзабезпечення економічного, соціального, інформаційного та\nкультурного розвитку, державної безпеки, обороноздатності,\nвиконання міжнародних зобов'язань."
    },
    {
      "provision_ref": "art3",
      "section": "3",
      "title": "Стаття 3. Законодавство про радіочастотний ресурс України",
      "content": "Законодавство про радіочастотний ресурс України складається з\nцього Закону та інших нормативно-правових актів, що регулюють\nвідносини в цій сфері."
    },
    {
      "provision_ref": "art4",
      "section": "4",
      "title": "Стаття 4. Сфера дії Закону",
      "content": "Дія цього Закону поширюється на відносини між органами\nдержавної влади України, фізичними та юридичними особами щодо\nрозподілу, виділення смуг радіочастот, присвоєння радіочастот\nрадіоелектронним засобам, користування радіочастотним ресурсом\nУкраїни, забезпечення конверсії радіочастотного ресурсу України,\nелектромагнітної сумісності.\nСтаття 5. Категорії користувачів радіочастотного\nресурсу України\n1. Користувачі радіочастотного ресурсу України залежно від\nнапрямів його використання поділяються на спеціальні і загальні.\n2. До спеціальних користувачів радіочастотного ресурсу\nУкраїни відносяться підрозділи і організації Міністерства оборони\nУкраїни, Служби безпеки України, Міністерства внутрішніх справ\nУкраїни, Міністерства з надзвичайних ситуацій України та\nліквідації наслідків Чорнобильської катастрофи, Адміністрації\nДержавної прикордонної служби України, Управління державної\nохорони, Державного департаменту з питань виконання покарань,\nДержавної податкової адміністрації України (у частині застосування\nрадіоелектронних засобів податковою міліцією), якщо їх діяльність\nпов'язана з використанням радіоелектронних засобів виключно для\nвиконання функціональних обов'язків і за умови їх фінансування\nвиключно за рахунок Державного бюджету України, а також\nМіністерства транспорту України в частині застосування\nрадіоелектронних засобів об'єднаної цивільно-військової системи\nорганізації повітряного руху України та забезпечення польотів.\n3. До загальних користувачів радіочастотного ресурсу України\nвідносяться користувачі, які не внесені до переліку, визначеного\nчастиною другою цієї статті.\n4. Загальні користувачі радіочастотного ресурсу України\nподіляються на такі групи:\n1) суб'єкти господарювання, які користуються радіочастотним\nресурсом України для надання телекомунікаційних послуг, за\nвинятком розповсюдження телерадіопрограм;\n2) суб'єкти господарювання, які здійснюють розповсюдження\nтелерадіопрограм із застосуванням власних або орендованих\nрадіоелектронних засобів;\n3) технологічні користувачі і радіоаматори - юридичні чи\nфізичні особи, які користуються радіочастотним ресурсом України\nбез надання телекомунікаційних послуг.\nСтаття 6. Права та обов'язки користувачів радіочастотного\nресурсу України\n1. Користувачі радіочастотного ресурсу України мають право\nна:\n1) користування радіочастотним ресурсом України відповідно до\nцього Закону та інших нормативно-правових актів;\n2) оскарження в порядку, встановленому законодавством, рішень\nта дій Національної комісії з питань регулювання зв'язку (далі -\nНКРЗ), Генерального штабу Збройних Сил України, Державної\nінспекції зв'язку (далі - ДІЗ) та Українського державного центру\nрадіочастот (далі - УДЦР);\n3) відшкодування збитків від неправомірних дій чи\nбездіяльності НКРЗ, Генерального штабу Збройних Сил України, ДІЗ\nта УДЦР;\n4) інші права, передбачені законодавством України.\n2. Користувачі радіочастотного ресурсу України зобов'язані:\n1) дотримуватися стандартів, норм і правил використання\nрадіочастотного ресурсу України;\n2) дотримуватися умов, визначених у ліцензіях на користування\nрадіочастотним ресурсом України та в дозволах на експлуатацію;\n3) повідомляти НКРЗ або Генеральний штаб Збройних Сил України\nдля загальних і спеціальних користувачів відповідно про припинення\nкористування радіочастотним ресурсом України;\n4) надавати представникам ДІЗ або Генерального штабу Збройних\nСил України для загальних і спеціальних користувачів відповідно\nінформацію щодо тактико-технічних характеристик, застосування,\nрозміщення радіоелектронних засобів та випромінювальних пристроїв,\nа також пред'являти за їхньою вимогою відповідні ліцензії,\nдозволи, сертифікати, свідоцтва та інші документи, які відносяться\nдо питань користування радіочастотним ресурсом України;\n5) вносити платежі та збори, передбачені законом, а також у\nвстановленому НКРЗ порядку плату за радіочастотний моніторинг у\nсмугах радіочастот загального користування.\n3. Спеціальні користувачі зобов'язані використовувати\nрадіочастотний ресурс України виключно для виконання\nфункціональних обов'язків без права використання його для\nздійснення підприємницької діяльності та/або передачі в\nкористування іншим особам.\nСтаття 7. Відповідальність користувачів радіочастотного\nресурсу України\n1. За несвоєчасне внесення до бюджету належної до сплати суми\nзбору за користування радіочастотним ресурсом України\nнараховується пеня відповідно до законодавства.\n2. Сплата пені не звільняє користувача радіочастотного\nресурсу України від обов'язку внести збір за всю надану йому смугу\n(смуги) радіочастот.\n3. У разі виявлення порушення умов забезпечення\nелектромагнітної сумісності відповідних радіоелектронних засобів з\nвини користувача радіочастотного ресурсу України, який застосовує\nці радіоелектронні засоби, усі витрати на усунення ситуації, що\nсклалася, покладаються на цього користувача.\nСтаття 8. Засади управління радіочастотним\nресурсом України\nОсновними засадами управління радіочастотним ресурсом України\nє:\n1) визначення необхідного та достатнього для потреб України\nрадіочастотного ресурсу, його реєстрація та міжнародний захист;\n2) забезпечення максимального та ефективного використання\nрадіочастотного ресурсу України;\n3) забезпечення і захист інтересів, прав і свобод громадян у\nпроцесі використання радіочастотного ресурсу України;\n4) забезпечення і захист інтересів держави;\n5) чітке розмежування радіочастотного ресурсу України для\nпотреб спеціальних та загальних користувачів.\nСтаття 9. Органи державного управління у сфері\nкористування радіочастотним ресурсом України\nДержавне управління у сфері користування радіочастотним\nресурсом України здійснюють:\n1) Кабінет Міністрів України;\n2) центральний орган виконавчої влади у галузі зв'язку\n(далі - ЦОВЗ).\nСтаття 10. Повноваження Кабінету Міністрів України\nщодо управління у сфері користування\nрадіочастотним ресурсом України\nКабінет Міністрів України:\n1) затверджує Національну таблицю розподілу смуг радіочастот\nі План використання радіочастотного ресурсу України;\n2) координує діяльність центральних органів виконавчої влади\nщодо управління і користування радіочастотним ресурсом України;\n3) забезпечує здійснення конверсії радіочастотного ресурсу\nУкраїни в обсягах та в терміни, передбачені Планом використання\nрадіочастотного ресурсу України;\n4) встановлює розмір зборів за користування радіочастотним\nресурсом України;\n5) встановлює розміри плати за видачу, переоформлення,\nпродовження терміну, видачу дубліката ліцензій на користування\nрадіочастотним ресурсом України.\nСтаття 11. Повноваження центрального органу виконавчої\nвлади в галузі зв'язку щодо управління\nу сфері користування радіочастотним ресурсом\nУкраїни\nЦентральний орган виконавчої влади у галузі зв'язку:\n1) координує реалізацію державної політики у сфері\nкористування радіочастотним ресурсом України;\n2) визначає за участю НКРЗ необхідний і достатній для потреб\nУкраїни радіочастотний ресурс, відповідно до норм міжнародного\nправа здійснює заходи щодо його закріплення за Україною і захисту\nна міжнародному рівні;\n3) бере участь у створенні державних стандартів щодо\nкористування радіочастотним ресурсом України;\n4) розробляє на підставі пропозицій і за участю НКРЗ,\nНаціональної ради України з питань телебачення і радіомовлення,\nГенерального штабу Збройних Сил України, інших заінтересованих\nосіб Національну таблицю розподілу смуг радіочастот України і План\nвикористання радіочастотного ресурсу України та подає ці документи\nна затвердження Кабінету Міністрів України;\n5) вносить на розгляд Кабінету Міністрів України пропозиції\nщодо змін до Національної таблиці розподілу смуг радіочастот\nУкраїни ( 803-95-п ) і Плану використання радіочастотного ресурсу\nУкраїни;\n6) розробляє проекти законів, інших нормативно-правових актів\nщодо користування радіочастотним ресурсом України;\n7) розробляє та затверджує інші нормативно-правові акти з\nпитань, віднесених до його компетенції, щодо користування\nрадіочастотним ресурсом України;\n8) організовує проведення досліджень та розробку рекомендацій\nщодо ефективного користування радіочастотним ресурсом України;\n9) затверджує тематичні плани науково-дослідних і\nдослідно-конструкторських робіт щодо розподілу, виділення і\nприсвоєння радіочастот, їх міжнародно-правового захисту,\nзабезпечення електромагнітної сумісності радіоелектронних засобів,\nзабезпечення функціонування системи радіочастотного моніторингу,\nнадає висновки стосовно доцільності проведення і фінансування цих\nробіт;\n10) здійснює обов'язки Адміністрації зв'язку України з питань\nвиконання функцій України як держави - члена Міжнародного союзу\nелектрозв'язку, несе відповідальність за виконання зобов'язань\nУкраїни за Статутом ( 995_099 ) та Конвенцією Міжнародного союзу\nелектрозв'язку ( 995_100 ) і зобов'язань за адміністративними\nрегламентами, а також з питань взаємодії і співробітництва з\nорганами, які виконують функції адміністрацій зв'язку іноземних\nдержав;\n11) представляє інтереси України в інших всесвітніх,\nєвропейських та регіональних організаціях з питань користування\nрадіочастотним ресурсом;\n12) бере участь у розробці проектів міжнародних договорів\nУкраїни, пов'язаних з користуванням радіочастотним ресурсом;\n13) здійснює інші повноваження відповідно до законодавства.\nСтаття 12. Орган регулювання у сфері користування\nрадіочастотним ресурсом України\n1. Користування радіочастотним ресурсом України підлягає\nдержавному регулюванню.\n2. Органом регулювання у сфері користування радіочастотним\nресурсом України є Національна комісія з питань регулювання\nзв'язку (НКРЗ), яка утворюється відповідно до Закону України \"Про\nтелекомунікації\" ( 1280-15 ).\nСтаття 13. Засади регулювання у сфері користування\nрадіочастотним ресурсом України\n1. Основними засадами регулювання у сфері користування\nрадіочастотним ресурсом України є:\n1) забезпечення ефективного користування радіочастотним\nресурсом України в інтересах усіх категорій користувачів;\n2) забезпечення рівних умов отримання радіочастотного ресурсу\nУкраїни на прозорих і недискримінаційних засадах;\n3) забезпечення і захист інтересів держави;\n4) нормативно-правове регулювання у сфері користування\nрадіочастотним ресурсом України;\n5) прозорість, підзвітність регулювання у сфері користування\nрадіочастотним ресурсом України;\n6) заохочення конкуренції в інтересах суспільства за умови\nефективного користування радіочастотним ресурсом України;\n7) забезпечення електромагнітної сумісності радіоелектронних\nзасобів.\nСтаття 14. Повноваження НКРЗ щодо регулювання у сфері\nкористування радіочастотним ресурсом України\n1. НКРЗ здійснює свої повноваження у смугах радіочастот\nзагального користування.\n2. Повноваженнями НКРЗ щодо регулювання у сфері користування\nрадіочастотним ресурсом України є:\n1) ліцензування у сфері користування радіочастотним ресурсом\nУкраїни відповідно до цього Закону;\n2) розробка та затвердження нормативно-правових актів\n(правил, положень, норм) щодо регулювання у сфері користування\nрадіочастотним ресурсом України;\n3) подання пропозицій ЦОВЗ та участь у розробці Національної\nтаблиці розподілу смуг радіочастот України ( 803-95-п ) та Плану\nвикористання радіочастотного ресурсу України відповідно до вимог\nцього Закону;\n4) погодження проекту Національної таблиці розподілу смуг\nрадіочастот України та Плану використання радіочастотного ресурсу\nУкраїни відповідно до вимог цього Закону;\n5) розробка та подання на затвердження до Кабінету Міністрів\nУкраїни пропозицій щодо розміру щомісячних зборів за користування\nрадіочастотним ресурсом України, розмірів плати за видачу,\nпереоформлення, продовження терміну дії, видачу дубліката ліцензії\nна користування радіочастотним ресурсом України;\n6) встановлення розмірів плати за видачу дозволів на\nексплуатацію;\n7) встановлення тарифів на роботи (послуги) УДЦР;\n8) координація та контроль за здійсненням державного нагляду\nщодо користування радіочастотним ресурсом України;\n9) контроль за здійсненням радіочастотного моніторингу;\n10) встановлення порядку реалізації, експлуатації\nрадіоелектронних засобів, випромінювальних пристроїв на території\nУкраїни та порядку ввезення їх із-за кордону;\n11) здійснення координації робіт з підтвердження\nвідповідності радіоелектронних засобів, випромінювальних\nпристроїв, що виробляються в Україні та ввозяться з-за кордону;\n12) здійснення контролю за виконанням Плану використання\nрадіочастотного ресурсу України;\n13) забезпечення за участю ЦОВЗ проведення конверсії\nрадіочастотного ресурсу України у смугах радіочастот загального\nкористування;\n14) забезпечення разом із ЦОВЗ та Генеральним штабом Збройних\nСил України проведення конверсії радіочастотного ресурсу України у\nсмугах радіочастот спеціального користування;\n15) застосування санкцій, у тому числі штрафних, у порядку,\nпередбаченому законом;\n16) участь у підготовці проектів законів та інших\nнормативно-правових актів;\n17) подання пропозицій до проекту Закону України про\nДержавний бюджет України в частині фінансування заходів щодо\nзабезпечення міжнародно-правового захисту інтересів України,\nпроведення конверсії радіочастотного ресурсу України, здійснення\nефективного розподілу радіочастотного ресурсу України, виділення і\nприсвоєння радіочастот, забезпечення електромагнітної сумісності\nрадіоелектронних засобів і функціонування системи радіочастотного\nмоніторингу;\n18) здійснення аналізу виконання законів, інших нормативних\nактів та регламентуючих документів, що стосуються користування\nрадіочастотним ресурсом України;\n19) узгодження тематичних планів науково-дослідних і\nдослідно-конструкторських робіт щодо розподілу, виділення і\nприсвоєння радіочастот, їх міжнародно-правового захисту,\nзабезпечення електромагнітної сумісності радіоелектронних засобів,\nзабезпечення функціонування системи радіочастотного моніторингу;\n20) забезпечення міжнародної координації та міжнародного\nзахисту частотних присвоєнь України, участь у роботі Міжнародного\nсоюзу електрозв'язку та в інших міжнародних організаціях з питань,\nщо належать до компетенції НКРЗ, організація в установленому\nпорядку реалізації їх рішень, участь у розробленні проектів\nвідповідних міжнародних договорів України;\n21) управління та контроль за діяльністю ДІЗ та УДЦР\nвідповідно до вимог цього Закону;\n22) здійснення інших повноважень відповідно до законодавства."
    },
    {
      "provision_ref": "art15",
      "section": "15",
      "title": "Стаття 15. Державна інспекція зв'язку",
      "content": "1. Державна інспекція зв'язку утворюється відповідно до\nЗакону України \"Про телекомунікації\" ( 1280-15 ) та цього Закону.\n2. ДІЗ здійснює такі повноваження та несе відповідальність\nза:\n1) здійснення державного нагляду за користуванням\nрадіочастотним ресурсом України та запобігання правопорушенням при\nкористуванні ним у смугах радіочастот загального користування;\n2) підготовку матеріалів для прийняття НКРЗ рішень за\nнаслідками перевірок;\n3) притягнення в установленому законом порядку до\nадміністративної відповідальності осіб, винних у порушенні\nзаконодавства про радіочастотний ресурс України;\n4) здійснення інших повноважень відповідно до законодавства.\n3. ДІЗ має право отримувати від УДЦР усі матеріали, необхідні\nдля здійснення її функцій та повноважень.\n4. ДІЗ діє на підставі положення, що затверджує НКРЗ.\nСтаття 16. Державне підприємство \"Український\nдержавний центр радіочастот\"\n1. Державне госпрозрахункове підприємство \"Український\nдержавний центр радіочастот\" утворюється відповідно до закону.\nУДЦР відноситься до сфери управління НКРЗ і здійснює свою\nдіяльність на підставі статуту, який затверджується НКРЗ.\n2. Повноваження УДЦР поширюються на користувачів\nрадіочастотного ресурсу України, які діють у смугах радіочастот\nзагального користування.\n3. УДЦР здійснює такі види діяльності:\n1) присвоєння радіочастот, видача дозволів на експлуатацію,\nпризначення позивних сигналів радіоелектронним засобам у смугах\nрадіочастот загального користування;\n2) ведення реєстру присвоєнь радіочастот;\n3) проведення радіочастотного моніторингу використання\nрадіочастотного ресурсу України відповідно до цього Закону;\n4) здійснення заходів щодо забезпечення електромагнітної\nсумісності радіоелектронних засобів, випромінювальних пристроїв;\n5) здійснення заходів щодо виявлення та усунення дії джерел\nрадіозавад;\n6) підготовка висновків для прийняття НКРЗ відповідних рішень\nщодо видачі ліцензій на користування радіочастотним ресурсом\nУкраїни;\n7) підготовка висновків для Національної ради України з\nпитань телебачення і радіомовлення щодо можливості та умов\nкористування радіочастотним ресурсом України для\nтелерадіомовлення;\n8) видача дозволів на ввезення з-за кордону і реалізацію\nрадіоелектронних засобів та випромінювальних пристроїв;\n9) інші види діяльності, пов'язані з користуванням\nрадіочастотним ресурсом України і передбачені статутом УДЦР.\n4. УДЦР здійснює роботи та надає послуги на договірних\nзасадах. Перелік робіт та послуг, що виконує УДЦР, а також тарифи\nна них затверджуються НКРЗ у встановленому порядку.\n5. Докладна інформація про перелік робіт та послуг, що\nвиконуються УДЦР, а також тарифи на ці роботи та послуги\nпублікуються в офіційному бюлетені НКРЗ та розміщуються на її\nвеб-сайті.\n6. За дорученням НКРЗ УДЦР бере участь у здійсненні нагляду\nза користуванням радіочастотним ресурсом.\n7. За дорученням НКРЗ УДЦР здійснює міжнародний захист,\nкоординацію радіочастот, бере участь у роботі Міжнародного союзу\nелектрозв'язку.\nСтаття 17. Повноваження Генерального штабу Збройних\nСил України щодо регулювання у сфері\nкористування радіочастотним\nресурсом України\n1. Повноваження Генерального штабу Збройних Сил України\nпоширюються на смуги частот спеціального користування.\n2. Генеральний штаб Збройних Сил України:\n1) бере участь у розробці Національної таблиці розподілу смуг\nрадіочастот України ( 803-95-п ) та Плану використання\nрадіочастотного ресурсу України відповідно до цього Закону;\n2) погоджує проект Національної таблиці розподілу смуг\nрадіочастот України та Плану використання радіочастотного ресурсу\nУкраїни відповідно до вимог цього Закону;\n3) забезпечує присвоєння радіочастот та позивних сигналів у\nсмугах радіочастот спеціального користування;\n4) організовує виконання заходів щодо конверсії\nрадіочастотного ресурсу України у смугах радіочастот спеціального\nкористування;\n5) видає спеціальним користувачам дозволи на ввезення з-за\nкордону радіоелектронних засобів та випромінювальних пристроїв\nспеціального призначення;\n6) здійснює заходи щодо забезпечення електромагнітної\nсумісності;\n7) здійснює державний нагляд та радіочастотний моніторинг\nщодо користування радіочастотним ресурсом України у смугах частот\nспеціального користування;\n8) веде реєстр присвоєнь радіочастот у смугах радіочастот\nспеціального користування та здійснює облік присвоєнь радіочастот\nу смугах радіочастот загального користування з метою відпрацювання\nмобілізаційних планів;\n9) бере участь у заходах міжнародного співробітництва щодо\nрадіочастотного ресурсу України в частині смуг радіочастот\nспеціального користування;\n10) розробляє та затверджує нормативно-правові акти (правила,\nположення, норми) щодо користування радіочастотним ресурсом у\nсмугах радіочастот спеціального користування;\n11) бере участь у підготовці проектів законів та інших\nнормативно-правових актів щодо радіочастотного ресурсу України в\nчастині спеціальних користувачів;\n12) затверджує тематичні плани науково-дослідних і\nдослідно-конструкторських робіт щодо розподілу, виділення і\nприсвоєння радіочастот, їх міжнародно-правового захисту,\nзабезпечення електромагнітної сумісності радіоелектронних засобів,\nзабезпечення функціонування системи радіочастотного моніторингу в\nчастині спеціальних користувачів;\n13) розробляє та подає в разі необхідності до Кабінету\nМіністрів України, ЦОВЗ та НКРЗ пропозиції щодо використання\nрадіочастотного ресурсу України в умовах надзвичайного та воєнного\nстану;\n14) координує діяльність радіочастотних органів спеціальних\nкористувачів радіочастотного ресурсу України.\nСтаття 18. Державний нагляд за користуванням\nрадіочастотним ресурсом України\n1. Державний нагляд за користуванням радіочастотним ресурсом\nУкраїни - комплекс заходів, які забезпечують використання\nрадіочастотного ресурсу України відповідно до законодавства.\nПорядок здійснення державного нагляду щодо смуг радіочастот\nзагального користування затверджується НКРЗ.\n2. Метою державного нагляду за користуванням радіочастотним\nресурсом України є забезпечення дотримання користувачами\nрадіочастотного ресурсу України встановленого порядку користування\nрадіочастотним ресурсом України, інтересів та безпеки держави і\nгромадян України, забезпечення електромагнітної сумісності\nрадіоелектронних засобів будь-якого призначення та запобігання\nправопорушенням при користуванні радіочастотним ресурсом України.\n3. Державний нагляд за користуванням радіочастотним ресурсом\nУкраїни здійснюють ДІЗ та Генеральний штаб Збройних Сил України в\nмежах компетенції та в порядку, визначених законом.\n4. При здійсненні державного нагляду посадові особи ДІЗ та\nГенерального штабу Збройних Сил України мають право:\n1) доступу в установленому законом порядку на територію і в\nприміщення загальних та спеціальних користувачів радіочастотного\nресурсу України відповідно з метою перевірки використання\nрозташованих у них радіоелектронних засобів, а також у разі, якщо\nзазначені засоби та/або високочастотні пристрої, що знаходяться в\nцих приміщеннях, створюють радіозавади;\n2) перевіряти дотримання вимог законодавства щодо\nкористування радіочастотним ресурсом України юридичними та\nфізичними особами, отримувати від них необхідні пояснення,\nматеріали та інформацію;\n3) у межах своїх повноважень надавати обов'язкові для\nвиконання розпорядження (приписи) стосовно усунення порушень і\nнедоліків щодо користування радіочастотним ресурсом України;\n4) складати в установленому законом порядку протоколи про\nвчинення адміністративного правопорушення щодо користування\nрадіочастотним ресурсом України."
    },
    {
      "provision_ref": "art19",
      "section": "19",
      "title": "Стаття 19. Радіочастотний моніторинг",
      "content": "1. Радіочастотний моніторинг здійснюється з метою захисту\nприсвоєнь радіочастот, визначення наявного для використання\nрадіочастотного ресурсу України, ефективності використання\nрозподілених смуг радіочастот та розроблення науково обґрунтованих\nрекомендацій для прийняття відповідних рішень щодо підвищення\nефективності використання та задоволення потреб користувачів\nрадіочастотного ресурсу України.\n2. Радіочастотний моніторинг здійснюється УДЦР та Генеральним\nштабом Збройних Сил України у смугах радіочастот загального та\nспеціального користування відповідно.\n3. УДЦР та Генеральний штаб Збройних Сил України формують\nбази даних присвоєнь радіочастот в Україні, які використовуються\nдля здійснення розподілу радіочастот, нагляду за їх використанням,\nзабезпечення конверсії смуг радіочастот.\n4. Радіочастотний моніторинг у смугах радіочастот загального\nкористування здійснюється на платних засадах за рахунок загальних\nкористувачів у встановленому НКРЗ порядку. Радіочастотний\nмоніторинг у смугах радіочастот спеціального користування\nздійснюється за рахунок коштів Державного бюджету України.\n5. УДЦР подає до НКРЗ за наслідками проведення\nрадіочастотного моніторингу відповідні пропозиції стосовно\nефективності використання розподілених смуг радіочастот і внесення\nзмін до Плану використання радіочастотного ресурсу України та\nНаціональної таблиці розподілу смуг радіочастот України.\nСтаття 20. Національна таблиця розподілу смуг\nрадіочастот України\n1. Національна таблиця розподілу смуг радіочастот України\n( 803-95-п ) регламентує розподіл смуг радіочастот радіослужбам в\nУкраїні та визначає смуги радіочастот спеціального та загального\nкористування.\n2. Національна таблиця розподілу смуг радіочастот України\n( 803-95-п ) розробляється ЦОВЗ на основі Регламенту радіозв'язку\nМіжнародного союзу електрозв'язку, на підставі пропозицій і за\nучастю НКРЗ, Національної ради України з питань телебачення і\nрадіомовлення, Генерального штабу Збройних Сил України, інших\nзаінтересованих органів державної влади. ЦОВЗ подає зазначену\nТаблицю ( 803-95-п ) на затвердження Кабінету Міністрів України\nпісля її погодження НКРЗ, Національною радою України з питань\nтелебачення і радіомовлення та Генеральним штабом Збройних Сил\nУкраїни. Якщо окремі положення Національної таблиці розподілу смуг\nрадіочастот України ( 803-95-п ) погодити не вдалося, Кабінет\nМіністрів України розглядає альтернативні пропозиції\nзаінтересованих відомств і приймає відповідне рішення. До розгляду\nпитання про затвердження Національної таблиці розподілу смуг\nрадіочастот України ( 803-95-п ) на засідання Кабінету Міністрів\nУкраїни обов'язково запрошуються члени НКРЗ, Національної ради\nУкраїни з питань телебачення і радіомовлення та представники\nГенерального штабу Збройних Сил України.\n3. Національна таблиця розподілу смуг радіочастот України\n( 803-95-п ) визначає:\n1) розподіл смуг радіочастот між радіослужбами відповідно до\nРегламенту радіозв'язку Міжнародного союзу електрозв'язку;\n2) розподіл смуг радіочастот між радіослужбами в Україні;\n3) розподіл смуг радіочастот на смуги спеціального та\nзагального користування.\n4. Зміни до Національної таблиці розподілу радіочастот\nУкраїни ( 803-95-п ) вносяться в порядку, визначеному цим Законом\nдля її розробки та затвердження.\n5. ЦОВЗ, з урахуванням інтересів України, організовує\nдіяльність щодо зближення розподілу смуг радіочастот, визначеного\nНаціональною таблицею розподілу смуг радіочастот України\n( 803-95-п ), з розподілом смуг радіочастот, рекомендованим\nМіжнародним союзом електрозв'язку та ЄС.\n6. ЦОВЗ публікує Національну таблицю розподілу смуг\nрадіочастот України ( 803-95-п ) в офіційному бюлетені НКРЗ та на\nїї веб-сайті.\nСтаття 21. План використання радіочастотного\nресурсу України\n1. Радіочастотний ресурс України використовується відповідно\nдо Плану використання радіочастотного ресурсу України.\n2. План використання радіочастотного ресурсу України повинен\nвідповідати Національній таблиці розподілу смуг радіочастот\nУкраїни, інтересам України у сфері використання радіочастотного\nресурсу України, її обороноздатності і безпеки, враховувати\nрекомендації Міжнародного союзу електрозв'язку, Європейської\nконференції адміністрацій пошт та електрозв'язку (СЕПТ), інших\nміжнародних організацій, членом яких є або має намір стати\nУкраїна, і передбачати виділення радіочастот визначеним\nрадіотехнологіям.\n3. План використання радіочастотного ресурсу України\nвизначає:\n1) перелік радіотехнологій, що використовуються в Україні, з\nвизначенням смуг радіочастот та радіослужб, яким вони\nвідповідають, а також терміни припинення їх розвитку та\nвикористання;\n2) перелік перспективних для впровадження в Україні\nрадіотехнологій із визначенням смуг радіочастот та радіослужб,\nяким вони відповідають, а також терміни їх впровадження.\n4. План використання радіочастотного ресурсу України є\nпостійно діючим нормативно-правовим актом, що затверджується\nКабінетом Міністрів України за поданням ЦОВЗ.\n5. План використання радіочастотного ресурсу України\nрозробляється ЦОВЗ згідно з Національною таблицею розподілу смуг\nрадіочастот України ( 803-95-п ) на підставі пропозицій і за\nучастю НКРЗ, Національної ради України з питань телебачення і\nрадіомовлення, Генерального штабу Збройних Сил України, інших\nзаінтересованих органів державної влади, а також громадських\nорганізацій - користувачів радіочастотного ресурсу України та\nінших суб'єктів підприємницької діяльності. ЦОВЗ подає зазначений\nПлан на затвердження Кабінету Міністрів України після його\nпогодження НКРЗ, Національною радою України з питань телебачення і\nрадіомовлення та Генеральним штабом Збройних Сил України. Якщо\nокремі положення цього Плану погодити не вдалося, Кабінет\nМіністрів України розглядає альтернативні пропозиції\nзаінтересованих відомств і приймає відповідне рішення. До розгляду\nпитання про затвердження Плану використання радіочастотного\nресурсу України на засідання Кабінету Міністрів України\nобов'язково запрошуються члени НКРЗ, Національної ради України з\nпитань телебачення і радіомовлення та представник Генерального\nштабу Збройних Сил України.\n6. Перегляд Плану використання радіочастотного ресурсу\nУкраїни здійснюється не рідше одного разу на рік. Зміни до Плану\nвносяться за необхідністю в порядку, визначеному цим Законом для\nрозробки та затвердження Плану.\n7. ЦОВЗ розглядає пропозиції про зміни до Плану використання\nрадіочастотного ресурсу України та вносить їх із своїми висновками\nдо Кабінету Міністрів України протягом одного місяця від дня\nнадходження пропозицій.\n8. Кабінет Міністрів України розглядає внесені ЦОВЗ\nпропозиції про зміни до Плану використання радіочастотного ресурсу\nУкраїни протягом місяця від дати їх подання.\n9. Порядок та терміни розробки Плану використання\nрадіочастотного ресурсу України визначаються Кабінетом Міністрів\nУкраїни відповідно до вимог цього Закону.\n10. План використання радіочастотного ресурсу України повинен\nвідповідати інтересам України щодо обороноздатності і безпеки\nдержави, розвитку ринку телекомунікацій, телерадіопростору,\nвпровадження прогресивних радіотехнологій і враховувати\nрекомендації Регламенту радіозв'язку Міжнародного союзу\nелектрозв'язку та директиви ЄС.\n11. Контроль за виконанням Плану використання радіочастотного\nресурсу України покладається на НКРЗ."
    },
    {
      "provision_ref": "art22",
      "section": "22",
      "title": "Стаття 22. Конверсія радіочастотного ресурсу України",
      "content": "1. Конверсія радіочастотного ресурсу України передбачає\nкомплекс заходів, у результаті виконання яких відбувається\nвивільнення частини радіочастотного ресурсу України (радіочастот\nта/або смуг радіочастот) для подальшого її використання\nкористувачами інших категорій та/або впровадження інших стандартів\nі технологій.\n2. Конверсія радіочастотного ресурсу України здійснюється на\nвиконання та відповідно до Плану використання радіочастотного\nресурсу України, а також згідно із стратегічними завданнями\nдержави щодо впровадження сучасних телекомунікаційних та\nінформаційних технологій.\n3. Кабінет Міністрів України координує проведення робіт з\nконверсії радіочастотного ресурсу України та несе відповідальність\nза здійснення конверсії в обсягах та у терміни, передбачені Планом\nвикористання радіочастотного ресурсу України.\n4. Генеральний штаб Збройних Сил України, ЦОВЗ та НКРЗ\nзабезпечують проведення конверсії радіочастотного ресурсу України\nу смугах радіочастот спеціального користування та несуть\nвідповідальність за здійснення конверсії в обсягах та у терміни,\nпередбачені Планом використання радіочастотного ресурсу України.\n5. Конверсія радіочастотного ресурсу України щодо смуг\nрадіочастот спеціального користування здійснюється за рахунок\nДержавного бюджету України. Кабінет Міністрів України для\nпроведення конверсії радіочастотного ресурсу України може залучати\nдодаткові позабюджетні кошти. Кошти для проведення конверсії\nрадіочастотного ресурсу України у смугах радіочастот спеціального\nкористування передбачаються окремим рядком у Державному бюджеті\nУкраїни.\n6. ЦОВЗ та НКРЗ забезпечують проведення конверсії\nрадіочастотного ресурсу України щодо смуг радіочастот загального\nкористування.\n7. Вивільнені в результаті конверсії радіочастоти та/або\nсмуги радіочастот використовуються відповідно до цього Закону."
    },
    {
      "provision_ref": "art23",
      "section": "23",
      "title": "Стаття 23. Присвоєння радіочастот (смуг радіочастот)",
      "content": "1. Присвоєння радіочастот (смуг радіочастот) здійснюється\nвідповідно до Плану використання радіочастотного ресурсу України.\n2. УДЦР здійснює присвоєння радіочастот (смуг радіочастот)\nрадіоелектронним засобам і випромінювальним пристроям у смугах\nрадіочастот загального користування. Генеральний штаб Збройних Сил\nУкраїни здійснює присвоєння радіочастот (смуг радіочастот)\nрадіоелектронним засобам і випромінювальним пристроям у смугах\nрадіочастот спеціального користування.\n3. Присвоєння радіочастот (смуг радіочастот) здійснюється за\nумови забезпечення електромагнітної сумісності радіоелектронних\nзасобів, випромінювальних пристроїв, які заявляються, з діючими та\nвже заявленими радіоелектронними засобами різних категорій\nкористувачів.\n4. Присвоєння радіочастот (смуг радіочастот) у смугах частот\nзагального користування вносяться УДЦР до реєстру присвоєнь\nрадіочастот і протягом трьох робочих днів публікуються на\nвеб-сайті НКРЗ. Реєстр присвоєнь радіочастот (смуг радіочастот)\nщоквартально публікується в офіційному бюлетені НКРЗ.\n5. Присвоєння радіочастот (смуг радіочастот) у смугах\nрадіочастот спеціального користування реєструються Генеральним\nштабом Збройних Сил України.\n6. Генеральний штаб Збройних Сил України і УДЦР щоквартально\nобмінюються реєстрами присвоєнь радіочастот (смуг радіочастот).\n7. Присвоєння радіочастот (смуг радіочастот) можуть бути\nанульовані на підставі анулювання відповідних дозволів на\nексплуатацію радіоелектронних засобів та випромінювальних\nпристроїв згідно з цим Законом.\nСтаття 24. Повноваження Національної ради України\nз питань телебачення і радіомовлення\nщодо регулювання у сфері користування\nрадіочастотним ресурсом України\nНаціональна рада України з питань телебачення та\nрадіомовлення:\n1) надає пропозиції до Національної таблиці розподілу смуг\nрадіочастот України ( 803-95-п ) і Плану використання\nрадіочастотного ресурсу України та бере участь у розробці цих\nдокументів з урахуванням потреб телерадіомовлення;\n2) погоджує проект Національної таблиці розподілу смуг\nрадіочастот України та Плану використання радіочастотного ресурсу\nУкраїни в частині телерадіомовлення відповідно до вимог цього\nЗакону;\n3) визначає відповідно до законодавства про радіочастотний\nресурс України користувачів радіочастотного ресурсу України у\nсмугах радіочастот, виділених для телерадіомовлення;\n4) замовляє розробку висновків щодо електромагнітної\nсумісності радіоелектронних засобів мовлення.\nСтаття 25. Умови застосування радіоелектронних\nзасобів та випромінювальних пристроїв\nна території України\n1. Умовами застосування радіоелектронних засобів та\nвипромінювальних пристроїв на території України є:\n1) включення конкретного типу радіоелектронних засобів,\nвипромінювальних пристроїв до реєстру радіоелектронних засобів,\nвипромінювальних пристроїв, що можуть застосовуватися на території\nУкраїни;\n2) документальне підтвердження їх відповідності стандартам\n(сертифікат відповідності).\n2. Підтвердження відповідності радіоелектронних засобів та\nвипромінювальних пристроїв здійснюється згідно із Законом України\n\"Про підтвердження відповідності\" ( 2406-14 ) акредитованими в\nустановленому порядку органами, уповноваженими на проведення цієї\nдіяльності, перелік яких погоджується НКРЗ.\n3. Реєстр радіоелектронних засобів, випромінювальних\nпристроїв, що можуть застосовуватися на території України в смугах\nрадіочастот загального користування, веде НКРЗ і не рідше ніж два\nрази на рік публікує цей перелік в офіційному бюлетені НКРЗ.\n4. Застосування радіоелектронних засобів та випромінювальних\nпристроїв, не внесених до цього реєстру, погоджується НКРЗ.\n5. Зміни до реєстру радіоелектронних засобів,\nвипромінювальних пристроїв, що можуть застосовуватися на території\nУкраїни у смугах радіочастот загального користування, можуть\nвноситися на підставі заяви юридичних та фізичних осіб, форма якої\nвстановлюється НКРЗ.\n6. НКРЗ протягом 60 діб від дати надходження заяви щодо\nвнесення до реєстру радіоелектронних засобів, випромінювальних\nпристроїв, що можуть застосовуватися на території України у смугах\nрадіочастот загального користування, приймає рішення щодо внесення\nдо нього заявлених радіоелектронних засобів та випромінювальних\nпристроїв або про відмову в цьому. У разі прийняття позитивного\nрішення заявлені радіоелектронні засоби, випромінювальні пристрої\nу зазначений термін повинні бути внесені до реєстру. Інформація\nпро позитивне рішення повинна бути оприлюднена на веб-сайті НКРЗ\nпротягом трьох діб.\n7. Реєстр радіоелектронних засобів, випромінювальних\nпристроїв, що можуть застосовуватися на території України у смугах\nрадіочастот спеціального користування, веде Генеральний штаб\nЗбройних Сил України.\nСтаття 26. Визначення можливості застосування\nрадіоелектронних засобів та випромінювальних\nпристроїв на території України\n1. Визначення можливості застосування радіоелектронних\nзасобів та випромінювальних пристроїв на території України\nздійснюється з урахуванням таких основних принципів:\n1) застосування радіоелектронних засобів для впровадження\nрадіотехнологій відповідно до Плану використання радіочастотного\nресурсу України;\n2) забезпечення електромагнітної сумісності;\n3) пріоритетності застосування новітніх вітчизняних,\nєвропейських та світових типів радіоелектронних засобів для\nперспективних радіотехнологій.\n2. Рішення щодо можливості застосування радіоелектронних\nзасобів та випромінювальних пристроїв на території України приймає\nНКРЗ на підставі розгляду заяви щодо застосування конкретних типів\nрадіоелектронних засобів та випромінювальних пристроїв. Форма\nзаяви встановлюється НКРЗ.\n3. Заявником може бути суб'єкт господарювання, який планує\nвиробництво в Україні або ввезення на територію України\nрадіоелектронних засобів, випромінювальних пристроїв для\nзастосування в радіотехнологіях, визначених Планом використання\nрадіочастотного ресурсу України.\n4. Для отримання рішення НКРЗ щодо можливості застосування\nконкретного типу радіоелектронного засобу або випромінювального\nпристрою на території України заявник подає такі документи:\n1) заяву щодо визначення можливості застосування конкретних\nтипів радіоелектронних засобів та випромінювальних пристроїв за\nвстановленою НКРЗ формою;\n2) картку тактико-технічних даних радіоелектронних засобів,\nвипромінювальних пристроїв установленої НКРЗ форми;\n3) пояснювальну записку встановленої НКРЗ форми;\n4) дані про термін початку виробництва, реалізації типу\nрадіоелектронного засобу або випромінювального пристрою, що\nзаявляється;\n5) додаткову інформацію щодо технічних характеристик\nзаявленого типу радіоелектронного засобу або випромінювального\nпристрою, яка необхідна для підготовки рішення про визнання\nможливості застосування - на вимогу НКРЗ.\n5. Заява залишається без розгляду, якщо:\n1) документи подані з порушенням вимог частини четвертої цієї\nстатті;\n2) радіотехнологія, для якої заявлено радіоелектронний засіб\nабо випромінювальний пристрій, не визначена у Плані використання\nрадіочастотного ресурсу України;\n3) термін застосування радіотехнології, для якої заявлено\nрадіоелектронний засіб або випромінювальний пристрій, згідно з\nПланом використання радіочастотного ресурсу України закінчується\nменше ніж за рік.\n6. НКРЗ після реєстрації і розгляду заяви в десятиденний\nтермін від дня реєстрації надсилає до УДЦР документи, подані\nзаявником, для проведення технічної експертизи з питань\nзабезпечення електромагнітної сумісності заявленого типу\nрадіоелектронного засобу або випромінювального пристрою.\n7. УДЦР у місячний термін від дня отримання від НКРЗ\nдокументів здійснює технічну експертизу і подає до НКРЗ відповідні\nобґрунтовані висновки про можливість або неможливість застосування\nзаявленого типу радіоелектронного засобу або випромінювального\nпристрою на території України.\n8. Якщо надану технічну інформацію УДЦР вважає недостатньою\nдля проведення технічної експертизи і для підготовки висновків про\nможливість застосування, то він звертається до заявника щодо\nнадання додаткової технічної інформації, про що повідомляє листом\nНКРЗ. Термін проведення УДЦР технічної експертизи в такому разі\nпродовжується на час отримання необхідної інформації.\n9. У місячний термін від дати отримання від УДЦР результатів\nтехнічної експертизи НКРЗ приймає рішення про можливість або\nнеможливість застосування заявленого типу радіоелектронного засобу\nабо випромінювального пристрою на території України. У триденний\nтермін після його прийняття рішення направляється заявнику.\n10. НКРЗ протягом трьох робочих днів після прийняття рішення\nпро можливість або неможливість застосування заявленого типу\nрадіоелектронного засобу або випромінювального пристрою на\nтериторії України публікує його на своєму веб-сайті.\n11. НКРЗ веде реєстр радіоелектронних засобів та\nвипромінювальних пристроїв, які можуть застосовуватися на\nтериторії України у смугах радіочастот загального користування і\nне рідше ніж два рази на рік публікує його в офіційному бюлетені\nНКРЗ.\n12. Внесення до реєстру конкретних типів радіоелектронних\nзасобів та випромінювальних пристроїв на території України є\nоднією з підстав для присвоєння радіочастот, надання дозволів на\nреалізацію, а також на їх ввезення в Україну з-за кордону.\n13. Порядок і форму ведення реєстру радіоелектронних засобів\nта випромінювальних пристроїв, що можуть застосовуватися на\nтериторії України у смугах частот загального користування,\nвизначає НКРЗ, а у смугах частот спеціального користування -\nГенеральний штаб Збройних Сил України.\nСтаття 27. Стандартизація у сфері користування\nрадіочастотним ресурсом України\n1. Метою стандартизації у сфері користування радіочастотним\nресурсом України є створення єдиної системи державних стандартів\nта інших нормативних документів, які визначають вимоги до\nрадіоелектронних засобів та випромінювальних пристроїв, що можуть\nзастосовуватися в Україні, а також гармонізація цих вимог з\nвимогами міжнародних нормативних документів.\n2. Вимоги державних стандартів, інших нормативних документів\nщодо радіоелектронних засобів та випромінювальних пристроїв, які\nможуть застосовуватися в Україні, є обов'язковими для всіх\nвиробників і постачальників радіоелектронних засобів та\nвипромінювальних пристроїв, науково-дослідних, проектних\nорганізацій, а також для користувачів радіочастотного ресурсу\nУкраїни.\n3. Державні стандарти розробляються та затверджуються\nвідповідно до законодавства України про стандартизацію з\nурахуванням міжнародних стандартів та рекомендацій міжнародних\nорганізацій.\n4. Стандарти, норми і правила, порядок проведення випробувань\nта/або досліджень у сфері використання радіочастотного ресурсу\nУкраїни, які розробляються та/або встановлюються ЦОВЗ, підлягають\nопублікуванню і є обов'язковими для виконання на території\nУкраїни.\nСтаття 28. Метрологічне забезпечення у сфері\nкористування радіочастотним ресурсом України\n1. Метрологічне забезпечення у сфері користування\nрадіочастотним ресурсом України здійснюється ЦОВЗ з метою\nзабезпечення єдності й необхідної точності вимірювань відповідно\nдо Закону України \"Про метрологію та метрологічну діяльність\"\n( 113/98-ВР ).\n2. Нормативною основою метрологічного забезпечення у сфері\nкористування радіочастотним ресурсом України є державні стандарти,\nінші нормативні документи державної системи забезпечення єдності\nвимірювань, а також галузеві нормативні документи.\n3. Вимоги метрологічного забезпечення у сфері користування\nрадіочастотним ресурсом України є обов'язковими для виконання\nкористувачами радіочастотного ресурсу України, виробниками і\nпостачальниками радіоелектронних засобів та випромінювальних\nпристроїв, іншими установами та організаціями, які проводять\nвипробування радіоелектронних засобів та випромінювальних\nпристроїв.\nСтаття 29. Ввезення з-за кордону, реалізація\nта експлуатація радіоелектронних засобів\nта випромінювальних пристроїв\n1. Ввезення з-за кордону, реалізація та експлуатація\nрадіоелектронних засобів та випромінювальних пристроїв\nздійснюються в Україні на дозвільній основі. Відповідні дозволи\nнадаються УДЦР у порядку, встановленому НКРЗ.\n2. Перелік радіоелектронних засобів та випромінювальних\nпристроїв, для ввезення з-за кордону, реалізації та експлуатації\nяких не потрібні дозволи, визначає НКРЗ.\n3. Радіоелектронні засоби та випромінювальні пристрої, які\nввозяться з-за кордону, реалізуються та експлуатуються в Україні,\nповинні мати виданий у встановленому порядку документ про\nпідтвердження їх відповідності стандартам.\n4. НКРЗ у межах своїх повноважень може запроваджувати\nдодаткові заходи щодо недопущення ввезення з-за кордону,\nреалізації та експлуатації радіоелектронних засобів та\nвипромінювальних пристроїв, не дозволених до застосування в\nУкраїні.\n5. Порядок ввезення з-за кордону, розробки, модернізації,\nвиробництва, реалізації, придбання, встановлення та експлуатації\nрадіоелектронних засобів і випромінювальних пристроїв спеціального\nпризначення визначає Генеральний штаб Збройних Сил України.\nСтаття 30. Засади і принципи користування\nрадіочастотним ресурсом України\n1. Основними принципами користування радіочастотним ресурсом\nУкраїни є:\n1) зближення розподілу смуг, номіналів радіочастот і умов\nкористування ними в Україні з міжнародним розподілом смуг,\nноміналів радіочастот;\n2) відкритість, об'єктивність, недискримінаційність і\nпрозорість умов та процедур планування, виділення і розподілу\nрадіочастотного ресурсу України;\n3) заохочення конкуренції на основі збалансування інтересів\nдержави, суспільства і користувачів радіочастотного ресурсу\nУкраїни;\n4) забезпечення рівності законних прав та інтересів усіх\nфізичних і юридичних осіб, які користуються або мають намір\nкористуватися радіочастотним ресурсом України.\n2. Користування радіочастотним ресурсом України здійснюється\nна підставі:\n1) ліцензій на користування радіочастотним ресурсом України\nта дозволів на експлуатацію - суб'єктами господарювання, які\nкористуються радіочастотним ресурсом України для надання\nтелекомунікаційних послуг;\n2) ліцензій на мовлення, виданих Національною радою України з\nпитань телебачення і радіомовлення, та дозволів на експлуатацію -\nсуб'єктами господарювання, які користуються радіочастотним\nресурсом України для розповсюдження телерадіопрограм;\n3) дозволів на експлуатацію - спеціальними користувачами,\nтехнологічними користувачами та радіоаматорами.\n3. У разі якщо заявлена потреба в радіочастотному ресурсі\nУкраїни перевищує його фактичну наявність, то вільні смуги,\nномінали радіочастот надаються в користування виключно на\nконкурсних або тендерних засадах.\n4. Порядок проведення конкурсів або тендерів установлюється\nНКРЗ з дотриманням таких умов:\n1) оголошення про проведення конкурсів або тендерів на\nотримання радіочастотного ресурсу України надається не пізніше ніж\nза 60 календарних днів до дня їх проведення і підлягає\nобов'язковій публікації в офіційному бюлетені НКРЗ і на її\nвеб-сайті;\n2) для участі в конкурсі або тендері на отримання\nрадіочастотного ресурсу України суб'єкти господарювання не пізніше\nніж за 30 календарних днів до дня їх проведення подають до НКРЗ\nповідомлення про намір взяти участь у конкурсі або тендері, а\nтакож документи, передбачені порядком їх проведення;\n3) рішення про результати конкурсу або тендера оформлюється\nпротоколом НКРЗ не пізніше ніж через п'ять робочих днів від дати\nїх проведення і публікується в офіційному бюлетені НКРЗ і на її\nвеб-сайті.\n5. Повідомлення про прийняте рішення за результатами конкурсу\nабо тендера надсилається (видається) заявнику в письмовій формі\nпротягом трьох робочих днів від дати його оформлення.\n6. Рішення про результати конкурсу або тендера може бути\nоскаржено в судовому порядку.\n7. Користування радіочастотним ресурсом України загальними\nкористувачами у смугах радіочастот спеціального користування не\nдопускається.\n8. Експлуатація (використання) на території України та\nввезення з-за кордону безшнурових телефонів, мобільних терміналів,\nрадіомікрофонів, радіокерованих іграшок та інших радіоелектронних\nзасобів і випромінювальних пристроїв, типи яких визначаються НКРЗ\nу відповідному переліку, здійснюються на бездозвільній та\nбезоплатній основі.\nСтаття 31. Ліцензії на користування радіочастотним\nресурсом України\n1. Ліцензії на користування радіочастотним ресурсом України\nвидаються НКРЗ суб'єктам господарювання, які користуються\nрадіочастотним ресурсом України для надання телекомунікаційних\nпослуг.\n2. НКРЗ видає ліцензії на користування радіочастотним\nресурсом України одночасно з видачею ліцензії на вид діяльності у\nсфері телекомунікацій, що передбачає користування радіочастотним\nресурсом України.\n3. Оператор телекомунікацій, який має відповідну ліцензію на\nвид діяльності у сфері телекомунікацій, може претендувати на\nотримання ліцензій на додаткові смуги радіочастот для розвитку\nсвоєї діяльності відповідно до ліцензії на вид діяльності в\nпорядку, передбаченому цим Законом.\n4. Термін дії ліцензії на користування радіочастотним\nресурсом України встановлюється НКРЗ, але не може бути меншим за\nтермін дії відповідної ліцензії на вид діяльності у сфері\nтелекомунікацій з використанням радіочастотного ресурсу України, а\nв інших випадках - не менше 5 років.\n5. Користування радіочастотним ресурсом України для потреб\nтелебачення і радіомовлення здійснюється на підставі ліцензії на\nмовлення та не потребує ліцензії на користування радіочастотним\nресурсом України.\nСтаття 32. Розгляд документів, що подаються для\nотримання ліцензій на користування\nрадіочастотним ресурсом України\n1. Суб'єкт господарювання, який має намір здійснювати\nдіяльність у сфері телекомунікацій, що передбачає використання\nрадіочастотного ресурсу України, особисто, через уповноважений ним\nорган чи особу або рекомендованим листом з описом вкладення\nзвертається до НКРЗ із заявою про видачу ліцензії на користування\nрадіочастотним ресурсом України за встановленою НКРЗ формою.\n2. У разі якщо заявлений вид діяльності потребує ліцензування\nвідповідно до Закону України \"Про телекомунікації\" ( 1280-15 ),\nзазначена заява подається або надсилається до НКРЗ разом із заявою\nна отримання ліцензії на здійснення підприємницької діяльності у\nсфері телекомунікацій. Ці заяви розглядаються одночасно.\n3. Заява повинна містити відомості про смуги радіочастот,\nнеобхідні для здійснення діяльності у сфері телекомунікацій, а\nтакож про терміни початку та повного освоєння замовлених смуг\nрадіочастот.\n4. До заяви про видачу ліцензії на користування\nрадіочастотним ресурсом України заявник додає:\n1) копію свідоцтва про державну реєстрацію суб'єкта\nпідприємницької діяльності або копію довідки про внесення до\nЄдиного державного реєстру підприємств та організацій України\n( v0156202-03 ), засвідчену нотаріально або органом, який видав\nоригінал документа;\n2) копії установчих документів (для юридичних осіб),\nзасвідчені нотаріально або органом, який видав оригінал документа;\n3) засвідчені в установленому порядку копії документів, що\nпідтверджують право власності суб'єкта господарювання або\nкористування ним виробничими приміщеннями;\n4) план освоєння радіочастотного ресурсу України за\nвстановленою НКРЗ формою;\n5) документи, що підтверджують фінансове та кадрове\nзабезпечення спроможності користування радіочастотним ресурсом\nУкраїни.\n5. НКРЗ забороняється вимагати від заявників інші документи,\nне передбачені цим Законом.\n6. Усі подані заявником документи після реєстрації заяви\nформуються в окрему справу.\n7. Заява про видачу ліцензії на користування радіочастотним\nресурсом України залишається без розгляду, якщо:\n1) заява подана (підписана) особою, яка не має на це\nповноважень;\n2) документи оформлені з порушенням вимог цієї статті.\n8. У разі якщо заява про видачу ліцензії на користування\nрадіочастотним ресурсом України залишена без розгляду, заявник\nінформується НКРЗ у письмовій формі із зазначенням відповідних\nпідстав протягом тижня від дати реєстрації заяви.\n9. У разі усунення причин, що були підставою для винесення\nрішення про залишення заяви без розгляду, заявник може повторно\nподати заяву про видачу ліцензії на користування радіочастотним\nресурсом України.\n10. Рішення про видачу або відмову у видачі ліцензії на\nкористування радіочастотним ресурсом України приймається НКРЗ\nпротягом 60 робочих днів від дня реєстрації заяви. У разі\nнеобхідності міжнародної координації присвоєнь радіочастот термін\nприйняття відповідного рішення продовжується на термін, визначений\nРегламентом радіозв'язку Міжнародного союзу електрозв'язку або\nвідповідними міжнародними договорами.\n11. Копія рішення про видачу або про відмову у видачі\nліцензії на користування радіочастотним ресурсом України\nнадсилається (видається) заявникові одночасно з копією рішення про\nвидачу або про відмову у видачі ліцензії на здійснення діяльності\nу сфері телекомунікацій України.\n12. У разі якщо НКРЗ не прийняла ніякого рішення у визначені\nцим Законом терміни, рішення про видачу заявленої ліцензії\nвважається прийнятим. У цьому випадку НКРЗ повинна видати заявнику\nв тижневий термін у безспірному порядку ліцензію, а заявник має\nправо звернутися до УДЦР за отриманням у встановленому порядку\nдозволів на експлуатацію.\n13. НКРЗ публікує реєстр виданих ліцензій та інформацію щодо\nпроцедур видачі ліцензій на користування радіочастотним ресурсом у\nсвоєму офіційному бюлетені та на веб-сайті.\nСтаття 33. Видача ліцензій на користування\nрадіочастотним ресурсом України\n1. НКРЗ повинна видати ліцензію на користування\nрадіочастотним ресурсом України не пізніше ніж через три робочі\nдні від дня надходження документа, що підтверджує внесення плати\nза видачу ліцензії.\n2. НКРЗ робить відмітку про дату прийняття документів, що\nпідтверджують внесення заявником плати за видачу ліцензії, на\nкопії опису, який було видано заявнику при прийнятті заяви про\nвидачу ліцензії на користування радіочастотним ресурсом України.\n3. Якщо заявник протягом 30 календарних днів від дня\nнаправлення йому повідомлення про прийняття рішення щодо видачі\nйому ліцензії на користування радіочастотним ресурсом України не\nнадав документа, що підтверджує внесення плати за її видачу, НКРЗ\nскасовує рішення про видачу ліцензії або приймає рішення про\nвизнання такої ліцензії недійсною.\n4. Ліцензії на користування радіочастотним ресурсом України\nвидаються на бланках, зразки яких затверджуються НКРЗ, і є\nзахищеними документами суворої звітності.\n5. Термін дії ліцензії на користування радіочастотним\nресурсом України відповідає терміну дії відповідної ліцензії на\nздійснення діяльності у сфері телекомунікацій.\n6. У ліцензії на користування радіочастотним ресурсом України\nзазначаються смуги радіочастот для здійснення операторської\nдіяльності, перелік регіонів, де передбачається користування\nрадіочастотним ресурсом України, терміни початку і освоєння\nрадіочастотного ресурсу України та вид радіотехнології, який буде\nзастосовуватися.\n7. Ліцензії на користування радіочастотним ресурсом України,\nякі видаються на конкурсних або тендерних засадах на один і той же\nвид радіотехнології, повинні містити однакові умови щодо смуг\nрадіочастот, термінів їх освоєння тощо.\n8. Інформація про видачу ліцензій на користування\nрадіочастотним ресурсом України публікується в офіційному бюлетені\nНКРЗ та на її веб-сайті.\n9. Користувач радіочастотного ресурсу України не може\nпередавати права на користування радіочастотним ресурсом України\nбудь-якій іншій фізичній або юридичній особі.\nСтаття 34. Переоформлення ліцензії на користування\nрадіочастотним ресурсом України\n1. Підставами для переоформлення ліцензії є:\n1) зміна найменування юридичної особи або прізвища, імені, по\nбатькові фізичної особи - суб'єкта підприємницької діяльності;\n2) зміна місцезнаходження юридичної особи або місця\nпроживання фізичної особи - суб'єкта підприємницької діяльності;\n3) реорганізація юридичної особи - суб'єкта господарювання\nшляхом зміни організаційно-правової форми, перетворення, злиття,\nприєднання. У цьому випадку ліцензії, отримані оператором\nтелекомунікацій, переоформляються на його правонаступника;\n4) заява суб'єкта господарювання про зменшення смуги\nрадіочастот;\n5) заява суб'єкта господарювання про зменшення кількості\nрегіонів, у яких він користується визначеним радіочастотним\nресурсом України.\n2. У разі виникнення підстав для переоформлення ліцензії\nсуб'єкт господарювання зобов'язаний протягом 30 робочих днів\nподати до НКРЗ заяву про переоформлення ліцензії разом з\nліцензією, що підлягає переоформленню, та відповідними документами\nабо їх нотаріально засвідченими копіями, які підтверджують\nзазначені зміни.\n3. НКРЗ видає переоформлену на новому бланку ліцензію з\nурахуванням змін, зазначених у заяві про переоформлення ліцензії,\nабо відмовляє в переоформленні ліцензії в разі відсутності підстав\nдля переоформлення чи недостовірності даних у поданих документах.\nТермін видачі переоформленої ліцензії на підставах пунктів 1, 2 і\n3 частини першої цієї статті становить 10 робочих днів від дати\nреєстрації заяви і 60 робочих днів, якщо переоформлення\nвідбувається на підставах пунктів 4 і 5 частини першої цієї\nстатті.\n4. У разі переоформлення ліцензії НКРЗ приймає рішення про\nвизнання недійсною ліцензії, що переоформлялася, з внесенням\nвідповідних змін до реєстру виданих ліцензій не пізніше наступного\nробочого дня.\n5. Термін дії переоформленої ліцензії не може перевищувати\nтерміну дії, зазначеного в ліцензії, що переоформлялася.\n6. Суб'єкт господарювання, який подав до НКРЗ заяву про\nпереоформлення ліцензії на підставах пунктів 1, 2 і 3 частини\nпершої цієї статті та відповідні документи, може користуватися\nрадіочастотним ресурсом України на підставі довідки НКРЗ про\nприйняття цієї заяви до моменту видачі переоформленої на новому\nбланку ліцензії або прийняття рішення про відмову в переоформленні\nліцензії.\n7. Не переоформлена в установлений термін ліцензія у\nвипадках, передбачених пунктами 1, 2 і 3 частини першої цієї\nстатті, є недійсною.\n8. Не підлягає переоформленню ліцензія у випадках,\nпередбачених частиною другою статті 38 цього Закону.\nСтаття 35. Видача дубліката ліцензії на користування\nрадіочастотним ресурсом України\n1. Підставами для видачі дубліката ліцензії на користування\nрадіочастотним ресурсом України є:\n1) втрата ліцензії;\n2) пошкодження бланка ліцензії.\n2. У разі втрати або пошкодження бланка ліцензії користувач\nрадіочастотного ресурсу України зобов'язаний звернутися до НКРЗ із\nзаявою про видачу дубліката ліцензії. Якщо бланк ліцензії\nнепридатний для користування внаслідок його пошкодження, разом із\nзаявою до НКРЗ подається пошкоджений бланк ліцензії.\n3. НКРЗ зобов'язана протягом п'яти робочих днів від дати\nодержання заяви видати заявнику дублікат втраченої або пошкодженої\nліцензії за умови надання документів, що підтверджують плату за\nвидачу дубліката.\n4. Термін дії дубліката ліцензії відповідає терміну дії\nвтраченої або пошкодженої ліцензії.\n5. У разі видачі дубліката ліцензії НКРЗ приймає рішення про\nвизнання недійсною ліцензії, що була втрачена або пошкоджена, і\nвносить відповідні зміни до реєстру виданих ліцензій не пізніше\nнаступного робочого дня.\n6. Користувач радіочастотного ресурсу України, який подав\nзаяву та відповідні документи для видачі дубліката ліцензії, може\nздійснювати свою діяльність до отримання дубліката ліцензії на\nпідставі відповідної довідки НКРЗ.\nСтаття 36. Ліцензійні умови користування\nрадіочастотним ресурсом України\n1. Ліцензійні умови користування радіочастотним ресурсом\nУкраїни є нормативно-правовим актом, що містить вичерпний перелік\nобов'язкових для виконання вимог.\n2. Ліцензійні умови встановлюються НКРЗ.\nЛіцензійні умови повинні обов'язково містити умови щодо:\n1) визначення смуг, номіналів радіочастот;\n2) визначення регіону, в якому дозволяється користування\nрадіочастотним ресурсом України;\n3) визначення радіотехнології;\n4) термінів початку використання та повного освоєння\nвизначеного радіочастотного ресурсу.\n3. Порядок контролю за додержанням ліцензійних умов\nкористування радіочастотним ресурсом України встановлюється НКРЗ.\nСтаття 37. Продовження терміну дії ліцензії\nна користування радіочастотним ресурсом України\n1. У разі якщо користувач радіочастотного ресурсу України має\nнамір продовжити зазначений у ліцензії термін користування\nрадіочастотним ресурсом України після його закінчення, він повинен\nне пізніше ніж за чотири місяці до закінчення терміну дії ліцензії\nзвернутися до НКРЗ із заявою встановленої НКРЗ форми.\n2. НКРЗ не має права відмовити в продовженні терміну дії\nліцензії, якщо ліцензіатом виконуються всі умови, зазначені в\nліцензії, або ці умови не виконані з причин, які не залежали від\nкористувача. Винятком є випадки, коли у смугах частот для\nрадіотехнологій, зазначених у ліцензії, Планом використання\nрадіочастотного ресурсу України не передбачено подальше\nвикористання зазначених радіотехнологій.\n3. Рішення про продовження терміну дії ліцензії або про\nвідмову в продовженні терміну її дії повинно бути направлено\nзаявнику не пізніше ніж через 15 робочих днів від дати реєстрації\nзаяви із зазначенням підстав відмови.\n4. Рішення НКРЗ про продовження терміну дії ліцензії\nоформляється на бланку ліцензії.\n5. Продовження строку дії ліцензії, яка була отримана на\nконкурсних або тендерних засадах, здійснюється без їх проведення.\n6. Якщо користувач радіочастотного ресурсу України оскаржує\nрішення НКРЗ про відмову в продовженні терміну дії ліцензії на\nкористування радіочастотним ресурсом України в судовому порядку до\nзакінчення строку її дії, виконання цього рішення призупиняється\nдо завершення судового розгляду.\nСтаття 38. Анулювання ліцензії на користування\nрадіочастотним ресурсом України\n1. Підставами для анулювання ліцензії на користування\nрадіочастотним ресурсом України є:\n1) заява користувача радіочастотного ресурсу України про\nанулювання ліцензії;\n2) акт про виявлення недостовірних відомостей у документах,\nподаних суб'єктом господарювання для одержання ліцензії;\n3) акт про встановлення факту передачі іншій юридичній або\nфізичній особі права на користування радіочастотним ресурсом\nУкраїни;\n4) акт про невиконання користувачем радіочастотного ресурсу\nУкраїни розпорядження про усунення порушень умов ліцензії;\n5) акт про повторну відмову користувача радіочастотного\nресурсу України у допуску посадових осіб ДІЗ для проведення\nперевірки, а також про вчинення перешкод, які не дають здійснювати\nперевірку в повному обсязі;\n6) акт про повторне порушення користувачем умов ліцензії\nпротягом року;\n7) рішення про скасування державної реєстрації суб'єкта\nгосподарювання - користувача радіочастотного ресурсу України;\n8) нотаріально засвідчена копія свідоцтва про смерть фізичної\nособи - суб'єкта господарювання.\n2. Ліцензія анулюється у разі, якщо користувач з власної\nвини:\n1) не розпочав користування радіочастотним ресурсом,\nвизначеним у ліцензії, у визначені в ліцензії терміни;\n2) припинив користування радіочастотним ресурсом, визначеним\nу ліцензії, на термін більше ніж на один рік;\n3) не в повному обсязі використовує радіочастотний ресурс,\nвизначений в ліцензії, у визначені ліцензією терміни. У цьому\nвипадку ліцензія може бути переоформлена на смугу частот, яка\nфактично використовується.\n3. У разі анулювання ліцензії на користування радіочастотним\nресурсом України плата, внесена за цю ліцензію, не повертається.\n4. Розгляд питань про анулювання ліцензії на користування\nрадіочастотним ресурсом України на підставі акта про виявлення\nнедостовірних відомостей у документах, поданих суб'єктом\nгосподарювання для одержання ліцензії, акта про встановлення факту\nпередачі права на користування радіочастотним ресурсом України\nіншій особі, акта про невиконання розпорядження про усунення\nпорушень умов ліцензії, акта про повторну відмову ліцензіата в\nдопуску представників ДІЗ для проведення перевірки, а також про\nвчинення перешкод, які не дають можливості проводити перевірку в\nповному обсязі, здійснюється з обов'язковим попереднім запрошенням\nліцензіата або його представників.\n5. НКРЗ має прийняти рішення про анулювання ліцензії на\nкористування радіочастотним ресурсом України протягом 20 робочих\nднів від дати встановлення підстав для анулювання ліцензії. Дане\nрішення вручається або надсилається рекомендованим листом\nліцензіату із зазначенням підстав анулювання ліцензії не пізніше\nтрьох робочих днів від дати прийняття рішення. Рішення про\nанулювання ліцензії може бути оскаржено в судовому порядку.\n6. У разі прийняття рішення про анулювання ліцензії, крім\nвипадків, передбачених пунктами 7 і 8 частини першої цієї статті,\nце рішення про анулювання ліцензії підлягає виконанню через три\nмісяці після набрання ним чинності. У випадках, передбачених\nпунктами 7 і 8 частини першої цієї статті, ліцензія анулюється від\nдня прийняття відповідного рішення.\n7. Рішення про анулювання ліцензії, крім випадків,\nпередбачених пунктами 7 і 8 частини першої цієї статті, набирає\nчинності через десять днів від дня його прийняття. Якщо ліцензіат\nпротягом цього часу оскаржує дане рішення в судовому порядку, дія\nцього рішення призупиняється до завершення судового розгляду.\n8. Запис про дату та номер рішення про анулювання ліцензії\nвноситься до ліцензійного реєстру не пізніше наступного робочого\nдня після набрання ним чинності.\n9. Рішення про анулювання ліцензії публікується в черговому\nофіційному бюлетені НКРЗ та у десятиденний термін після набрання\nним чинності - на веб-сайті НКРЗ.\nСтаття 39. Отримання ліцензії на додаткову\nсмугу радіочастот\n1. У разі необхідності отримання додаткової смуги радіочастот\nдля подальшого розвитку підприємницької діяльності в тій\nрадіотехнології, яка застосовується користувачем, він звертається\nдо НКРЗ із заявою на отримання ліцензії на додаткову смугу\nрадіочастот. Форма заяви встановлюється НКРЗ.\n2. НКРЗ розглядає заяву на отримання ліцензії на додаткову\nсмугу радіочастот і приймає відповідне рішення протягом 60\nкалендарних днів від дня надходження заяви. У разі необхідності\nміжнародної координації присвоєнь радіочастот термін прийняття\nвідповідного рішення подовжується на термін, визначений\nРегламентом радіозв'язку Міжнародного союзу електрозв'язку або\nвідповідними міжнародними договорами.\n3. У разі якщо НКРЗ не прийняла ніякого рішення у визначені\nцим Законом терміни, рішення про видачу заявленої ліцензії\nвважається прийнятим. У цьому випадку НКРЗ повинна видати заявнику\nв тижневий термін у безспірному порядку ліцензію, а заявник має\nправо звернутися до УДЦР за отриманням у встановленому порядку\nдозволів на експлуатацію радіоелектронних засобів.\n4. За результатами розгляду заяви на отримання ліцензії на\nдодаткову смугу радіочастот НКРЗ може прийняти рішення про видачу\nліцензії, відмову у видачі ліцензії або проведення конкурсу чи\nтендера на отримання додаткової смуги радіочастот. Повідомлення\nпро рішення НКРЗ надсилається (видається) заявнику протягом трьох\nробочих днів від дня його прийняття. Рішення НКРЗ про відмову у\nвидачі дозволу на отримання додаткової смуги радіочастот може бути\nоскаржено в судовому порядку.\n5. Додаткова смуга радіочастот може надаватися на умовах\nконкурсу або тендера тільки у випадку обмеженого радіочастотного\nресурсу. НКРЗ оголошує конкурс або тендер на отримання додаткової\nсмуги радіочастот, якщо обсяги радіочастотного спектра, замовлені\nпретендентами на отримання радіочастотного ресурсу України,\nперевищують обсяги спектра, який підлягає розподілу.\nСтаття 40. Дострокове впровадження нових радіотехнологій\nз ініціативи ліцензіата - користувача\nрадіочастотного ресурсу України\n1. Держава сприяє впровадженню нових радіотехнологій у сфері\nтелекомунікацій та користування радіочастотним ресурсом України.\n2. Користувач радіочастотного ресурсу України, який\nвідповідно до закону здійснює операторську діяльність у певній\nсмузі радіочастот та має наміри впровадити нову радіотехнологію в\nцій смузі радіочастот до закінчення терміну дії ліцензії на\nкористування радіочастотним ресурсом України, звертається до НКРЗ\nіз відповідною заявою. Форма заяви встановлюється НКРЗ.\n3. Заява користувача щодо дострокового впровадження нової\nрадіотехнології розглядається НКРЗ протягом 60 календарних днів\nвід дати реєстрації заяви. У разі необхідності міжнародної\nкоординації присвоєнь радіочастот термін прийняття відповідного\nрішення продовжується на термін, визначений Регламентом\nрадіозв'язку Міжнародного союзу електрозв'язку або відповідними\nміжнародними договорами. За результатами розгляду НКРЗ приймає\nрішення про можливість дострокового впровадження нової\nрадіотехнології у смузі радіочастот, якою користується заявник,\nабо про відмову в її достроковому впровадженні.\n4. У разі прийняття рішення про можливість дострокового\nвпровадження нової радіотехнології НКРЗ зобов'язана, за потреби,\nвнести на затвердження до Кабінету Міністрів України проект змін\nПлану використання радіочастотного ресурсу України. У разі\nзатвердження змін до Плану використання радіочастотного ресурсу\nУкраїни НКРЗ зобов'язана видати заявнику нові ліцензії на вид\nдіяльності у сфері телекомунікацій та на користування\nрадіочастотним ресурсом України в межах смуги радіочастот, яку\nвикористовує заявник. НКРЗ також зобов'язана видати зазначені\nліцензії в разі, якщо впровадження нової радіотехнології не\nпотребує внесення змін до Плану використання радіочастотного\nресурсу України.\n5. Термін дії нових ліцензій на вид діяльності у сфері\nтелекомунікацій та на користування радіочастотним ресурсом України\nвстановлюється НКРЗ і не може бути меншим ніж термін дії\nвідповідних попередніх ліцензій.\n6. Копія рішення про надання згоди на дострокову зміну\nрадіотехнології або про відмову в наданні такої згоди надсилається\n(видається) заявникові протягом трьох робочих днів від дати його\nприйняття.\n7. У рішенні про відмову в наданні згоди на впровадження\nнової радіотехнології зазначаються підстави відмови.\n8. НКРЗ може відмовити заявнику у разі, якщо:\n1) заявник не виконав умови чинної ліцензії;\n2) заявник не підтвердив фінансову та технічну спроможність\nщодо впровадження нової радіотехнології.\n9. Після усунення обставин, що стали підставою для відмови,\nзаявник може повторно звернутися до НКРЗ.\n10. Рішення НКРЗ про відмову у впровадженні нової\nрадіотехнології може бути оскаржено в судовому порядку.\n11. Порядок плати за отримання та видачу ліцензії при\nдостроковому впровадженні нових радіотехнологій збігається з\nвідповідним порядком для видачі ліцензій на користування\nрадіочастотним ресурсом України.\nСтаття 41. Висновок щодо електромагнітної\nсумісності\n1. Висновок щодо електромагнітної сумісності у смугах частот\nзагального користування надається УДЦР у порядку, визначеному\nНКРЗ. Висновок щодо електромагнітної сумісності у смугах частот\nспеціального користування надає Генеральний штаб Збройних Сил\nУкраїни. Затверджені ЦОВЗ методики розрахунків електромагнітної\nсумісності є обов'язковими для Генерального штабу Збройних Сил\nУкраїни та УДЦР.\n2. Висновок дає право на встановлення, монтаж конкретних\nрадіоелектронних засобів та випромінювальних пристроїв з\nвизначеними умовами.\n3. Суб'єкт господарювання, який має намір експлуатувати\nрадіоелектронні засоби або випромінювальні пристрої, особисто або\nчерез уповноважений ним орган чи особу або рекомендованим листом з\nописом вкладення звертається до УДЦР із заявою про видачу висновку\nза встановленою НКРЗ формою.\n4. Заява повинна містити позиції щодо радіочастот (смуг\nрадіочастот), необхідних для експлуатації радіоелектронних\nзасобів, а також термінів початку та повного освоєння замовлених\nрадіочастот (смуг радіочастот).\n5. До заяви про видачу висновку заявник додає:\n1) копію свідоцтва про реєстрацію суб'єкта господарювання,\nзасвідчену підписом та печаткою посадової особи суб'єкта\nгосподарювання (для юридичної особи) або підписом та печаткою\nсуб'єкта господарювання (для фізичної особи), а для радіоаматорів\nта інших фізичних осіб - ксерокопію документа, що засвідчує особу;\n2) копію ліцензії на користування радіочастотним ресурсом\nУкраїни - у разі, якщо її наявність передбачена законодавством;\n3) пояснювальну записку, в якій надається обґрунтування\nнеобхідної смуги, номіналів радіочастот, що замовляються,\nінформація про призначення та характер радіомережі, тип\nрадіоелектронних засобів, що планується використовувати в\nрадіомережі, їх параметри. У пояснювальній записці також\nнаводяться, за наявності, дані про зону обслуговування та\nорієнтовний частотний план;\n4) схему організації радіозв'язку, що планується;\n5) копії карт місцевості в масштабі 1:200000 або 1:100000 із\nзазначенням місць знаходження радіоелектронних засобів.\n6. Висновок щодо електромагнітної сумісності радіоелектронних\nзасобів мовлення надається на підставі подання Національної ради\nУкраїни з питань телебачення і радіомовлення. До подання додається\nзаявка, форма якої встановлюється НКРЗ.\n7. Заява про надання висновку залишається без розгляду, якщо:\n1) заява подана (підписана) особою, яка не має на це\nповноважень;\n2) подано не всі документи, передбачені цією статтею;\n3) документи оформлені з порушенням вимог цієї статті;\n4) радіоелектронні засоби, які планує використовувати\nзаявник, не входять до реєстру радіоелектронних засобів,\nдозволених до використання в Україні;\n5) на радіоелектронні засоби, які планує використовувати\nзаявник, немає встановленого законодавством документа про\nпідтвердження відповідності;\n6) у Плані використання радіочастотного ресурсу України у\nзазначеній смузі радіочастот не визначена заявлена\nрадіотехнологія.\n8. У разі залишення заяви про надання висновку без розгляду\nУДЦР протягом тижня від дати реєстрації заяви інформує заявника в\nписьмовій формі із зазначенням відповідних підстав.\n9. У разі усунення причин, що були підставою для винесення\nрішення про залишення заяви без розгляду, заявник може повторно\nподати заяву про видачу висновку щодо електромагнітної сумісності\nрадіоелектронних засобів та випромінювальних пристроїв.\n10. Термін надання заявнику висновку не повинен перевищувати\n30 діб від дати реєстрації заяви без урахування термінів\nпогодження та міжнародної координації заявлених частотних\nприсвоєнь. У разі необхідності погодження з Генеральним штабом\nЗбройних Сил України термін надання висновку не повинен\nперевищувати 80 діб. У разі необхідності міжнародної координації\nтермін надання висновку продовжується на термін, визначений\nРегламентом радіозв'язку Міжнародного союзу електрозв'язку або\nвідповідними міжнародними договорами.\n11. У разі якщо за результатами розгляду відповідної заяви\nелектромагнітну сумісність забезпечити неможливо, УДЦР надає\nзаявникові письмове обґрунтування відмови.\n12. Відмова в наданні висновку надається в разі:\n1) негативних результатів міжнародної координації;\n2) невиконання умов електромагнітної сумісності на заявлених\nрадіочастотах з діючими або запланованими радіоелектронними\nзасобами.\n13. УДЦР має право на отримання від заявника додаткової\nінформації з питань, віднесених до його компетенції і які\nвиникають при розгляді заяви, з продовженням терміну підготовки\nвисновку за згодою заявника.\n14. Термін дії висновку становить 6 місяців, за винятком\nвисновків для радіоелектронних засобів мовлення, для яких\nвстановлюється термін дії 12 місяців.\n15. Висновки видаються на бланках, зразки яких затверджуються\nНКРЗ і які є захищеними документами суворої звітності.\n16. Висновок надається УДЦР на кожний окремий\nрадіоелектронний засіб або випромінювальний пристрій стаціонарного\nрозташування."
    },
    {
      "provision_ref": "art42",
      "section": "42",
      "title": "Стаття 42. Порядок отримання дозволів на експлуатацію",
      "content": "1. Користувачі радіочастотного ресурсу України повинні\nотримувати дозволи на експлуатацію відповідних радіоелектронних\nзасобів та/або випромінювальних пристроїв, крім засобів та\nпристроїв, використання яких здійснюється на бездозвільній основі\nвідповідно до цього Закону.\n2. Дозволи на експлуатацію у смугах загального користування\nвидаються на бланках, зразки яких затверджуються НКРЗ і які є\nзахищеними документами суворої звітності.\n3. Дозволи на експлуатацію у смугах радіочастот загального\nкористування видає УДЦР. Дозволи на експлуатацію у смугах\nрадіочастот спеціального користування видає Генеральний штаб\nЗбройних Сил України.\n4. Термін дії дозволу на експлуатацію не може бути меншим за\nтермін дії відповідної ліцензії на користування радіочастотним\nресурсом України або відповідної ліцензії на мовлення. Для\nзагальних користувачів, яким не потрібна ліцензія на користування\nрадіочастотним ресурсом України, термін дії дозволу на\nексплуатацію не може бути меншим за п'ять років, якщо інше не\nпередбачено Планом використання радіочастотного ресурсу України.\n5. Юридична та/або фізична особа, яка має намір здійснювати\nексплуатацію радіоелектронних засобів та/або випромінювальних\nпристроїв, особисто, через уповноважений ним орган чи особу або\nрекомендованим листом з описом вкладення звертається до УДЦР.\nФорма заяви встановлюється НКРЗ.\n6. Заява повинна містити позиції щодо радіочастот (смуг\nрадіочастот), необхідних для експлуатації радіоелектронних засобів\nта/або випромінювальних пристроїв, термінів проведення приймальних\nвипробувань радіоелектронних засобів на місці експлуатації, а\nтакож термінів початку та повного освоєння замовлених радіочастот\n(смуг радіочастот).\n7. До заяви про видачу дозволу на експлуатацію заявник додає:\n1) копію свідоцтва про реєстрацію юридичної або фізичної\nособи, завірену нотаріально (для радіоаматорів - копію документа,\nщо засвідчує особу);\n2) копію висновку щодо електромагнітної сумісності;\n3) для радіоелектронних засобів мовлення - копію ліцензії на\nмовлення або подання Національної ради України з питань\nтелебачення і радіомовлення для багатоканальних телесистем, які\nпередбачають використання радіочастотного ресурсу України;\n4) документ, що підтверджує оплату за висновок щодо\nелектромагнітної сумісності.\n8. Забороняється вимагати від заявників на отримання дозволу\nна експлуатацію радіоелектронних засобів інші документи, не\nпередбачені цим Законом.\n9. Усі подані заявником документи після реєстрації заяви\nформуються в окрему справу.\n10. Заява про видачу дозволу на експлуатацію радіоелектронних\nзасобів залишається без розгляду, якщо:\n1) заява подана (підписана) особою, яка не має на це\nповноважень;\n2) документи оформлені з порушенням вимог цієї статті.\n11. У разі залишення заяви про видачу дозволу на експлуатацію\nбез розгляду УДЦР протягом тижня від дати реєстрації заяви\nінформує заявника в письмовій формі із зазначенням відповідних\nпідстав.\n12. У разі усунення причин, що були підставою для винесення\nрішення про залишення заяви без розгляду, заявник може повторно\nподати заяву про видачу дозволу на експлуатацію.\n13. Дозвіл на експлуатацію видається на кожний окремий\nрадіоелектронний засіб або випромінювальний пристрій.\n14. УДЦР та Генеральний штаб Збройних Сил України ведуть\nреєстр присвоєнь радіочастот та несуть відповідальність за його\nдостовірність.\n15. НКРЗ публікує інформацію щодо процедур видачі дозволів на\nексплуатацію радіоелектронних засобів та випромінювальних\nпристроїв у своєму офіційному бюлетені та на веб-сайті.\nСтаття 43. Рішення про видачу або відмову у видачі\nдозволу на експлуатацію\n1. УДЦР бере участь у приймальних випробуваннях\nрадіоелектронних засобів та випромінювальних пристроїв на місці\nексплуатації та з урахуванням їх результатів приймає рішення про\nвидачу або відмову у видачі дозволу на експлуатацію у строк, що не\nперевищує 45 днів від дати реєстрації заяви про видачу дозволу.\nПорядок проведення приймальних випробувань встановлюється НКРЗ.\n2. Копія рішення про видачу або відмову у видачі дозволу на\nексплуатацію надсилається (видається) заявникові протягом трьох\nробочих днів від дати його прийняття.\n3. У рішенні про відмову у видачі дозволу на експлуатацію\nзазначаються підстави відмови.\n4. Одночасно з рішенням про видачу дозволу заявникові\nнадсилається повідомлення про розмір та порядок оплати за видачу\nдозволу. Дозвіл видається заявникові не пізніше триденного терміну\nпісля пред'явлення ним документа, що підтверджує оплату робіт з\nпідготовки висновку щодо електромагнітної сумісності та за видачу\nдозволу.\n5. Підставами для прийняття рішення про відмову у видачі\nдозволу на експлуатацію є:\n1) недостовірність даних у документах, поданих заявником для\nотримання дозволу;\n2) невідповідність поданих документів технічним умовам,\nвстановленим на експлуатацію радіоелектронного засобу;\n3) неможливість видачі дозволу внаслідок раніше прийнятого\nрішення щодо обмеження радіочастотного ресурсу та розподілу його\nна конкурсних або тендерних засадах.\n6. У разі відмови у видачі дозволу заявник може подати до\nУДЦР нову заяву про видачу дозволу після усунення обставин, що\nстали підставою для відмови у його видачі.\n7. Заявник має право звертатися до НКРЗ у разі його незгоди з\nрішенням УДЦР або порушення УДЦР термінів та порядку розгляду\nзаяви про видачу дозволу на експлуатацію.\n8. Рішення про відмову у видачі дозволу на експлуатацію може\nбути оскаржено в судовому порядку."
    },
    {
      "provision_ref": "art44",
      "section": "44",
      "title": "Стаття 44. Продовження дії дозволу на експлуатацію",
      "content": "1. Для продовження дії дозволу на експлуатацію користувач\nповинен не пізніше ніж за чотири місяці до закінчення терміну його\nдії звернутися до УДЦР із заявою на продовження терміну дії\nдозволу. Форму заяви встановлює НКРЗ.\n2. Продовження дії дозволу на експлуатацію, який отримано на\nпідставі відповідної ліцензії, здійснюється після продовження\nтерміну дії цієї ліцензії.\n3. УДЦР не має права відмовити в продовженні терміну дії\nдозволу, якщо користувачем радіочастотного ресурсу України\nвиконуються всі умови, зазначені в дозволі.\n4. Підставами для відмови в продовженні терміну дії дозволу\nє:\n1) обмеження Планом використання радіочастотного ресурсу\nУкраїни терміну застосування відповідної радіотехнології;\n2) порушення користувачем радіочастотного ресурсу України\nумов дозволу;\n3) закінчення терміну дії ліцензії, на підставі якої було\nнадано дозвіл.\n5. Рішення про відмову в продовженні строку дії дозволів на\nексплуатацію операторів телекомунікацій направляється на\nзатвердження в НКРЗ. Термін дії зазначених дозволів автоматично\nпродовжується до прийняття рішення НКРЗ.\n6. Рішення про відмову в продовженні терміну дії дозволів на\nексплуатацію радіоелектронних засобів мовлення направляється на\nзатвердження в Національну раду України з питань телебачення і\nрадіомовлення. Термін дії зазначених дозволів автоматично\nпродовжується до прийняття рішення Національною радою України з\nпитань телебачення і радіомовлення.\n7. УДЦР інформує заявника про прийняте рішення не пізніше ніж\nчерез 15 робочих днів від дати реєстрації заяви.\n8. У разі продовження дії дозволу на експлуатацію УДЦР видає\nдозвіл на новому бланку.\n9. Порядок продовження дії дозволів на експлуатацію у смугах\nрадіочастот спеціального користування встановлюється Генеральним\nштабом Збройних Сил України."
    },
    {
      "provision_ref": "art45",
      "section": "45",
      "title": "Стаття 45. Анулювання дозволу на експлуатацію",
      "content": "1. Анулювання дозволу на експлуатацію здійснюється ДІЗ.\n2. ДІЗ анулює дозволи на експлуатацію за рішенням НКРЗ або за\nвласним рішенням, підставами для яких є:\n1) анулювання ліцензії на користування радіочастотним\nресурсом України;\n2) анулювання ліцензії на мовлення або відповідного подання\nНаціональної ради України з питань телебачення і радіомовлення\nщодо багатоканальних телесистем, які передбачають використання\nрадіочастотного ресурсу України;\n3) акт про невиконання користувачем радіочастотного ресурсу\nУкраїни приписів ДІЗ;\n4) акт про повторну відмову користувача радіочастотного\nресурсу в допуску представників НКРЗ та/або ДІЗ для проведення\nперевірки, а також про вчинення інших перешкод, які не дозволяють\nздійснювати перевірку в повному обсязі;\n5) акт про те, що користувач з власної вини не розпочав\nексплуатацію радіоелектронного засобу у визначені дозволом\nтерміни;\n6) невикористання радіоелектронного засобу більше одного\nроку;\n7) виявлення недостовірних відомостей у документах, поданих\nкористувачем радіочастотного ресурсу України для отримання дозволу\nна експлуатацію радіоелектронного засобу або випромінювального\nпристрою.\n3. ДІЗ самостійно анулює дозволи на експлуатацію на підставі:\n1) заяви користувача радіочастотного ресурсу України про\nанулювання дозволу;\n2) скасування державної реєстрації суб'єкта господарювання -\nкористувача радіочастотного ресурсу України;\n3) нотаріально засвідченої копії свідоцтва про смерть\nфізичної особи - користувача радіочастотного ресурсу України.\n4. ДІЗ має прийняти рішення про анулювання дозволу на\nексплуатацію протягом 5 робочих днів від дати вручення порушнику\nвідповідного припису та протягом 20 робочих днів від дати\nвстановлення інших підстав для анулювання дозволу, передбачених\nцим Законом. Дане рішення вручається або надсилається\nрекомендованим листом користувачу радіочастотного ресурсу України\nіз зазначенням підстав анулювання дозволу не пізніше трьох робочих\nднів від дати прийняття рішення.\n5. Рішення ДІЗ про анулювання дозволу на експлуатацію\nрадіоелектронних засобів оператора телекомунікацій повинно бути\nзатверджено НКРЗ.\n6. У разі виникнення підстав для анулювання дозволу на\nексплуатацію радіоелектронних засобів мовлення НКРЗ звертається до\nНаціональної ради України з питань телебачення і радіомовлення за\nпогодженням рішення про анулювання відповідного дозволу.\nНаціональна рада України з питань телебачення і радіомовлення\nповинна прийняти відповідне рішення протягом місяця. У разі\nвідмови в погодженні або недотримання зазначеного терміну дозвіл\nможе бути анульований за рішенням суду.\n7. Дозвіл на експлуатацію радіоелектронних засобів мовлення\nможе бути анульовано за поданням Національної ради України з\nпитань телебачення і радіомовлення.\n8. Рішення про анулювання дозволу на експлуатацію може бути\nоскаржено в судовому порядку.\n9. Рішення про анулювання дозволу на експлуатацію набирає\nчинності через десять днів від дня його прийняття. Якщо користувач\nрадіочастотного ресурсу України протягом цього часу оскаржує дане\nрішення в судовому порядку, дія цього рішення призупиняється до\nзавершення судового розгляду.\n10. Порядок анулювання дозволів на експлуатацію у смугах\nрадіочастот спеціального користування встановлюється Генеральним\nштабом Збройних Сил України."
    },
    {
      "provision_ref": "art46",
      "section": "46",
      "title": "Стаття 46. Переоформлення дозволів на експлуатацію",
      "content": "1. Підставами для переоформлення дозволу на експлуатацію є:\n1) зміна найменування юридичної особи або прізвища, імені, по\nбатькові фізичної особи - власника дозволу;\n2) зміна місцезнаходження юридичної особи або місця\nпроживання фізичної особи - власника дозволу у разі, якщо їх\nдіяльність не передбачає наявності ліцензії на користування\nрадіочастотним ресурсом України;\n3) реорганізація юридичної особи - власника дозволу шляхом\nзміни організаційно-правової форми, перетворення, злиття,\nприєднання. У цьому випадку дозвіл переоформлюється на\nправонаступника попереднього власника.\n2. У разі виникнення підстав для переоформлення дозволу\nвласник дозволу зобов'язаний протягом 30 робочих днів подати до\nУДЦР заяву про переоформлення дозволу разом з дозволом, що\nпідлягає переоформленню, та відповідними документами або їх\nнотаріально засвідченими копіями, які підтверджують зазначені\nзміни.\n3. УДЦР протягом 10 робочих днів від дати реєстрації заяви\nпро переоформлення дозволу зобов'язаний надати переоформлений на\nновому бланку дозвіл з урахуванням змін, зазначених у заяві про\nпереоформлення дозволу, або відмовити в переоформленні дозволу в\nразі відсутності підстав для переоформлення чи недостовірності\nданих у поданих документах.\n4. Переоформлений дозвіл видається за умови надання\nдокументів, що підтверджують оплату переоформлення.\n5. У разі переоформлення дозволу УДЦР приймає рішення про\nвизнання недійсним дозволу, що переоформлявся, і вносить\nвідповідні зміни до реєстру присвоєнь радіочастот.\n6. Термін дії переоформленого дозволу дорівнює терміну дії\nдозволу, що переоформлявся.\n7. Не переоформлений у встановлені терміни дозвіл є\nнедійсним."
    },
    {
      "provision_ref": "art47",
      "section": "47",
      "title": "Стаття 47. Видача дубліката дозволів на експлуатацію",
      "content": "1. Підставами для видачі дубліката дозволу на експлуатацію є:\n1) втрата дозволу;\n2) пошкодження бланка дозволу.\n2. У разі втрати або пошкодження бланка дозволу його власник\nзобов'язаний звернутися до УДЦР із заявою про видачу дубліката\nдозволу. Якщо бланк дозволу непридатний для користування внаслідок\nйого пошкодження, разом із заявою до УДЦР подається пошкоджений\nбланк дозволу.\n3. УДЦР зобов'язаний протягом п'яти робочих днів від дати\nодержання заяви видати заявнику дублікат втраченого або\nпошкодженого дозволу при наданні документів, що підтверджують\nоплату видачі дубліката.\n4. Термін дії дубліката дозволу повинен відповідати терміну\nдії втраченого або пошкодженого дозволу.\n5. У разі видачі дубліката дозволу УДЦР приймає рішення про\nвизнання недійсним дозволу, що був утрачений або пошкоджений, і\nвносить відповідні зміни до реєстраційних документів не пізніше\nнаступного робочого дня.\n6. Після подання до УДЦР заяви та відповідних документів для\nвидачі дубліката дозволу і до отримання дубліката дозволу\nексплуатація радіоелектронного засобу здійснюється на підставі\nвідповідної довідки УДЦР.\nСтаття 48. Зміна даних, зазначених у документах,\nщо додавалися до заяви про видачу дозволу\nна експлуатацію\nВласник дозволу на експлуатацію зобов'язаний письмово\nповідомляти УДЦР про всі зміни даних, зазначених у документах, що\nдодавалися до заяви про видачу дозволу, протягом 30 робочих днів\nпісля виникнення таких змін. Реєстрація змін підтверджується\nлистом УДЦР, який надсилається власнику радіоелектронного засобу\nабо випромінювального пристрою.\nСтаття 49. Плата за видачу, продовження, переоформлення,\nвидачу дублікатів ліцензій на користування\nрадіочастотним ресурсом України\n1. За видачу, продовження, переоформлення, видачу дублікатів\nліцензій на користування радіочастотним ресурсом України\nсправляється плата, розмір якої встановлюється Кабінетом Міністрів\nУкраїни і яка зараховується до Державного бюджету України.\n2. Десять відсотків коштів, що надходять до Державного\nбюджету України як плата за видачу ліцензій, їх переоформлення,\nвидачу їх дублікатів, зараховуються до спеціального фонду\nДержавного бюджету України і використовуються на покриття витрат,\nпов'язаних з міжнародно-правовим захистом присвоєнь радіочастот,\nведенням відповідних реєстрів, виготовленням бланків.\nСтаття 50. Особливості використання радіочастотного\nресурсу України для потреб телерадіомовлення\n1. Порядок використання радіочастотного ресурсу України для\nпотреб телерадіомовлення визначається цим Законом, законами\nУкраїни \"Про телебачення і радіомовлення\" ( 3759-12 ), \"Про\nНаціональну раду України з питань телебачення і радіомовлення\"\n( 538/97-ВР ).\n2. Національна рада України з питань телебачення та\nрадіомовлення визначає відповідно до законодавства про\nрадіочастотний ресурс України користувачів радіочастотного ресурсу\nУкраїни у смугах радіочастот, виділених для телерадіомовлення.\n3. Національна рада України з питань телебачення і\nрадіомовлення замовляє розробку висновків щодо електромагнітної\nсумісності радіоелектронних засобів мовлення.\n4. Присвоєння радіочастот радіоелектронним засобам у смугах\nрадіочастот, виділених для телерадіомовлення, та видача\nвідповідних дозволів на експлуатацію радіоелектронних засобів\nздійснюється УДЦР на підставі ліцензії на мовлення або подання\nНаціональної ради України з питань телебачення і радіомовлення для\nбагатоканальних телесистем, які передбачають використання\nрадіочастотного ресурсу України.\n5. Обмеження або тимчасове зупинення використання\nрадіоелектронних засобів мовлення здійснюється ДІЗ виключно у\nвипадках загрози для життя або здоров'я людей з обов'язковим\nінформуванням Національної ради України з питань телебачення і\nрадіомовлення у триденний термін.\n6. Припинення використання радіоелектронних засобів мовлення\nздійснюється виключно на підставі анулювання відповідної ліцензії\nна мовлення або анулювання дозволу на експлуатацію\nрадіоелектронного засобу мовлення. Анулювання дозволу на\nексплуатацію радіоелектронних засобів мовлення здійснюється у\nвипадках та в порядку, визначених цим Законом.\nСтаття 51. Особливості використання радіочастотного\nресурсу України суднами, космічними системами\nта літальними апаратами\nВикористання радіочастотного ресурсу України суднами та\nіншими плавзасобами, космічними системами та літальними апаратами,\nвключаючи відповідні засоби наземної інфраструктури, здійснюється\nз урахуванням вимог законодавства України та міжнародних договорів\nУкраїни за участю відповідних центральних органів виконавчої\nвлади.\nСтаття 52. Особливості використання радіочастотного\nресурсу України для потреб дипломатичних\nпредставництв, консульських установ\nіноземних держав, представництв міжнародних\nорганізацій в Україні та військових формувань\nіноземних держав, які тимчасово перебувають\nна території України\nПорядок використання радіочастотного ресурсу України для\nпотреб дипломатичних представництв, консульських установ іноземних\nдержав, представництв міжнародних організацій в Україні та\nвійськових формувань іноземних держав, які тимчасово перебувають\nна території України, визначається Кабінетом Міністрів України за\nподанням НКРЗ з урахуванням положень міжнародних угод та цього\nЗакону.\nСтаття 53. Особливості користування радіочастотним\nресурсом України радіоаматорами\nКористування радіочастотним ресурсом України радіоаматорами\nздійснюється відповідно до Регламенту аматорського радіозв'язку\nУкраїни, який затверджується НКРЗ з урахуванням рекомендацій\nгромадських організацій радіоаматорів України та відповідних\nміжнародних організацій."
    },
    {
      "provision_ref": "art54",
      "section": "54",
      "title": "Стаття 54. Захист інтересів держави",
      "content": "1. Потреби всіх користувачів радіочастотного ресурсу України\nзабезпечуються внесенням відповідних записів до Національної\nтаблиці розподілу смуг радіочастот України і до Плану використання\nрадіочастотного ресурсу України.\n2. Захист інтересів держави щодо питань міжнародної\nкоординації використання радіочастотного ресурсу здійснюється\nЦОВЗ.\n3. Міжнародна координація з іншими країнами присвоєнь\nрадіочастот здійснюється НКРЗ із залученням за необхідності\nГенерального штабу Збройних Сил України.\nСтаття 55. Використання радіочастотного ресурсу України\nв умовах надзвичайного або воєнного стану\nВ умовах надзвичайного або воєнного стану на всій території\nУкраїни чи в окремих її регіонах можуть встановлюватися тимчасові\nобмеження на використання радіоелектронних засобів та\nвипромінювальних пристроїв будь-яких форм власності та\nпризначення. Обмеження здійснюються в порядку, встановленому\nКабінетом Міністрів України."
    },
    {
      "provision_ref": "art56",
      "section": "56",
      "title": "Стаття 56. Радіозавади",
      "content": "1. УДЦР і ДІЗ вживають необхідних заходів щодо виявлення та\nприпинення дії джерел радіозавад у смугах радіочастот загального\nкористування.\n2. Генеральний штаб Збройних Сил України вживає заходів щодо\nвиявлення та припинення дії джерел радіозавад у смугах радіочастот\nспеціального користування.\n3. Власники радіоелектронних засобів і випромінювальних\nпристроїв, що створюють радіозавади тим радіоелектронним засобам,\nзавадостійкість яких відповідає стандартам, нормам і правилам,\nповинні здійснити всі необхідні для усунення чи обмеження дії\nрадіозавад заходи відповідно до приписів ДІЗ та Генерального штабу\nЗбройних Сил України.\n4. Порядок виконання робіт з виявлення та усунення дії джерел\nрадіозавад у смугах радіочастот загального та спеціального\nкористування встановлюють відповідно НКРЗ та Генеральний штаб\nЗбройних Сил України.\n5. У разі якщо радіоелектронні засоби і випромінювальні\nпристрої, що створюють радіозавади, та обладнання, на яке\nвпливають ці радіозавади, відповідають нормам і вимогам\nнормативних документів, але ці радіозавади заважають нормальному\nфункціонуванню зазначеного обладнання, і якщо сторони не досягли\nзгоди стосовно заходів щодо усунення радіозавад, ДІЗ та/або\nГенеральний штаб Збройних Сил України у відповідних смугах\nрадіочастот повинні запропонувати обов'язкові для сторін заходи\nщодо усунення радіозавад, включаючи анулювання дозволів на\nексплуатацію.\n6. Порядок взаємодії між НКРЗ та Генеральним штабом Збройних\nСил України щодо виявлення та усунення дії радіозавад\nвстановлюється Кабінетом Міністрів України.\nСтаття 57. Плата за користування радіочастотним\nресурсом України\n1. Користування радіочастотним ресурсом в Україні\nздійснюється на платній основі.\n2. Користувачі радіочастотного ресурсу України сплачують\nщомісячний збір за користування наданим радіочастотним ресурсом,\nякий вноситься в терміни, визначені відповідними законодавчими\nактами.\n3. Кошти, що надходять від користувачів радіочастотного\nресурсу України, зараховуються до Державного бюджету України.\n4. Розмір щомісячного збору за користування радіочастотним\nресурсом України встановлюється Кабінетом Міністрів України.\n5. Користувачі, яким надано право користуватися\nрадіочастотним ресурсом України на підставі ліцензій на\nкористування радіочастотним ресурсом України, сплачують щомісячний\nзбір за користування радіочастотним ресурсом України від дати\nвидачі ліцензії.\n6. Інші користувачі сплачують щомісячний збір за користування\nрадіочастотним ресурсом України від дати видачі дозволу на\nексплуатацію радіоелектронних засобів.\n7. Сума збору за користування радіочастотним ресурсом України\nвизначається платниками самостійно виходячи з розміру встановлених\nставок та ширини смуги радіочастот, визначеної у ліцензії на\nкористування радіочастотним ресурсом України або дозволі на\nексплуатацію, по кожному регіону окремо.\n8. Користувачі радіочастотного ресурсу України щомісяця\nпротягом 20 календарних днів, наступних за останнім календарним\nднем звітного (податкового) місяця, подають до органів податкової\nслужби податкові декларації. Форма податкової декларації\nвизначається центральним податковим органом.\n9. Від сплати за користування радіочастотним ресурсом України\nзвільняються спеціальні користувачі і радіоаматори.\n10. З метою забезпечення фінансування заходів щодо проведення\nконверсії та перерозподілу смуг радіочастот, впровадження та\nутримання системи радіочастотного моніторингу в смугах радіочастот\nспеціального користування в Державному бюджеті України окремими\nрядками передбачаються відповідні видатки в сумарному розмірі 30\nвідсотків зарахованих коштів від зборів за користування\nрадіочастотним ресурсом України.\nСтаття 58. Відповідальність за порушення законодавства\nпро радіочастотний ресурс України\n1. Юридичні та фізичні особи, винні в порушенні законодавства\nпро радіочастотний ресурс України, несуть відповідальність у\nпорядку, визначеному законами України.\n2. За несвоєчасну сплату щомісячного збору за користування\nрадіочастотним ресурсом України справляється пеня згідно із\nзаконами України.\n3. У разі несплати щомісячного збору протягом шести місяців\nвідповідна ліцензія на користування радіочастотним ресурсом\nУкраїни, а також дозволи на експлуатацію анулюються без\nкомпенсації збитків користувачу радіочастотного ресурсу України зі\nстягненням суми заборгованості в судовому порядку.\nСтаття 59. Мета і загальні принципи\nміжнародного співробітництва\n1. Метою міжнародного співробітництва щодо радіочастотного\nресурсу є встановлення зв'язків з іншими державами для\nзабезпечення України необхідним та достатнім радіочастотним\nресурсом, його захисту та ефективного використання з урахуванням\nвласних інтересів та можливостей.\n2. Міжнародно-правовий захист присвоєнь радіочастот України\nздійснюється шляхом:\n1) укладання міжнародних угод щодо використання\nрадіочастотного ресурсу;\n2) міжнародної координації присвоєнь радіочастот\nрадіоелектронним засобам України та інших країн;\n3) участі в роботі міжнародних організацій з питань\nуправління і використання радіочастотного ресурсу;\n4) реєстрації в Міжнародному союзі електрозв'язку присвоєнь\nрадіочастот радіоелектронним засобам України;\n5) участі в реалізації міжнародних проектів, пов'язаних з\nуправлінням і використанням радіочастотного ресурсу, з урахуванням\nвимог інтересів і безпеки України;\n6) гармонізації державних стандартів, норм і правил з\nміжнародними стандартами, рекомендаціями, нормами і правилами, які\nстосуються використання радіочастотного ресурсу України.\n3. Виконання функцій України як держави - члена Міжнародного\nсоюзу електрозв'язку, відповідальність за виконання зобов'язань\nУкраїни за Статутом ( 995_099 ) та Конвенцією Міжнародного союзу\nелектрозв'язку ( 995_100 ) і зобов'язань за адміністративними\nрегламентами, а також взаємодія і співробітництво з органами, які\nвиконують функції адміністрацій зв'язку іноземних держав,\nпокладаються на ЦОВЗ, яка виконує функції Адміністрації зв'язку і\nрадіочастот України і в установленому порядку представляє інтереси\nУкраїни з питань, що стосуються управління і використання\nрадіочастотного ресурсу, в інших всесвітніх, європейських та\nрегіональних організаціях.\n4. Міжнародна координація з питань використання радіочастот і\nрадіоелектронних засобів у прикордонних зонах, присвоєнь\nрадіочастот радіоелектронним засобам України та інших країн,\nреєстрація у Міжнародному союзі електрозв'язку присвоєнь\nрадіочастот радіоелектронним засобам України здійснюється НКРЗ із\nзалученням для цього інших центральних органів виконавчої влади та\nНаціональної ради України з питань телебачення та радіомовлення.\n1. Цей Закон набирає чинності з дня його опублікування.\n2. До приведення законодавства у відповідність із цим Законом\nзастосовуються нормативно-правові акти в частині, що не суперечить\nцьому Закону.\n3. Ліцензії та дозволи, які були видані користувачам\nрадіочастотного ресурсу України до набрання чинності цим Законом,\nзберігають чинність протягом зазначеного в них терміну за умови\nдотримання вимог цього Закону.\n4. Державна інспекція зв'язку України утворюється відповідно\nдо вимог цього Закону та Закону України \"Про телекомунікації\"\n( 1280-15 ).\n5. Державне підприємство \"Український державний центр\nрадіочастот та нагляду за зв'язком\" відповідно до вимог цього\nЗакону та Закону України \"Про телекомунікації\" ( 1280-15 )\nреорганізується в державне підприємство \"Український державний\nцентр радіочастот\".\n6. До затвердження Національної таблиці розподілу смуг\nрадіочастот України ( 803-95-п ) відповідно до вимог цього Закону\nКабінет Міністрів України може визначати смуги радіочастот\nспільного користування та встановлювати порядок регулювання\nкористування ними.\n7. Внести зміни до таких законодавчих актів України:\n1) у Кодексі України про адміністративні правопорушення\n( 80731-10 , 80732-10 ) (Відомості Верховної Ради УРСР, 1984 р.,\nдодаток до N 51, ст. 1122):\nа) назву та абзац перший частини першої статті 145 викласти в\nтакій редакції:\n\" Стаття 145. Порушення умов і правил, що регламентують\nдіяльність у сфері телекомунікацій,\nпоштового зв'язку та користування\nрадіочастотним ресурсом України,\nпередбачену ліцензіями\nПорушення умов і правил, що регламентують діяльність у сфері\nтелекомунікацій, поштового зв'язку та користування радіочастотним\nресурсом України, передбачену ліцензіями\";\nб) статті 146 та 188-7 викласти в такій редакції:\n\" Стаття 146. Порушення правил реалізації, експлуатації\nрадіоелектронних засобів та випромінювальних\nпристроїв, а також користування радіочастотним\nресурсом України\nПорушення правил реалізації, експлуатації радіоелектронних\nзасобів та випромінювальних пристроїв будь-якого виду і\nпризначення, а так само користування радіочастотним ресурсом\nУкраїни без належного дозволу чи ліцензії або з порушенням правил,\nякі регулюють користування радіочастотним ресурсом України, -\nтягнуть за собою накладення штрафу на громадян від двадцяти\nдо п'ятдесяти неоподатковуваних мінімумів доходів громадян з\nконфіскацією зазначених засобів і пристроїв або без такої і на\nпосадових осіб та громадян - суб'єктів господарської діяльності -\nвід п'ятдесяти до ста неоподатковуваних мінімумів доходів громадян\nз конфіскацією зазначених засобів і пристроїв або без такої.\nТі самі дії, вчинені повторно протягом року після накладення\nадміністративного стягнення за одне з порушень, передбачених\nчастиною першою цієї статті, -\nтягнуть за собою накладення штрафу на громадян від п'ятдесяти\nдо ста неоподатковуваних мінімумів доходів громадян з конфіскацією\nзазначених засобів і пристроїв і на посадових осіб та громадян -\nсуб'єктів господарської діяльності - від ста до трьохсот\nнеоподатковуваних мінімумів доходів громадян з конфіскацією\nзазначених засобів і пристроїв\";\n\" Стаття 188-7. Невиконання законних вимог (приписів)\nпосадових осіб органів Державної інспекції\nзв'язку Національної комісії\nз питань регулювання зв'язку\nНевиконання законних вимог (приписів) посадових осіб органів\nДержавної інспекції зв'язку Національної комісії з питань\nрегулювання зв'язку щодо усунення порушень законодавства про\nтелекомунікації, поштовий зв'язок та радіочастотний ресурс\nУкраїни -\nтягне за собою накладення штрафу на громадян від десяти до\nдвадцяти п'яти неоподатковуваних мінімумів доходів громадян і на\nпосадових осіб - від п'ятдесяти до ста неоподатковуваних мінімумів\nдоходів громадян\";\nв) у статті 147 слова \"у розмірі від тридцяти до сорока\"\nзамінити словами \"у розмірі від п'ятдесяти до двохсот\";\nг) у частині другій статті 243 цифри \"148-1-148-4\" замінити\nцифрами \"148-1-148-4, 188-7\";\n8. Кабінету Міністрів України:\n1) у дванадцятимісячний термін:\nа) провести із залученням ЦОВЗ, НКРЗ, Національної ради\nУкраїни з питань телебачення та радіомовлення, Генерального штабу\nЗбройних Сил України аналіз існуючого стану використання\nрадіочастотного ресурсу України і забезпечити створення реєстрів,\nпередбачених цим Законом;\nб) надати Верховній Раді України інформацію про фактичне\nвикористання радіочастотного ресурсу України у смугах частот\nзагального та спеціального користування;\nв) забезпечити розробку першочергових заходів щодо конверсії\nрадіочастотного ресурсу України для забезпечення подальшого\nрозвитку діючих радіотехнологій;\nг) забезпечити розробку пропозицій щодо конверсії\nрадіочастотного ресурсу України для впровадження перспективних\nрадіотехнологій;\nґ) забезпечити розробку та затвердити Національну таблицю\nрозподілу смуг радіочастот та План використання радіочастотного\nресурсу України відповідно до вимог цього Закону;\nд) забезпечити розробку міністерствами і відомствами\nнормативно-правових актів, визначених цим Законом;\n2) у шестимісячний термін привести свої нормативно-правові\nакти у відповідність із цим Законом і забезпечити перегляд та\nскасування міністерствами і відомствами України їх\nнормативно-правових актів, що суперечать цьому Закону;\n3) у тримісячний термін внести Президенту України пропозиції\nщодо внесення змін, що випливають із цього Закону, до положень про\nоргани, які здійснюють функції державного управління та\nрегулювання у сфері радіочастотного ресурсу України\"."
    }
  ],
  "definitions": []
}