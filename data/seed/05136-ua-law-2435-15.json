{
  "id": "ua-law-2435-15",
  "type": "statute",
  "title": "Закон України (2435-15)",
  "title_en": "",
  "short_name": "2435-15",
  "status": "in_force",
  "issued_date": "2005-03-02",
  "url": "https://zakon.rada.gov.ua/laws/show/2435-15",
  "description": "Official legislative act of Ukraine ingested from the Verkhovna Rada legal portal.",
  "provisions": [
    {
      "provision_ref": "art1",
      "section": "1",
      "title": "Стаття 1. Визначення основних термінів",
      "content": "У цьому Законі наведені нижче терміни вживаються в такому\nзначенні:\nмобілізаційна підготовка - комплекс організаційних,\nполітичних, економічних, фінансових, соціальних, правових та інших\nзаходів, які здійснюються в мирний час з метою підготовки\nнаціональної економіки, органів державної влади, інших державних\nорганів, органів місцевого самоврядування, Збройних Сил України,\nінших утворених відповідно до законів України військових формувань\n(далі - Збройні Сили України, інші військові формування), сил\nцивільного захисту, підприємств, установ і організацій до\nсвоєчасного й організованого проведення мобілізації та задоволення\nпотреб оборони держави і захисту її території від можливої\nагресії, забезпечення життєдіяльності населення в особливий\nперіод;\nсистема управління мобілізаційною підготовкою - складова\nчастина загальної системи управління державою, яка спрямовує\nдіяльність органів державної влади, інших державних органів,\nорганів місцевого самоврядування, єдиної державної системи\nцивільного захисту населення і територій на підготовку систем\nуправління, засобів зв'язку, інформаційного забезпечення, а також\nфінансових і матеріально-технічних ресурсів, підприємств, установ\nі організацій до проведення мобілізації;\nмобілізація - комплекс заходів, здійснюваних з метою\nпланомірного переведення національної економіки, діяльності\nорганів державної влади, інших державних органів, органів\nмісцевого самоврядування, підприємств, установ і організацій на\nфункціонування в умовах особливого періоду, а Збройних Сил\nУкраїни, інших військових формувань, сил цивільного захисту - на\nорганізацію і штати воєнного часу. Мобілізація може бути загальною\nабо частковою та проводиться відкрито чи приховано;\nособливий період - період функціонування національної\nекономіки, органів державної влади, інших державних органів,\nорганів місцевого самоврядування, Збройних Сил України, інших\nвійськових формувань, сил цивільного захисту, підприємств, установ\nі організацій, а також виконання громадянами України свого\nконституційного обов'язку щодо захисту Вітчизни, незалежності та\nтериторіальної цілісності України, який настає з моменту\nоголошення рішення про мобілізацію (крім цільової) або доведення\nйого до виконавців стосовно прихованої мобілізації чи з моменту\nвведення воєнного стану в Україні або в окремих її місцевостях та\nохоплює час мобілізації, воєнний час і частково відбудовний період\nпісля закінчення воєнних дій;\nдемобілізація - комплекс заходів, рішення про порядок і\nтерміни проведення яких приймає Президент України, спрямованих на\nпланомірне переведення національної економіки, органів державної\nвлади, інших державних органів, органів місцевого самоврядування,\nпідприємств, установ і організацій на роботу і функціонування в\nумовах мирного часу, а Збройних Сил України, інших військових\nформувань, сил цивільного захисту - на організацію і штати мирного\nчасу;\nмобілізаційний план - сукупність документів, які визначають\nзміст, обсяги, виконавців, порядок і строки здійснення заходів\nщодо мобілізаційного розгортання Збройних Сил України, інших\nвійськових формувань, сил цивільного захисту, переведення\nнаціональної економіки, діяльності органів державної влади, інших\nдержавних органів, органів місцевого самоврядування, підприємств,\nустанов і організацій, системи забезпечення життєдіяльності\nнаселення на функціонування в умовах особливого періоду;\nмобілізаційні завдання (замовлення) - окремі вимоги\nмобілізаційного плану щодо номенклатури, обсягів виробництва\nнеобхідної продукції, утворення і підготовки до розгортання\nспеціальних формувань, а також затверджені в установленому порядку\nпершочергові заходи мобілізаційної підготовки, які доводяться для\nвиконання до центральних і місцевих органів виконавчої влади,\nінших державних органів, Ради міністрів Автономної Республіки\nКрим, органів місцевого самоврядування. До підприємств, установ і\nорганізацій мобілізаційні завдання (замовлення) доводяться на\nпідставі затверджених основних показників мобілізаційного плану і\nдоговорів (контрактів), що укладаються в порядку, передбаченому\nзаконодавством;\nспеціальні формування - утворені в мирний час у порядку,\nвстановленому Кабінетом Міністрів України, підприємствами,\nустановами і організаціями згідно з штатами і табелями до штатів\nавтомобільні, авіаційні, водні, залізничні, медичні та інші\nформування, які після відповідної підготовки передаються під час\nмобілізації у встановленому порядку до Збройних Сил України, інших\nвійськових формувань для задоволення їх потреб, а також утворені\nвідповідними центральними органами виконавчої влади - для\nзабезпечення потреб галузей національної економіки;\nосновні показники мобілізаційного плану - розрахункові\nпотреби держави на особливий період, сформовані в натуральному і\nвартісному обчисленні, для задоволення потреб Збройних Сил\nУкраїни, інших військових формувань, сил цивільного захисту,\nзабезпечення функціонування національної економіки та системи\nзабезпечення життєдіяльності населення;\nмобілізаційні потужності - виробничі потужності підприємств,\nустанов і організацій, які створюються в мирний час для\nвиробництва продукції і задоволення інших потреб держави в\nособливий період. Мобілізаційні потужності не підлягають\nприватизації, у тому числі в разі ліквідації підприємств, установ,\nорганізацій. Рішення щодо передачі мобілізаційних потужностей\nіншим підприємствам, установам і організаціям приймаються органами\nвиконавчої влади, іншими державними органами в порядку,\nвизначеному Кабінетом Міністрів України.\nСтаття 2. Правова основа мобілізаційної підготовки та\nмобілізації\nПравовою основою мобілізаційної підготовки та мобілізації є\nКонституція України ( 254к/96-ВР ), Закон України \"Про оборону\nУкраїни\" ( 1932-12 ), цей та інші закони України, а також видані\nвідповідно до них нормативно-правові акти.\nСтаття 3. Основні принципи і зміст мобілізаційної підготовки\nта мобілізації\n1. Мобілізаційна підготовка та мобілізація є складовими\nчастинами комплексу заходів, які здійснюються з метою забезпечення\nоборони держави, за винятком цільової мобілізації.\n2. Мобілізаційна підготовка та мобілізація здійснюються на\nоснові таких принципів:\nцентралізоване керівництво;\nзавчасність;\nплановість;\nкомплексність і погодженість;\nперсональна відповідальність за виконання заходів щодо\nмобілізаційної підготовки та мобілізації;\nдодержання прав підприємств, установ і організацій та\nгромадян;\nгарантована достатність;\nнаукова обґрунтованість;\nфінансова забезпеченість.\n3. Зміст мобілізаційної підготовки становить:\nправове регулювання у сфері мобілізаційної підготовки та\nмобілізації;\nнаукове і методичне забезпечення мобілізаційної підготовки та\nмобілізації;\nвизначення умов діяльності та підготовка органів державної\nвлади, інших державних органів, органів місцевого самоврядування,\nпідприємств, установ і організацій до роботи в умовах особливого\nперіоду;\nрозроблення мобілізаційних планів, довготермінових і річних\nпрограм мобілізаційної підготовки;\nпідготовка Збройних Сил України, інших військових формувань\nдо проведення мобілізації;\nпідготовка національної економіки та її галузей до\nпереведення і функціонування в умовах особливого періоду;\nпідготовка єдиної державної системи цивільного захисту\nнаселення і територій до функціонування в умовах особливого\nперіоду;\nстворення, розвиток та утримання мобілізаційних потужностей\nдля задоволення потреб держави в особливий період;\nутворення і підготовка до розгортання спеціальних формувань;\nстворення мобілізаційного резерву;\nстворення та утримання страхового фонду проектної,\nконструкторської і технологічної документації на продукцію\nмобілізаційного та оборонного призначення;\nпідготовка й утримання в належному стані техніки та об'єктів,\nпризначених для передачі в разі мобілізації Збройним Силам\nУкраїни, іншим військовим формуванням;\nзабезпечення готовності системи управління державою до\nфункціонування в особливий період;\nпланування і підготовка до нормованого (у разі необхідності)\nзабезпечення населення продовольчими та непродовольчими товарами,\nмедичним обслуговуванням, послугами зв'язку, транспорту,\nкомунальними та побутовими послугами;\nвійськовий облік військовозобов'язаних і призовників;\nпідготовка та накопичення військово-навчених людських\nресурсів військовозобов'язаних і призовників за\nвійськово-обліковими спеціальностями для комплектування Збройних\nСил України, інших військових формувань під час мобілізації;\nбронювання військовозобов'язаних за органами державної влади,\nіншими державними органами, органами місцевого самоврядування,\nпідприємствами, установами і організаціями на період мобілізації\nта на воєнний час;\nпідготовка керівного складу органів державної влади, інших\nдержавних органів, органів місцевого самоврядування, єдиної\nдержавної системи цивільного захисту населення і територій,\nпідприємств, установ і організацій до дій у разі мобілізації;\nпідвищення кваліфікації з питань мобілізаційної підготовки та\nмобілізації керівників органів державної влади, інших державних\nорганів, органів місцевого самоврядування, підприємств, установ і\nорганізацій, працівників відповідних мобілізаційних підрозділів і\nпрацівників з питань мобілізаційної роботи;\nпроведення військово-економічних мобілізаційних навчань і\nтренувань;\nперевірка та оцінка стану мобілізаційної готовності\nнаціональної економіки, органів державної влади, інших державних\nорганів, органів місцевого самоврядування, Збройних Сил України,\nінших військових формувань, сил цивільного захисту, підприємств,\nустанов і організацій, а також адміністративно-територіальних\nодиниць України;\nміжнародне співробітництво у сфері мобілізаційної підготовки;\nпідготовка фінансової системи держави до функціонування в\nумовах особливого періоду;\nрозробка і підготовка до запровадження стандартів особливого\nперіоду;\nпланування і підготовка до технічного прикриття в особливий\nперіод об'єктів, споруд та транспортних магістралей оборонного і\nважливого загальнодержавного значення;\nдоведення основних показників мобілізаційного плану,\nукладання договорів (контрактів) на виконання підприємствами,\nустановами і організаціями мобілізаційних завдань (замовлень),\nпоставку матеріально-технічних ресурсів, виконання робіт та\nнадання послуг в особливий період;\nпідготовка транспортної системи до забезпечення мобілізації;\nпідготовка до перерозподілу трудових ресурсів в особливий\nперіод;\nінформаційне забезпечення;\nпідготовка до переведення редакцій друкованих засобів масової\nінформації і телерадіоорганізацій до роботи під час мобілізації та\nу воєнний час.\n4. Зміст мобілізації становить:\nпереведення національної економіки, органів державної влади,\nінших державних органів, органів місцевого самоврядування,\nпідприємств, установ і організацій, а також\nадміністративно-територіальних одиниць України на роботу в умовах\nособливого періоду;\nпереведення Збройних Сил України, інших військових формувань,\nсил цивільного захисту на організацію і штати воєнного часу.\nСтаття 4. Організація і порядок проведення мобілізаційної\nпідготовки та мобілізації\n1. Організація і порядок проведення мобілізаційної підготовки\nта мобілізації визначаються цим Законом, актами Президента України\nта Кабінету Міністрів України.\n2. Загальна мобілізація проводиться одночасно на всій\nтериторії України і стосується національної економіки, органів\nдержавної влади, інших державних органів, органів місцевого\nсамоврядування, Збройних Сил України, інших військових формувань,\nсил цивільного захисту, підприємств, установ і організацій.\n3. Часткова мобілізація може проводитися в окремих\nмісцевостях держави, а також стосуватися певної частини\nнаціональної економіки, Збройних Сил України, інших військових\nформувань, сил цивільного захисту, підприємств, установ і\nорганізацій.\n4. З метою ліквідації наслідків стихійного лиха, аварій та\nкатастроф у мирний час може проводитися цільова мобілізація.\n5. Вид, обсяги, порядок і строк проведення мобілізації\nвизначаються Президентом України в рішенні про її проведення.\n6. Рішення про проведення відкритої мобілізації має бути\nнегайно оголошене через засоби масової інформації.\n7. Рішення про проведення прихованої мобілізації доводиться\nдо органів державної влади, інших державних органів, Ради\nміністрів Автономної Республіки Крим, обласних, Київської та\nСевастопольської міських державних адміністрацій по закритих\nканалах оповіщення в порядку, який визначається Президентом\nУкраїни.\n8. З моменту оголошення мобілізації (крім цільової) чи\nвведення воєнного стану в Україні або в окремих її місцевостях\nнастає особливий період функціонування національної економіки,\nорганів державної влади, інших державних органів, органів\nмісцевого самоврядування, Збройних Сил України, інших військових\nформувань, сил цивільного захисту, підприємств, установ і\nорганізацій.\n9. Загальне керівництво у сфері мобілізаційної підготовки і\nмобілізації держави здійснюється Президентом України;\nорганізаційне керівництво мобілізаційною підготовкою і\nмобілізацією в Україні - Кабінетом Міністрів України; координація\nдіяльності органів виконавчої влади з питань мобілізаційної\nпідготовки та мобілізації здійснюється Радою національної безпеки\nі оборони України.\nБезпосереднє керівництво щодо реалізації заходів з\nмобілізаційної підготовки і мобілізації здійснюється в центральних\nорганах виконавчої влади, інших державних органах їх керівниками,\nа в Збройних Силах України, інших військових формуваннях -\nцентральними органами управління відповідних військових формувань.\nОрганізація безпосередньої реалізації заходів з\nмобілізаційної підготовки та мобілізації на відповідній території\nчи сприяння їх виконанню здійснюється Радою міністрів Автономної\nРеспубліки Крим, місцевими органами виконавчої влади та\nвиконавчими органами сільських, селищних, міських рад.\n10. Порядок створення, розвитку, утримання, передачі,\nліквідації і реалізації мобілізаційних потужностей визначається\nКабінетом Міністрів України.\n11. Порядок утворення спеціальних формувань, склад, мета, а\nтакож порядок їх передачі до Збройних Сил України та інших\nвійськових формувань під час проведення мобілізації визначаються\nКабінетом Міністрів України.\n12. Функції щодо координації планування, методологічного,\nметодичного, наукового забезпечення мобілізаційної підготовки та\nмобілізації в органах виконавчої влади, інших державних органах,\nнаціональній економіці здійснюються центральним органом виконавчої\nвлади з питань економічної політики, якщо інше не передбачено\nзаконом.\n13. Здійснення контролю за станом мобілізаційної підготовки\nта рівнем мобілізаційної готовності органів державної влади, інших\nдержавних органів, органів місцевого самоврядування, а також\nпідприємств, установ і організацій, для яких встановлено\nмобілізаційні завдання (замовлення), забезпечується керівником\nвідповідного органу державної влади, іншого державного органу,\nоргану місцевого самоврядування, а також підприємств, установ і\nорганізацій.\nПорядок здійснення контролю за станом мобілізаційної\nпідготовки та рівнем мобілізаційної готовності органів виконавчої\nвлади, а також підприємств, установ і організацій, для яких\nвстановлено мобілізаційні завдання (замовлення), визначається\nКабінетом Міністрів України.\n14. Співробітництво з іншими державами у сфері мобілізаційної\nпідготовки здійснюється відповідно до міжнародних договорів\nУкраїни."
    },
    {
      "provision_ref": "art5",
      "section": "5",
      "title": "Стаття 5. Мобілізаційні підрозділи",
      "content": "1. Організація здійснення заходів з мобілізаційної підготовки\nта мобілізації і контроль за здійсненням цих заходів в органах\nдержавної влади, інших державних органах, органах місцевого\nсамоврядування, на підприємствах, в установах і організаціях, які\nмають мобілізаційні завдання (замовлення), покладаються на їх\nмобілізаційні підрозділи або призначених працівників з питань\nмобілізаційної роботи.\n2. Мобілізаційні підрозділи (працівники з питань\nмобілізаційної роботи) є складовою частиною системи управління\nмобілізаційною підготовкою.\n3. Структура і штати мобілізаційних підрозділів центральних і\nмісцевих органів виконавчої влади визначаються з урахуванням\nхарактеру та обсягу мобілізаційної роботи керівником відповідного\nоргану виконавчої влади в порядку, встановленому Кабінетом\nМіністрів України.\n4. Структура і штати мобілізаційних підрозділів інших\nдержавних органів визначаються їх керівниками з урахуванням\nхарактеру та обсягу мобілізаційної роботи.\n5. Мобілізаційні підрозділи (посади працівників з питань\nмобілізаційної роботи) у структурі виконавчих органів сільських,\nселищних, міських рад утворюються рішеннями відповідних рад.\nЧисельність працівників мобілізаційних підрозділів\n(працівників з питань мобілізаційної роботи) органів місцевого\nсамоврядування визначають сільські, селищні, міські ради, а\nпідприємств, установ і організацій - їх керівники за погодженням з\nвідповідними центральними або місцевими органами виконавчої влади\nз урахуванням сфери діяльності, характеру та обсягу мобілізаційної\nроботи.\n6. Мобілізаційні підрозділи та працівники з питань\nмобілізаційної роботи підпорядковуються безпосередньо керівникам\nвідповідних органів державної влади, інших державних органів,\nорганів місцевого самоврядування, підприємств, установ і\nорганізацій.\n7. Забороняється об'єднання мобілізаційних підрозділів\nорганів державної влади, інших державних органів з іншими\nструктурними підрозділами цих органів та сумісництво працівників з\nпитань мобілізаційної роботи, а також покладання на них функцій,\nякі не пов'язані з розв'язанням поточних проблем мобілізаційної\nпідготовки.\n8. Порядок утворення, функції, права та обов'язки\nмобілізаційних підрозділів органів державної влади, інших\nдержавних органів, а також функції, права та обов'язки працівників\nз питань мобілізаційної роботи визначаються відповідно до цього\nЗакону в порядку, встановленому Кабінетом Міністрів України."
    },
    {
      "provision_ref": "art6",
      "section": "6",
      "title": "Стаття 6. Військово-транспортний обов'язок",
      "content": "1. Військово-транспортний обов'язок установлюється з метою\nзадоволення потреб Збройних Сил України, інших військових\nформувань на особливий період транспортними засобами і технікою і\nпоширюється на центральні та місцеві органи виконавчої влади, інші\nдержавні органи, органи місцевого самоврядування, підприємства,\nустанови і організації, у тому числі на залізниці, порти,\nпристані, аеропорти, нафтобази, автозаправні станції дорожнього\nгосподарства та інші підприємства, установи і організації, які\nзабезпечують експлуатацію транспортних засобів, а також на\nгромадян - власників транспортних засобів.\n2. Порядок виконання військово-транспортного обов'язку, а\nтакож порядок відшкодування державою відповідно вартості майна чи\nзбитків, яких зазнають центральні та місцеві органи виконавчої\nвлади, інші державні органи, органи місцевого самоврядування,\nпідприємства, установи і організації, а також громадяни внаслідок\nпримусового вилучення чи відчуження транспортних засобів в\nособливий період, визначається законом.\nСтаття 7. Фінансування мобілізаційної підготовки та\nмобілізації\n1. Фінансування мобілізаційної підготовки здійснюється\nвідповідно за рахунок коштів державного бюджету, бюджету\nАвтономної Республіки Крим, місцевих бюджетів, коштів підприємств,\nустанов і організацій.\n2. З державного бюджету відповідно до закону фінансуються\nзаходи та роботи з мобілізаційної підготовки, які мають\nзагальнодержавне значення.\n3. З місцевих бюджетів фінансуються заходи та роботи з\nмобілізаційної підготовки місцевого значення.\n4. За рахунок коштів підприємств, установ і організацій\nфінансуються заходи та роботи з мобілізаційної підготовки, що\nздійснюються за ініціативою самих підприємств, установ і\nорганізацій згідно з мобілізаційними планами.\n5. Видатки на здійснення заходів з мобілізаційної підготовки\nта мобілізації провадяться відповідно до вимог Бюджетного кодексу\nУкраїни ( 2542-14 ) та інших нормативно-правових актів."
    },
    {
      "provision_ref": "art8",
      "section": "8",
      "title": "Стаття 8. Стимулювання заходів з мобілізаційної підготовки",
      "content": "1. Амортизаційні відрахування на законсервовані мобілізаційні\nпотужності, які не використовуються в поточному виробництві, а\nтакож на законсервовану техніку та транспортні засоби\nмобілізаційного призначення, які не експлуатуються, не\nздійснюються.\n2. Порядок оплати робіт з мобілізаційної підготовки, які в\nмирний час проводяться підприємствами, установами і організаціями\nта громадянами, передбачається договорами (контрактами),\nукладеними з ними в порядку, передбаченому законами України, що\nрегулюють питання закупівлі товарів і послуг для державних потреб.\nСтаття 9. Захист інформації про мобілізаційну підготовку та\nмобілізацію\nОрганізація робіт і захист інформації про мобілізаційну\nпідготовку та мобілізацію здійснюються відповідно до вимог Закону\nУкраїни \"Про державну таємницю\" ( 3855-12 ) та інших\nнормативно-правових актів."
    },
    {
      "provision_ref": "art10",
      "section": "10",
      "title": "Стаття 10. Верховна Рада України",
      "content": "Верховна Рада України відповідно до Конституції України\n( 254к/96-ВР ) здійснює законодавче регулювання питань\nмобілізаційної підготовки та мобілізації, визначає відповідні\nвидатки з Державного бюджету України, затверджує протягом двох\nднів з моменту звернення Президента України укази про введення\nвоєнного чи надзвичайного стану в Україні або в окремих її\nмісцевостях, про загальну або часткову мобілізацію."
    },
    {
      "provision_ref": "art11",
      "section": "11",
      "title": "Стаття 11. Президент України",
      "content": "Відповідно до повноважень, визначених Конституцією України\n( 254к/96-ВР ), Президент України:\nздійснює загальне керівництво у сфері мобілізаційної\nпідготовки та мобілізації держави;\nвизначає мету, завдання, вид, обсяги, порядок і строки\nпроведення мобілізаційної підготовки та мобілізації;\nзабезпечує через Раду національної безпеки і оборони України\nкоординацію діяльності органів виконавчої влади, інших державних\nорганів, Збройних Сил України, інших військових формувань у сфері\nмобілізаційної підготовки та мобілізації;\nвизначає структуру та затверджує мобілізаційний план України\nна особливий період, Положення про мобілізаційну підготовку\nЗбройних Сил України, інших військових формувань, Положення про\nпорядок проведення мобілізації в Україні;\nнадає (позбавляє) право на звільнення від призову на\nвійськову службу в разі мобілізації та у воєнний час громадянам\nабо окремим категоріям громадян;\nвизначає порядок оголошення мобілізації;\nприймає рішення про введення воєнного чи надзвичайного стану\nв Україні або в окремих її місцевостях, про загальну або часткову\nмобілізацію та про демобілізацію із внесенням їх на затвердження\nВерховною Радою України;\nвстановлює режим роботи органів державної влади, інших\nдержавних органів під час мобілізації та у воєнний час;\nвидає акти з питань мобілізаційної підготовки та мобілізації."
    },
    {
      "provision_ref": "art12",
      "section": "12",
      "title": "Стаття 12. Кабінет Міністрів України",
      "content": "Кабінет Міністрів України:\nздійснює заходи з організації забезпечення мобілізаційної\nпідготовки та мобілізації в Україні в межах своїх повноважень,\nвидає акти з цих питань;\nорганізовує розроблення проекту мобілізаційного плану України\nна особливий період та подає його на затвердження Президентові\nУкраїни;\nорганізовує наукове, методологічне, методичне та інформаційне\nзабезпечення мобілізаційної підготовки та мобілізації;\nрозробляє проекти актів, які мають бути введені в дію під час\nмобілізації та у воєнний час;\nзатверджує Положення про мобілізаційну підготовку\nнаціональної економіки України;\nвизначає порядок управління національною економікою України\nта заходи із забезпечення її функціонування в особливий період;\nвизначає і затверджує основні показники мобілізаційного плану\nнаціональної економіки та мобілізаційні завдання (замовлення)\nцентральним і місцевим органам виконавчої влади, іншим державним\nорганам, Раді міністрів Автономної Республіки Крим на особливий\nперіод;\nвизначає джерела і порядок фінансування заходів\nмобілізаційної підготовки та мобілізації;\nстворює мобілізаційний резерв матеріально-технічних і\nсировинних ресурсів;\nвстановлює порядок розбронювання матеріальних цінностей\nмобілізаційного резерву, а також порядок їх відпуску в особливий\nперіод;\nвстановлює порядок створення, розвитку, утримання, передачі,\nліквідації і реалізації мобілізаційних потужностей;\nорганізовує роботу, пов'язану із створенням страхового фонду\nдокументації на продукцію мобілізаційного та оборонного\nпризначення;\nрозробляє проекти довготермінових державних програм\nформування страхового фонду документації на продукцію\nмобілізаційного та оборонного призначення;\nпогоджує довготермінові та річні програми мобілізаційної\nпідготовки державних органів, Автономної Республіки Крим,\nобластей, міст Києва та Севастополя;\nвизначає порядок укладання договорів (контрактів) на\nвиконання підприємствами, установами і організаціями\nмобілізаційних завдань (замовлень), зокрема на поставку\nматеріально-технічних ресурсів, виконання робіт та надання послуг,\nу тому числі щодо поставки готової продукції, забезпечення\nвиконання зазначених завдань (замовлень) матеріально-технічними\nресурсами, а також щодо їх фінансування;\nвизначає порядок передачі органами виконавчої влади, іншими\nдержавними органами, органами місцевого самоврядування\nмобілізаційних завдань (замовлень) підприємств, установ і\nорганізацій, які підлягають ліквідації (реорганізації), іншим\nпідприємствам, установам і організаціям, що залучаються до\nвиконання мобілізаційних завдань (замовлень);\nвизначає і затверджує ліміти та норми відчуження транспортних\nзасобів і техніки на період мобілізації та у воєнний час;\nпід час оголошення мобілізації здійснює контроль у межах\nсвоїх повноважень за здійсненням заходів щодо переведення Збройних\nСил України, інших військових формувань на організацію і штати\nвоєнного часу;\nорганізовує в разі оголошення мобілізації переведення\nнаціональної економіки на функціонування в умовах особливого\nперіоду;\nорганізовує бронювання військовозобов'язаних за органами\nдержавної влади, іншими державними органами, органами місцевого\nсамоврядування, підприємствами, установами і організаціями на\nперіод мобілізації та на воєнний час;\nорганізовує роботу і взаємодію центральних і місцевих органів\nвиконавчої влади, Ради міністрів Автономної Республіки Крим, інших\nдержавних органів у питаннях мобілізаційної підготовки та\nмобілізації;\nвизначає порядок проведення перевірок стану та оцінки\nмобілізаційної готовності національної економіки, органів\nдержавної влади, інших державних органів, органів місцевого\nсамоврядування, підприємств, установ і організацій,\nадміністративно-територіальних одиниць України;\nздійснює контроль за мобілізаційною підготовкою в Україні в\nмежах своїх повноважень та проводить кадрову політику щодо\nмобілізаційних підрозділів (працівників з питань мобілізаційної\nроботи);\nвстановлює статистичну звітність у сфері мобілізаційної\nпідготовки, щорічно доповідає Президентові України про стан\nмобілізаційної готовності держави;\nу разі необхідності ініціює питання про надання пільг\nпідприємствам, установам і організаціям, для яких встановлено\nмобілізаційні завдання (замовлення);\nрозробляє порядок відшкодування державою вартості майна, яке\nбуло примусово відчужено у підприємств, установ і організацій у\nзв'язку з виконанням ними мобілізаційних завдань (замовлень) в\nособливий період та громадян, які надають в установленому порядку\nпід час мобілізації будівлі, споруди, транспортні засоби та інше\nмайно, що є їх власністю, Збройним Силам України, іншим військовим\nформуванням;\nпланує і проводить військово-економічні мобілізаційні\nнавчання та тренування;\nорганізовує підвищення кваліфікації з питань мобілізаційної\nпідготовки та мобілізації керівників органів державної влади,\nінших державних органів, органів місцевого самоврядування,\nпідприємств, установ і організацій, працівників мобілізаційних\nпідрозділів та працівників з питань мобілізаційної роботи;\nвизначає порядок утворення і підготовки до розгортання\nспеціальних формувань;\nзабезпечує виконання законів України, інших\nнормативно-правових актів з питань мобілізаційної підготовки та\nмобілізації;\nорганізовує виконання зобов'язань за міжнародними договорами\nУкраїни про співробітництво у сфері мобілізаційної підготовки;\nорганізовує міждержавну кооперацію з питань\nвійськово-технічного співробітництва у сфері мобілізаційної\nпідготовки.\nСтаття 13. Повноваження центрального органу виконавчої влади\nз питань економічної політики\nЦентральний орган виконавчої влади з питань економічної\nполітики:\nздійснює методологічне та методичне забезпечення\nмобілізаційної підготовки національної економіки;\nпроводить аналіз економічного і військово-економічного\nпотенціалів національної економіки;\nздійснює координацію планування, методологічне забезпечення\nрозроблення проектів мобілізаційних планів та довготермінових і\nрічних програм мобілізаційної підготовки в органах виконавчої\nвлади, інших державних органах;\nбере участь у розробленні проектів законодавчих та інших\nнормативно-правових актів з питань мобілізаційної підготовки та\nмобілізації;\nкоординує роботу щодо створення, розвитку, утримання,\nпередачі, ліквідації і реалізації мобілізаційних потужностей;\nкоординує роботу щодо створення мобілізаційного резерву\nматеріально-технічних і сировинних ресурсів;\nорганізовує наукове забезпечення заходів мобілізаційної\nпідготовки національної економіки та формує завдання для\nпроведення наукових досліджень з цих питань;\nрозробляє і подає Кабінету Міністрів України проект\nмобілізаційного плану національної економіки України на особливий\nперіод;\nбере участь у формуванні бюджету держави на особливий період;\nаналізує стан мобілізаційної готовності національної\nекономіки України, подає щорічну доповідь Кабінету Міністрів\nУкраїни;\nузагальнює потреби Збройних Сил України та інших військових\nформувань і розробляє мобілізаційні завдання (замовлення) виходячи\nз економічних можливостей держави;\nвизначає потреби (обсяги) центральних і місцевих органів\nвиконавчої влади у фінансуванні заходів з мобілізаційної\nпідготовки для їх включення до проекту Державного бюджету України\nна відповідний рік;\nрозробляє критерії оцінок рівнів та здійснює контроль за\nстаном мобілізаційної готовності національної економіки України та\nпідприємств, установ і організацій, яким встановлені мобілізаційні\nзавдання (замовлення);\nзводить баланс та проводить економічний аналіз основних\nпоказників розвитку національної економіки на особливий період;\nбере участь у розробленні проектів державних програм\nекономічного і соціального розвитку України з метою урахування\nмобілізаційних потреб держави;\nкоординує роботу щодо підготовки пропозицій до проектів\nдержавних програм економічного і соціального розвитку України в\nчастині мобілізаційної підготовки;\nкоординує роботу з утворення та підготовки спеціальних\nформувань, призначених для передачі до Збройних Сил України та\nінших військових формувань під час проведення мобілізації;\nздійснює контроль за виконанням довготермінових і річних\nпрограм мобілізаційної підготовки національної економіки;\nорганізовує бронювання військовозобов'язаних на період\nмобілізації та на воєнний час, забезпечує надання звітності з\nпитань бронювання військовозобов'язаних у порядку, визначеному\nКабінетом Міністрів України;\nбере участь в узагальненні практики застосування актів\nзаконодавства з питань мобілізаційної підготовки та мобілізації,\nрозробляє пропозиції щодо вдосконалення законодавства та в\nустановленому порядку вносить їх на розгляд Кабінету Міністрів\nУкраїни."
    },
    {
      "provision_ref": "art14",
      "section": "14",
      "title": "Стаття 14. Повноваження Міністерства оборони України",
      "content": "1. Міністерство оборони України:\nорганізовує планування, методологічне, методичне, наукове,\nфінансове та матеріально-технічне забезпечення заходів\nмобілізаційної підготовки та мобілізації у Збройних Силах України;\nорганізовує в мирний час накопичення в непорушному запасі та\nмобілізаційному резерві Збройних Сил України озброєння, військової\nтехніки, інших матеріально-технічних засобів, продовольства,\nречового та іншого майна, забезпечує створення, формування і\nведення страхового фонду документації на продукцію мобілізаційного\nта оборонного призначення і створення резерву військово-навчених\nресурсів на період мобілізації та на воєнний час;\nзабезпечує проведення мобілізації та демобілізації у Збройних\nСилах України і бере участь у забезпеченні мобілізації та\nдемобілізації в інших військових формуваннях;\nзабезпечує формування військово-технічної політики та\nпропозицій щодо мобілізаційних завдань (замовлень) на створення,\nвиробництво та ремонт озброєння, військової техніки, інших\nматеріально-технічних засобів;\nздійснює контроль за станом мобілізаційної готовності у\nЗбройних Силах України та за підготовкою підприємств, установ і\nорганізацій до виконання мобілізаційних завдань (замовлень) для\nзадоволення потреб Збройних Сил України, інших військових\nформувань;\nбере участь у розробленні проектів законів та інших\nнормативно-правових актів з питань мобілізаційної підготовки та\nмобілізації у Збройних Силах України, інших військових\nформуваннях;\nукладає в установленому порядку договори (контракти) на\nвиконання мобілізаційних завдань (замовлень) з підприємствами,\nустановами і організаціями, які залучаються ним до виконання\nмобілізаційних завдань (замовлень), і підприємствами, які\nздійснюють поставку військової продукції;\nподає до Кабінету Міністрів України проект мобілізаційного\nплану Збройних Сил України, інших військових формувань;\nподає Кабінету Міністрів України пропозиції щодо потреб\nЗбройних Сил України на особливий період, інших військових\nформувань, які включені до схеми мобілізаційного розгортання,\nвиходячи з економічних можливостей держави;\nбере участь у плануванні мобілізаційної підготовки у\nвідповідних центральних органах виконавчої влади (за сферою їх\nуправління чи галуззю національної економіки).\n2. Міністерство оборони України через Генеральний штаб\nЗбройних Сил України:\nрозробляє схему мобілізаційного розгортання Збройних Сил\nУкраїни та спеціальних формувань, призначених для передачі під час\nмобілізації до Збройних Сил України, а також організовує\nрозроблення схеми мобілізаційного розгортання інших військових\nформувань та спеціальних формувань, призначених для передачі до\nінших військових формувань під час мобілізації;\nрозробляє проект мобілізаційного плану Збройних Сил України,\nінших військових формувань;\nпланує і здійснює методологічне, методичне та наукове\nзабезпечення мобілізаційної підготовки Збройних Сил України, інших\nвійськових формувань;\nпланує в мирний час накопичення в непорушному запасі та\nмобілізаційному резерві Збройних Сил України озброєння, військової\nтехніки, інших матеріально-технічних засобів, продовольства,\nречового та іншого майна і створення резерву військово-навчених\nлюдських ресурсів на період мобілізації та на воєнний час;\nвизначає потреби Збройних Сил України на особливий період,\nузагальнює потреби інших військових формувань, які включені до\nсхеми мобілізаційного розгортання, виходячи з економічних\nможливостей держави;\nбере участь у формуванні військово-технічної політики;\nготує пропозиції щодо мобілізаційних завдань (замовлень) на\nстворення, виробництво та ремонт озброєння, військової техніки,\nінших матеріально-технічних засобів;\nразом з центральними і місцевими органами виконавчої влади,\nорганами місцевого самоврядування забезпечує функціонування\nсистеми військового обліку громадян;\nрозробляє проекти законів та інших нормативно-правових актів\nз питань мобілізаційної підготовки та мобілізації у Збройних Силах\nУкраїни, інших військових формуваннях;\nпланує і здійснює заходи щодо мобілізації та демобілізації у\nЗбройних Силах України; бере участь у проведенні мобілізації та\nдемобілізації в інших військових формуваннях;\nрозробляє штати і табелі до штатів оснащення\nматеріально-технічними засобами спеціальних формувань, призначених\nдля передачі під час мобілізації до Збройних Сил України; бере\nучасть у розробленні штатів і табелів до штатів щодо оснащення\nматеріально-технічними засобами спеціальних формувань, призначених\nдля передачі до інших військових формувань під час мобілізації;\nбере участь в укладанні в установленому порядку договорів\n(контрактів) на виконання мобілізаційних завдань (замовлень) з\nпідприємствами, установами і організаціями, які залучаються ним до\nвиконання мобілізаційних завдань (замовлень), і підприємствами,\nякі здійснюють поставку військової продукції;\nпланує і організовує підготовку та перепідготовку\nвійськовозобов'язаних.\nСтаття 15. Повноваження інших центральних органів виконавчої\nвлади та інших державних органів\nЦентральні органи виконавчої влади та інші державні органи:\nрозробляють мобілізаційні плани, довготермінові і річні\nпрограми мобілізаційної підготовки у відповідних сферах управління\nта галузях національної економіки;\nздійснюють методологічне, методичне і наукове забезпечення\nмобілізаційної підготовки та мобілізації у відповідній сфері\nуправління та галузі національної економіки;\nпланують, організовують і контролюють мобілізаційну\nпідготовку у відповідній сфері управління, галузі національної\nекономіки та здійснюють заходи щодо переведення її на\nфункціонування в умовах особливого періоду;\nзабезпечують державне регулювання мобілізаційної підготовки у\nвідповідній сфері управління та галузі національної економіки,\nкерують мобілізаційною підготовкою підприємств, установ і\nорганізацій, що належать до сфери їх управління або залучаються\nними до виконання мобілізаційних завдань (замовлень);\nвизначають у відповідній сфері управління, галузі\nнаціональної економіки можливості щодо задоволення потреб Збройних\nСил України, інших військових формувань, національної економіки та\nзабезпечення життєдіяльності населення в умовах особливого\nперіоду;\nвизначають потреби (обсяги) у фінансуванні заходів з\nмобілізаційної підготовки;\nутворюють мобілізаційні підрозділи;\nздійснюють заходи щодо забезпечення виконання мобілізаційних\nпланів, довготермінових і річних програм мобілізаційної підготовки\nу відповідній сфері управління та галузі національної економіки;\nдоводять (встановлюють) мобілізаційні завдання (замовлення)\nдо підприємств, установ і організацій, що належать до сфери їх\nуправління;\nукладають договори (контракти) про виконання мобілізаційних\nзавдань (замовлень) з підприємствами, установами і організаціями,\nщо належать до сфери їх управління або залучаються ними до\nвиконання мобілізаційних завдань (замовлень);\nзабезпечують виконання підприємствами, установами і\nорганізаціями мобілізаційних завдань (замовлень) відповідно до\nукладених договорів (контрактів);\nвносять у межах своїх повноважень до Кабінету Міністрів\nУкраїни пропозиції щодо формування довготермінових і річних\nпрограм мобілізаційної підготовки;\nу разі ліквідації (реорганізації) підприємств, установ і\nорганізацій, для яких встановлено мобілізаційні завдання\n(замовлення), здійснюють заходи щодо передачі таких завдань\n(замовлень) іншим підприємствам, установам, організаціям у\nпорядку, визначеному Кабінетом Міністрів України;\nорганізовують під час мобілізації здійснення комплексу\nзаходів щодо переведення підприємств, установ і організацій, що\nналежать до сфери їх управління, на роботу в умовах особливого\nперіоду;\nнадають центральному органу виконавчої влади з питань\nекономічної політики пропозиції щодо бронювання у відповідних\nсферах управління військовозобов'язаних на період мобілізації та\nна воєнний час; організовують їх бронювання; забезпечують надання\nзвітності з питань бронювання військовозобов'язаних у порядку,\nвизначеному Кабінетом Міністрів України;\nзабезпечують разом з Міністерством оборони України\nфункціонування системи військового обліку громадян України;\nорганізовують підвищення кваліфікації працівників\nмобілізаційних підрозділів та працівників з питань мобілізаційної\nроботи;\nорганізовують створення, розвиток, утримання, передачу,\nліквідацію та реалізацію мобілізаційних потужностей на\nпідприємствах, в установах і організаціях, що належать до сфери їх\nуправління або залучаються ними до виконання мобілізаційних\nзавдань (замовлень);\nорганізовують створення, формування і ведення страхового\nфонду документації на продукцію мобілізаційного та оборонного\nпризначення;\nрозробляють в установленому порядку програми створення\nстрахового фонду документації на продукцію мобілізаційного та\nоборонного призначення;\nздійснюють контроль за створенням, зберіганням та\nобслуговуванням мобілізаційного резерву матеріально-технічних і\nсировинних ресурсів на підприємствах, в установах і організаціях,\nщо належать до сфери їх управління або залучаються ними до\nвиконання мобілізаційних завдань (замовлень);\nрозробляють і затверджують нормативно-правові акти з питань\nмобілізаційної підготовки та мобілізації у відповідній сфері\nуправління, галузі національної економіки;\nформують проекти основних показників мобілізаційних планів у\nвідповідній сфері управління, галузі національної економіки;\nзабезпечують виконання законів України та інших\nнормативно-правових актів з питань мобілізаційної підготовки та\nмобілізації;\nподають центральному органу виконавчої влади з питань\nекономічної політики щорічну доповідь про стан мобілізаційної\nготовності відповідних сфер управління, галузей національної\nекономіки та про хід виконання довготермінових і річних програм\nмобілізаційної підготовки у порядку, встановленому Кабінетом\nМіністрів України;\nвзаємодіють з центральними і місцевими органами виконавчої\nвлади, іншими державними органами, органами місцевого\nсамоврядування з питань мобілізаційної підготовки та мобілізації і\nодержують від них в установленому законодавством порядку\nінформацію, документи і матеріали, необхідні для виконання\nмобілізаційних завдань (замовлень);\nнадають інформацію Раді міністрів Автономної Республіки Крим,\nмісцевим органам виконавчої влади та органам місцевого\nсамоврядування з питань, що належать до їх компетенції, про\nхарактер мобілізаційних завдань (замовлень), встановлених ними для\nпідприємств, установ і організацій, які знаходяться на їх\nтериторії.\nСтаття 16. Повноваження Ради міністрів Автономної Республіки\nКрим\nРада міністрів Автономної Республіки Крим:\nформує проект основних показників мобілізаційного плану\nАвтономної Республіки Крим;\nрозробляє мобілізаційний план, довготермінові і річні\nпрограми мобілізаційної підготовки Автономної Республіки Крим;\nздійснює методичне забезпечення мобілізаційної підготовки та\nмобілізації органів влади Автономної Республіки Крим;\nкерує мобілізаційною підготовкою органів влади Автономної\nРеспубліки Крим;\nпланує, організовує і контролює мобілізаційну підготовку в\nАвтономній Республіці Крим, переведення галузей економіки\nреспубліки на функціонування в умовах особливого періоду;\nвизначає можливості економіки Автономної Республіки Крим щодо\nзадоволення потреб Збройних Сил України, інших військових\nформувань, національної економіки та забезпечення життєдіяльності\nнаселення в умовах особливого періоду;\nвизначає потреби (обсяги) у фінансуванні заходів з\nмобілізаційної підготовки;\nутворює мобілізаційні підрозділи;\nздійснює заходи щодо забезпечення виконання мобілізаційного\nплану, довготермінових і річних програм мобілізаційної підготовки;\nдоводить (встановлює) мобілізаційні завдання (замовлення) до\nінших органів влади Автономної Республіки Крим;\nзабезпечує виконання підприємствами, установами і\nорганізаціями мобілізаційних завдань (замовлень) відповідно до\nукладених договорів (контрактів);\nвносить у межах своїх повноважень до Кабінету Міністрів\nУкраїни пропозиції щодо формування довготермінових і річних\nпрограм мобілізаційної підготовки;\nзабезпечує разом з Міністерством оборони України\nфункціонування системи військового обліку громадян України;\nорганізовує бронювання військовозобов'язаних на період мобілізації\nта на воєнний час, забезпечує надання звітності з питань\nбронювання військовозобов'язаних у порядку, визначеному Кабінетом\nМіністрів України;\nзабезпечує надання військовим комісаріатам відомостей про\nреєстрацію, банкрутство (ліквідацію) підприємств, установ і\nорганізацій згідно із законодавством;\nорганізовує підвищення кваліфікації працівників\nмобілізаційних підрозділів та працівників з питань мобілізаційної\nроботи;\nорганізовує створення, розвиток, утримання, передачу,\nліквідацію та реалізацію мобілізаційних потужностей;\nорганізовує створення, формування і ведення страхового фонду\nдокументації на продукцію мобілізаційного та оборонного\nпризначення;\nздійснює контроль за створенням, зберіганням та\nобслуговуванням мобілізаційного резерву матеріально-технічних і\nсировинних ресурсів;\nподає центральному органу виконавчої влади з питань\nекономічної політики щорічну доповідь про стан мобілізаційної\nготовності Автономної Республіки Крим та про хід виконання\nдовготермінових і річних програм мобілізаційної підготовки в\nпорядку, встановленому Кабінетом Міністрів України;\nодержує від центральних органів виконавчої влади необхідну\nінформацію з питань, що належать до їх компетенції, про характер\nмобілізаційних завдань (замовлень), встановлених підприємствам,\nустановам і організаціям, що знаходяться на території Автономної\nРеспубліки Крим, з метою планування раціонального використання\nлюдських і матеріальних ресурсів під час мобілізації та у воєнний\nчас;\nорганізовує під час мобілізації в установленому порядку\nсвоєчасне оповіщення та прибуття громадян, які призиваються на\nвійськову службу, техніки на збірні пункти та у військові частини,\nвиділення будівель, споруд, земельних ділянок, транспортних та\nінших матеріально-технічних засобів і надання послуг Збройним\nСилам України, іншим військовим формуванням відповідно до\nмобілізаційного плану;\nзабезпечує виконання законів України та інших\nнормативно-правових актів з питань мобілізаційної підготовки та\nмобілізації."
    },
    {
      "provision_ref": "art17",
      "section": "17",
      "title": "Стаття 17. Місцеві органи виконавчої влади",
      "content": "Місцеві органи виконавчої влади:\nберуть участь у формуванні проектів основних показників\nмобілізаційного плану;\nрозробляють мобілізаційні плани, довготермінові та річні\nпрограми мобілізаційної підготовки у відповідних регіонах;\nздійснюють методичне забезпечення мобілізаційної підготовки\nта мобілізації органів місцевого самоврядування, підприємств,\nустанов і організацій, що перебувають у державній або комунальній\nвласності (у тому числі у спільній власності територіальних громад\nі передані до сфери їх управління), які залучаються ними до\nвиконання мобілізаційних завдань (замовлень);\nпланують, організовують і контролюють мобілізаційну\nпідготовку на території відповідних адміністративно-територіальних\nодиниць та переведення їх економіки на функціонування в умовах\nособливого періоду;\nкерують мобілізаційною підготовкою на території відповідних\nадміністративно-територіальних одиниць, контролюють стан\nмобілізаційної готовності підприємств, установ і організацій, що\nперебувають у державній або комунальній власності (у тому числі у\nспільній власності територіальних громад і передані до сфери їх\nуправління), які залучаються ними до виконання мобілізаційних\nзавдань (замовлень);\nвизначають можливості адміністративно-територіальних одиниць\nщодо задоволення потреб Збройних Сил України, інших військових\nформувань, національної економіки та забезпечення життєдіяльності\nнаселення в умовах особливого періоду;\nвизначають потреби (обсяги) у фінансуванні заходів з\nмобілізаційної підготовки;\nутворюють мобілізаційні підрозділи;\nздійснюють заходи щодо забезпечення виконання мобілізаційних\nпланів, довготермінових і річних програм мобілізаційної\nпідготовки;\nдоводять (встановлюють) мобілізаційні завдання (замовлення)\nдо органів місцевого самоврядування та передають їм необхідні\nфінансові ресурси;\nдоводять розпорядження про виконання мобілізаційних завдань\n(замовлень) до підприємств, установ і організацій, що перебувають\nу державній або комунальній власності (у тому числі у спільній\nвласності територіальних громад і передані до сфери їх\nуправління), які залучаються ними до виконання мобілізаційних\nзавдань (замовлень), та укладають з ними договори (контракти);\nзабезпечують виконання підприємствами, установами і\nорганізаціями, які знаходяться на території відповідних\nадміністративно-територіальних одиниць, мобілізаційних завдань\n(замовлень);\nвносять у межах своїх повноважень до Кабінету Міністрів\nУкраїни пропозиції щодо формування довготермінових і річних\nпрограм мобілізаційної підготовки;\nу разі ліквідації (реорганізації) підприємств, установ і\nорганізацій, що перебувають у державній або комунальній власності\n(у тому числі у спільній власності територіальних громад і\nпередані до сфери їх управління), які залучаються ними до\nвиконання мобілізаційних завдань (замовлень), здійснюють заходи\nщодо передачі таких завдань (замовлень) іншим підприємствам,\nустановам і організаціям у порядку, визначеному Кабінетом\nМіністрів України;\nорганізовують під час мобілізації здійснення комплексу\nзаходів щодо переведення підприємств, установ і організацій, що\nперебувають у державній або комунальній власності (у тому числі у\nспільній власності територіальних громад і передані до сфери їх\nуправління), які залучаються ними до виконання мобілізаційних\nзавдань (замовлень), на роботу в умовах особливого періоду;\nзабезпечують разом з військовими комісаріатами функціонування\nсистеми військового обліку громадян України, організовують\nбронювання військовозобов'язаних на період мобілізації та на\nвоєнний час, забезпечують надання звітності з питань бронювання\nвійськовозобов'язаних у порядку, визначеному Кабінетом Міністрів\nУкраїни;\nзабезпечують надання військовим комісаріатам відомостей про\nреєстрацію, банкрутство (ліквідацію) підприємств, установ і\nорганізацій згідно із законодавством;\nсприяють військовим комісаріатам у їх роботі в мирний час та\nпід час мобілізації;\nорганізовують підвищення кваліфікації працівників\nмобілізаційних підрозділів та працівників з питань мобілізаційної\nроботи;\nорганізовують створення, розвиток, утримання, передачу,\nліквідацію та реалізацію мобілізаційних потужностей на\nпідприємствах, в установах і організаціях, що перебувають у\nдержавній або комунальній власності (у тому числі у спільній\nвласності територіальних громад і передані до сфери їх\nуправління), які залучаються ними до виконання мобілізаційних\nзавдань (замовлень);\nорганізовують створення, формування і ведення страхового\nфонду документації на продукцію мобілізаційного та оборонного\nпризначення;\nздійснюють контроль за створенням, зберіганням та\nобслуговуванням мобілізаційного резерву матеріально-технічних і\nсировинних ресурсів на підприємствах, в установах і організаціях,\nщо перебувають у державній або комунальній власності (у тому числі\nу спільній власності територіальних громад і передані до сфери їх\nуправління), які залучаються ними до виконання мобілізаційних\nзавдань (замовлень);\nорганізовують під час мобілізації в установленому порядку\nсвоєчасне оповіщення і прибуття громадян, які призиваються на\nвійськову службу, техніки на збірні пункти та у військові частини,\nвиділення будівель, споруд, земельних ділянок, транспортних та\nінших матеріально-технічних засобів і надання послуг Збройним\nСилам України, іншим військовим формуванням відповідно до\nмобілізаційних планів;\nзабезпечують виконання законів України та інших\nнормативно-правових актів з питань мобілізаційної підготовки і\nмобілізації;\nподають центральному органу виконавчої влади з питань\nекономічної політики щорічну доповідь про стан мобілізаційної\nготовності на території області, міст Києва і Севастополя та про\nхід виконання довготермінових і річних програм мобілізаційної\nпідготовки в порядку, встановленому Кабінетом Міністрів України;\nодержують від центральних органів виконавчої влади необхідну\nінформацію з питань, що належать до їх компетенції, а також про\nхарактер мобілізаційних завдань (замовлень), встановлених\nпідприємствам, установам і організаціям, що знаходяться на\nтериторії відповідних адміністративно-територіальних одиниць, з\nметою планування раціонального використання людських і\nматеріальних ресурсів під час мобілізації та у воєнний час."
    },
    {
      "provision_ref": "art18",
      "section": "18",
      "title": "Стаття 18. Органи місцевого самоврядування",
      "content": "Виконавчі органи сільських, селищних, міських рад:\nпланують, організовують і забезпечують мобілізаційну\nпідготовку та мобілізацію на території відповідних населених\nпунктів;\nберуть участь у формуванні проектів основних показників\nмобілізаційного плану;\nрозробляють мобілізаційні плани, довготермінові і річні\nпрограми мобілізаційної підготовки;\nзабезпечують на території відповідних населених пунктів\nвиконання мобілізаційних завдань (замовлень) підприємствами,\nустановами і організаціями, що перебувають у комунальній власності\nабо залучаються ними до виконання цих завдань (замовлень);\nздійснюють під час оголошення мобілізації заходи щодо\nпереведення підприємств, установ і організацій, які знаходяться на\nтериторії відповідних населених пунктів, на роботу в умовах\nособливого періоду;\nдоводять розпорядження про виконання мобілізаційних завдань\n(замовлень) до підприємств, установ і організацій, що перебувають\nу комунальній власності, які знаходяться на території відповідних\nнаселених пунктів, та укладають з ними договори (контракти);\nкерують мобілізаційною підготовкою підприємств, установ і\nорганізацій, що перебувають у комунальній власності або\nзалучаються ними до виконання мобілізаційних завдань (замовлень);\nздійснюють контроль за створенням, зберіганням та\nобслуговуванням мобілізаційного резерву матеріально-технічних і\nсировинних ресурсів на підприємствах, в установах і організаціях,\nщо перебувають у комунальній власності або залучаються ними до\nвиконання мобілізаційних завдань (замовлень);\nу разі ліквідації (реорганізації) підприємств, установ і\nорганізацій, що перебувають у комунальній власності і яким\nвстановлено мобілізаційні завдання (замовлення) або які\nзалучаються до їх виконання, здійснюють заходи щодо передачі таких\nзавдань (замовлень) іншим підприємствам, установам і організаціям,\nякі знаходяться на території відповідних населених пунктів, у\nпорядку, визначеному Кабінетом Міністрів України;\nорганізовують під час мобілізації в установленому порядку\nсвоєчасне оповіщення та прибуття громадян, які призиваються на\nвійськову службу, техніки на збірні пункти та у військові частини,\nвиділення будівель, споруд, земельних ділянок, транспортних та\nінших матеріально-технічних засобів і надання послуг Збройним\nСилам України, іншим військовим формуванням відповідно до\nмобілізаційних планів;\nзабезпечують на території відповідних населених пунктів\nведення військового обліку військовозобов'язаних і призовників,\nбронювання військовозобов'язаних на період мобілізації та на\nвоєнний час і надання звітності щодо бронювання\nвійськовозобов'язаних у порядку, визначеному Кабінетом Міністрів\nУкраїни;\nзабезпечують надання військовим комісаріатам відомостей про\nреєстрацію, банкрутство (ліквідацію) підприємств, установ і\nорганізацій, що належать до сфери їх управління, згідно із\nзаконодавством;\nсприяють військовим комісаріатам у їх роботі в мирний час та\nпід час мобілізації;\nодержують від місцевих органів виконавчої влади необхідну\nінформацію про характер мобілізаційних завдань (замовлень),\nвстановлених підприємствам, установам і організаціям, які\nзнаходяться на території відповідних населених пунктів, з метою\nпланування раціонального використання людських і матеріальних\nресурсів під час мобілізації та у воєнний час;\nвирішують разом з місцевими органами виконавчої влади питання\nщодо виконання мобілізаційних завдань (замовлень) підприємствами,\nустановами і організаціями, що перебувають у комунальній власності\nабо залучаються ними до виконання цих завдань (замовлень), у разі\nвтрати зв'язку із зазначеними підприємствами, установами і\nорганізаціями під час мобілізації та у воєнний час;\nзабезпечують на території відповідних населених пунктів\nвиконання законів України та інших нормативно-правових актів з\nпитань мобілізаційної підготовки та мобілізації."
    },
    {
      "provision_ref": "art19",
      "section": "19",
      "title": "Стаття 19. Судові органи",
      "content": "Організаційне забезпечення мобілізаційної підготовки\nКонституційного Суду України, Верховного Суду України та вищих\nспеціалізованих судів здійснює Кабінет Міністрів України, інших\nсудів загальної юрисдикції - Державна судова адміністрація\nУкраїни."
    },
    {
      "provision_ref": "art20",
      "section": "20",
      "title": "Стаття 20. Органи прокуратури України",
      "content": "Генеральна прокуратура України забезпечує мобілізаційну\nпідготовку органів прокуратури України для функціонування в\nособливий період.\nСтаття 21. Обов'язки підприємств, установ і організацій щодо\nмобілізаційної підготовки та мобілізації\n1. Підприємства, установи і організації зобов'язані:\nпланувати і здійснювати заходи щодо розробки мобілізаційних\nпланів та підготовки до виконання покладених на них мобілізаційних\nзавдань (замовлень) і забезпечувати поставку продукції згідно з\nукладеними договорами (контрактами) та надавати звіти з цих питань\nвідповідним органам виконавчої влади, іншим державним органам та\nорганам місцевого самоврядування, які є замовниками мобілізаційних\nзавдань (замовлень);\nу разі їх ліквідації (реорганізації) своєчасно сповіщати про\nце відповідні органи державної влади, інші державні органи та\nоргани місцевого самоврядування, з якими укладено договори\n(контракти) на виконання мобілізаційних завдань (замовлень);\nздійснювати під час мобілізації заходи щодо переведення\nвиробництва (діяльності) на функціонування в умовах особливого\nперіоду;\nутримувати в належному стані техніку, будівлі, споруди та\nоб'єкти інфраструктури, що належать для передачі в разі\nмобілізації Збройним Силам України, іншим військовим формуванням\nабо призначені для спільного з ними використання у воєнний час;\nсприяти військовим комісаріатам у їх роботі в мирний час та\nпід час мобілізації;\nзабезпечувати своєчасне прибуття працівників, які\nпризиваються на військову службу в разі мобілізації, на збірні\nпункти та до військових частин;\nзабезпечувати в разі мобілізації доставку техніки на збірні\nпункти та у військові частини згідно з мобілізаційними завданнями\n(замовленнями);\nздійснювати заходи щодо підготовки до розгортання спеціальних\nформувань, призначених для передачі в разі мобілізації до Збройних\nСил України, інших військових формувань, розгортання та передачі\nїх в особливий період згідно з мобілізаційними планами;\nнадавати під час мобілізації будівлі, споруди, транспортні та\nінші матеріально-технічні засоби Збройним Силам України, іншим\nвійськовим формуванням згідно з мобілізаційними планами з\nнаступним відшкодуванням їх вартості в порядку, встановленому\nзаконом;\nстворювати та утримувати мобілізаційні потужності, створювати\nі зберігати мобілізаційний резерв матеріально-технічних і\nсировинних ресурсів згідно з мобілізаційними завданнями\n(замовленнями);\nзабезпечувати формування і ведення страхового фонду\nдокументації на продукцію мобілізаційного та оборонного\nпризначення;\nвести облік військовозобов'язаних і призовників із числа\nпрацюючих, здійснювати заходи щодо бронювання\nвійськовозобов'язаних на період мобілізації та на воєнний час і\nнадавати звітність із цих питань відповідним органам державної\nвлади, іншим державним органам та органам місцевого самоврядування\nв установленому порядку;\nнадавати відповідним органам державної влади, іншим державним\nорганам та органам місцевого самоврядування інформацію, необхідну\nдля планування і здійснення мобілізаційних заходів;\nутворювати мобілізаційні підрозділи та призначати працівників\nз питань мобілізаційної роботи.\n2. Підприємства, установи і організації, які є виконавцями\nмобілізаційних завдань (замовлень) з виробництва продукції,\nукладають договори (контракти) з підприємствами, установами і\nорганізаціями - виробниками (співвиконавцями) комплектуючих\nвиробів, постачальниками матеріально-технічних засобів, сировини.\n3. Підприємства, установи і організації не можуть\nвідмовлятися від укладання договорів (контрактів) на виконання\nмобілізаційних завдань (замовлень), якщо їх можливості з\nурахуванням мобілізаційного розгортання та переданих їм\nматеріально-фінансових ресурсів дають змогу виконати ці\nмобілізаційні завдання (замовлення).\nСтаття 22. Обов'язки громадян щодо мобілізаційної підготовки\nта мобілізації\n1. Громадяни зобов'язані:\nз'являтися за викликом до військових комісаріатів для\nпостановки на військовий облік та визначення призначення на\nвоєнний час;\nнадавати в установленому порядку під час мобілізації будівлі,\nспоруди, транспортні засоби та інше майно, власниками яких вони є,\nЗбройним Силам України, іншим військовим формуванням з наступним\nвідшкодуванням державою їх вартості в порядку, встановленому\nзаконом.\n2. Громадяни, які перебувають у запасі і не призвані на\nвійськову службу під час мобілізації, можуть бути відповідно до\nзакону залучені до виконання робіт, які мають оборонний характер.\nГромадяни, які здійснюють підприємницьку діяльність,\nвиконують мобілізаційні завдання (замовлення) згідно з укладеними\nдоговорами (контрактами).\n3. Під час мобілізації громадяни, які підлягають призову на\nвійськову службу, зобов'язані з'явитися на збірні пункти у строки,\nзазначені в отриманих ними документах (мобілізаційних\nпосвідченнях, повістках або розпорядженнях військових комісарів).\n4. Громадяни, які перебувають у запасі, завчасно приписуються\nдо військових частин (призначаються) для проходження військової\nслужби у воєнний час або для використання їх як працівників\nЗбройних Сил України, інших військових формувань.\n5. Призов громадян на військову службу під час мобілізації\nабо залучення їх для використання як працівників Збройних Сил\nУкраїни, інших військових формувань здійснюють місцеві органи\nвиконавчої влади через військові комісаріати.\n6. Громадянам, які перебувають на військовому обліку, з\nмоменту оголошення мобілізації забороняється зміна місця\nпроживання (перебування) без дозволу військового комісара.\nСтаття 23. Відстрочка від призову на військову службу під час\nмобілізації\nНе підлягають призову на військову службу під час мобілізації\nвійськовозобов'язані:\nзаброньовані на період мобілізації та на воєнний час за\nорганами державної влади, іншими державними органами, органами\nмісцевого самоврядування, а також за підприємствами, установами і\nорганізаціями в порядку, встановленому Кабінетом Міністрів\nУкраїни;\nвизнані відповідно до висновку військово-лікарської комісії\nтимчасово непридатними до військової служби за станом здоров'я на\nтермін до шести місяців (з наступним проходженням\nвійськово-лікарської комісії);\nчоловіки, на утриманні яких перебувають п'ять і більше дітей\nвіком до 16 років (такі чоловіки можуть бути призвані на військову\nслужбу у разі їх згоди тільки за місцем проживання);\nжінки, на утриманні яких перебувають діти віком до 16 років\n(такі жінки можуть бути призвані на військову службу в разі їх\nзгоди і тільки за місцем проживання);\nзайняті постійним доглядом за особами, що його потребують,\nвідповідно до законодавства України, в разі відсутності інших\nосіб, які можуть здійснювати такий догляд;\nнародні депутати України, депутати Верховної Ради Автономної\nРеспубліки Крим;\nінші військовозобов'язані або окремі категорії громадян у\nпередбачених законами випадках."
    },
    {
      "provision_ref": "art24",
      "section": "24",
      "title": "Стаття 24. Мета бронювання військовозобов'язаних",
      "content": "Бронювання військовозобов'язаних, які перебувають у запасі,\nздійснюється в мирний та у воєнний час з метою забезпечення\nфункціонування органів державної влади, інших державних органів,\nорганів місцевого самоврядування, а також підприємств, установ і\nорганізацій в особливий період.\nСтаття 25. Організація і порядок бронювання\nвійськовозобов'язаних\n1. Бронюванню підлягають військовозобов'язані, які працюють в\nорганах державної влади, інших державних органах, органах\nмісцевого самоврядування та на підприємствах, в установах і\nорганізаціях, яким встановлено мобілізаційні завдання\n(замовлення), у разі, якщо це необхідно для забезпечення\nфункціонування зазначених органів та виконання мобілізаційних\nзавдань (замовлень).\n2. Організація, порядок, обсяги та переліки посад і професій\nвійськовозобов'язаних, які підлягають бронюванню на період\nмобілізації та на воєнний час, визначаються цим Законом, актами\nПрезидента України та Кабінету Міністрів України.\nСтаття 26. Відповідальність за організацію мобілізаційної\nпідготовки та стан мобілізаційної готовності\n1. Відповідальність за організацію мобілізаційної підготовки\nта стан мобілізаційної готовності органів державної влади, інших\nдержавних органів, органів місцевого самоврядування,\nадміністративно-територіальних одиниць і населених пунктів,\nЗбройних Сил України, інших військових формувань, сил цивільного\nзахисту та підприємств, установ і організацій покладається на\nвідповідних керівників.\n2. Посадові особи, винні в порушенні законів України та інших\nнормативно-правових актів з питань мобілізаційної підготовки та\nмобілізації, а також громадяни за невиконання своїх обов'язків\nщодо мобілізаційної підготовки та мобілізації несуть\nвідповідальність згідно із законом.\n1. Цей Закон набирає чинності з дня його опублікування.\n2. Кабінету Міністрів України протягом трьох місяців з дня\nнабрання чинності цим Законом:\nподати до Верховної Ради України пропозиції про внесення змін\nдо законів України, що випливають із цього Закону;\nпривести свої нормативно-правові акти у відповідність із цим\nЗаконом;\nзабезпечити підготовку і видання нормативно-правових актів,\nщо випливають із цього Закону;\nзабезпечити перегляд і скасування міністерствами та іншими\nцентральними органами виконавчої влади їх нормативно-правових\nактів, що суперечать цьому Закону.\n3. До набрання чинності законом, що визначатиме порядок\nвідшкодування вартості майна, яке було примусово відчужено у\nвласника під час мобілізації, таке відшкодування здійснюється у\nвстановленому Кабінетом Міністрів України порядку\"."
    }
  ],
  "definitions": []
}