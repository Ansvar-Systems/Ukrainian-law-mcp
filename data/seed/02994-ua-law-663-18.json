{
  "id": "ua-law-663-18",
  "type": "statute",
  "title": "Закон України (663-18)",
  "title_en": "",
  "short_name": "663-18",
  "status": "in_force",
  "issued_date": "2013-10-24",
  "url": "https://zakon.rada.gov.ua/laws/show/663-18",
  "description": "Official legislative act of Ukraine ingested from the Verkhovna Rada legal portal.",
  "provisions": [
    {
      "provision_ref": "art1",
      "section": "1",
      "title": "Стаття 1. Визначення термінів",
      "content": "У цьому Законі наведені нижче терміни вживаються в такому значенні:\nадміністратор комерційного обліку електричної енергії (адміністратор комерційного обліку) - суб’єкт ринку електричної енергії, який забезпечує організацію та адміністрування комерційного обліку електричної енергії на ринку електричної енергії, а також виконує функції центральної агрегації даних комерційного обліку на ринку електричної енергії;\nадміністратор розрахунків - суб’єкт ринку електричної енергії, який забезпечує організацію роботи ринку електричної енергії та проведення розрахунків на балансуючому ринку та ринку допоміжних послуг;\nакредитація постачальника послуг комерційного обліку (акредитація) - документальне засвідчення адміністратором комерційного обліку правочинності та компетентності відповідного суб’єкта господарювання надавати послуги комерційного обліку на ринку електричної енергії у порядку, встановленому кодексом комерційного обліку;\nалгоритм розподілу коштів - порядок розподілу уповноваженим банком коштів з поточних рахунків із спеціальним режимом використання без платіжних доручень, який встановлюється національною комісією, що здійснює державне регулювання у сферах енергетики та комунальних послуг, відповідно до цього Закону;\nбалансуюча група - об’єднання сторін, відповідальних за баланс, що створюється відповідно до цього Закону, в рамках якого одна сторона, що входить до такого об’єднання, несе відповідальність за небаланс електричної енергії усіх інших сторін, що входять до такого об’єднання;\nбалансуюча група виробників за \"зеленим\" тарифом - балансуюча група, в якій стороною, відповідальною за баланс, є гарантований покупець;\nбалансуючий ринок електричної енергії (балансуючий ринок) - ринок, організований системним оператором з метою балансування обсягів виробництва (відпуску) та імпорту електричної енергії і споживання та експорту електричної енергії, врегулювання системних обмежень в об’єднаній енергетичній системі України, а також фінансового врегулювання небалансів електричної енергії;\nвертикально інтегрована господарська організація - суб’єкт господарювання, який разом з особами, пов’язаними з ним прямо або опосередковано відносинами контролю, здійснює передачу або розподіл і щонайменше одну із функцій з виробництва або постачання електричної енергії;\nвиробник електричної енергії (виробник) - суб’єкт господарювання, який володіє або користується на законних підставах генеруючими потужностями, виробляє електричну енергію з метою її продажу на ринку електричної енергії, та/або надає допоміжні послуги відповідно до вимог цього Закону;\nвільна пропускна спроможність - доступна пропускна спроможність за вирахуванням розподіленої на аукціонах величини пропускної спроможності та пропускної спроможності, щодо якої відповідно до закону надано пріоритетний доступ. При розрахунку добової вільної пропускної спроможності враховується невикористана величина пропускної спроможності, розподіленої на попередніх аукціонах;\nгарантований покупець електричної енергії за \"зеленим\" тарифом (гарантований покупець) - суб’єкт господарювання, що відповідно до цього Закону купує електричну енергію у виробників, яким встановлено \"зелений\" тариф;\nгарантований постачальник електричної енергії (гарантований електропостачальник) - електропостачальник, який здійснює постачання електричної енергії виключно на закріпленій території та зобов’язаний укласти договір на постачання електричної енергії з будь-яким споживачем електричної енергії, який до нього звернувся і розташований на території здійснення його ліцензованої діяльності з постачання електричної енергії;\nграничні показники - визначені в умовах і правилах здійснення господарської діяльності з виробництва електричної енергії величина встановленої потужності електростанції або обсяг річного відпуску нею електричної енергії в об’єднану енергетичну систему України, у разі перевищення яких продаж електричної енергії має здійснюватися на ринку двосторонніх договорів та/або на ринку \"на добу наперед\" та балансуючому ринку;\nдвосторонній договір купівлі-продажу електричної енергії (двосторонній договір) - договір, за яким здійснюється купівля-продаж електричної енергії на ринку двосторонніх договорів між двома суб’єктами господарювання, що мають право здійснювати купівлю-продаж електричної енергії на цьому ринку;\nдоговір купівлі-продажу електричної енергії на ринку \"на добу наперед\" (договір на ринку \"на добу наперед\") - одночасне прийняття учасником торгів \"на добу наперед\" і оператором ринку прав та зобов’язань з купівлі-продажу продуктів електроенергії за результатами проведення відповідних торгів \"на добу наперед\";\nдопоміжні послуги - послуги, визначені цим Законом та правилами ринку, які системний оператор закуповує у постачальників допоміжних послуг для забезпечення сталої і надійної роботи об’єднаної енергетичної системи України та якості електричної енергії відповідно до встановлених стандартів;\nдоступ до пропускної спроможності міждержавних електричних мереж - право електропостачальника на отримання послуги з передачі електричної енергії міждержавними електричними мережами з метою експорту та/або імпорту електричної енергії, набуте відповідно до цього Закону;\nдоступна пропускна спроможність - величина максимальної потужності електричної енергії, що може бути передана з енергетичної системи однієї країни до енергетичної системи іншої країни у відповідному напрямку за умови гарантованого забезпечення безпеки і надійності функціонування об’єднаної енергетичної системи України;\nелектропередавальне підприємство - суб’єкт господарювання, що здійснює діяльність з передачі електричної енергії відповідно до ліцензії;\nелектропостачальник - гарантований та/або незалежний постачальник електричної енергії, який діє відповідно до ліцензії;\nелектророзподільне підприємство - суб’єкт господарювання, що здійснює діяльність з розподілу електричної енергії відповідно до ліцензії;\nкваліфікований споживач електричної енергії (кваліфікований споживач) - споживач електричної енергії, який може вільно обирати електропостачальника та безпосередньо укладати з ним договір на обсяг власного споживання електричної енергії, з урахуванням положень пункту 3 розділу VI цього Закону;\nкліринг на ринку електричної енергії - система безготівкових розрахунків через уповноважений банк, яка враховує взаємні фінансові вимоги та зобов’язання суб’єктів ринку щодо операцій з електричною енергією (продуктами електроенергії) і послуг, наданих на ринку електричної енергії, та завершуються платежем на різницю між сумами вимог та зобов’язань суб’єктів ринку, в тому числі за рахунок наданих фінансових гарантій;\nкодекс електричних мереж - зведення вимог та правил, які регулюють взаємовідносини системного оператора, електропередавального підприємства, електророзподільних підприємств, виробників, електропостачальників та споживачів електричної енергії щодо планування, розвитку та експлуатації об’єднаної енергетичної системи України та доступу до електричних мереж;\nкодекс комерційного обліку електричної енергії (кодекс комерційного обліку) - зведення вимог та правил щодо провадження комерційного обліку електричної енергії та надання послуг комерційного обліку електричної енергії на ринку електричної енергії;\nкомерційний облік електричної енергії - сукупність процесів та процедур із забезпечення формування даних щодо обсягів відпущеної, переданої, розподіленої, спожитої, імпортованої та експортованої електричної енергії у визначений проміжок часу з метою використання таких даних для здійснення розрахунків між суб’єктами ринку електричної енергії;\nнебаланс електричної енергії - різниця між фактичними обсягами відпуску або споживання чи експорту або імпорту електричної енергії сторони, відповідальної за баланс, та акцептованими системним оператором (адміністратором розрахунків) договірними обсягами купівлі та/або продажу чи експорту або імпорту електричної енергії, визначеними відповідно до правил ринку;\nнезалежний електропостачальник - електропостачальник, який здійснює постачання електричної енергії кваліфікованому споживачу на умовах, визначених за результатами домовленостей із споживачем, або використовує її для власних потреб;\nоператор ринку - оператор ринку \"на добу наперед\", який забезпечує організацію купівлі-продажу електричної енергії на наступну добу на відповідному ринку згідно з отриманою ліцензією;\nпобутовий споживач електричної енергії (побутовий споживач) - фізична особа, яка використовує електричну енергію для забезпечення власних побутових потреб, що не включають професійну та комерційну діяльність, на підставі договору про постачання електричної енергії з електропостачальником;\nпослуги комерційного обліку електричної енергії (послуги комерційного обліку) - визначені цим Законом послуги/роботи із забезпечення комерційного обліку електричної енергії на ринку електричної енергії;\nпостачальник допоміжних послуг – виробник, електропостачальник та/або кваліфікований споживач електричної енергії, який відповідає встановленим правилами ринку вимогам щодо надання допоміжних послуг та зареєстрований відповідно до правил ринку для надання таких послуг, та інші особи, визначені цим Законом;\nпостачальник послуг комерційного обліку - суб’єкт господарської діяльності, який надає послуги комерційного обліку на ринку електричної енергії відповідно до вимог цього Закону;\nпостачання електричної енергії - господарська діяльність електропостачальників на роздрібному ринку із забезпечення споживачів електричною енергією відповідно до умов укладеного договору про постачання електричної енергії;\nпоточні рахунки із спеціальним режимом використання - рахунки електропостачальників, системного оператора, електропередавального підприємства, оператора ринку, гарантованого покупця, Фонду врегулювання вартісного дисбалансу та виробників електричної енергії на атомних електричних станціях та гідроелектростанціях (крім мікро-, міні- та малих гідроелектростанцій), відкриті в уповноваженому банку і призначені для забезпечення проведення розрахунків відповідно до цього Закону;\nправила ринку електричної енергії (правила ринку) - нормативно-правовий акт, який встановлює правові, організаційні та економічні засади функціонування ринку електричної енергії та регулює відносини між суб’єктами цього ринку;\nправила ринку \"на добу наперед\" - нормативно-правовий акт, який встановлює правові, організаційні та економічні засади функціонування ринку \"на добу наперед\" та регулює відносини між оператором ринку та учасниками цього ринку;\nпродукт на ринку електричної енергії \"на добу наперед\" (продукт електроенергії) - уніфікований погодинний обсяг електричної енергії, який продається (купується) в ході торгів \"на добу наперед\" згідно з правилами ринку \"на добу наперед\";\nринок двосторонніх договорів купівлі-продажу електричної енергії (ринок двосторонніх договорів) - система відносин між учасниками ринку щодо купівлі-продажу електричної енергії за двосторонніми договорами відповідно до вимог цього Закону поза ринком \"на добу наперед\", балансуючим ринком та роздрібним ринком електричної енергії;\nринок допоміжних послуг - система відносин, що виникають у зв’язку з придбанням системним оператором допоміжних послуг у постачальників допоміжних послуг;\nринок електричної енергії (ринок електричної енергії України) - система відносин, які виникають між суб’єктами ринку при здійсненні купівлі-продажу електричної енергії та/або допоміжних послуг, передачі та розподілі електричної енергії електричними мережами, постачанні електричної енергії споживачам;\nринок електричної енергії \"на добу наперед\" (ринок \"на добу наперед\") - система відносин між учасниками ринку \"на добу наперед\" та оператором ринку щодо купівлі-продажу електричної енергії (продуктів електроенергії) на наступну за днем проведення торгів добу;\nроздрібний ринок електричної енергії - система відносин, які виникають між електропостачальником та споживачем електричної енергії, а також електророзподільним підприємством у процесі постачання електричної енергії;\nсистемні обмеження - обставини, обумовлені необхідністю забезпечення функціонування об’єднаної енергетичної системи України в межах гранично допустимих значень, за яких можливе відхилення від оптимального розподілу навантаження генеруючих потужностей, відповідно до їх договірних обсягів відпуску електричної енергії та/або оптимального розподілу навантаження генеруючих потужностей відповідно до пропозицій (заявок) на балансуючому ринку;\nсистемний оператор - суб’єкт ринку електричної енергії, що здійснює відповідно до ліцензії централізоване диспетчерське (оперативно-технологічне) управління об’єднаною енергетичною системою України, підтримання балансу в об’єднаній енергетичній системі України та забезпечення паралельної роботи з енергетичними системами інших держав;\nспоживач електричної енергії - суб’єкт господарювання або фізична особа, що використовує електричну енергію для власних потреб на підставі договору про постачання електричної енергії з електропостачальником або інших підставах, передбачених цим Законом;\nсторона, відповідальна за баланс, - учасник ринку, який взяв на себе зобов’язання, а у разі об’єднання в балансуючу групу - у тому числі за інших сторін, відповідальних за баланс, щодо відпуску та/або споживання та/або експорту та/або імпорту електричної енергії в обсягах, що акцептовані системним оператором (адміністратором розрахунків) в погодинному добовому графіку відпуску та/або споживання або експорту або імпорту електричної енергії, та щодо врегулювання небалансів електричної енергії;\nсуб’єкт ринку електричної енергії (суб’єкт ринку) - виробник, електропостачальник, електропередавальне підприємство, електророзподільне підприємство, оператор ринку та гарантований покупець, які в установленому цим Законом порядку отримали доступ до ринку електричної енергії; системний оператор, адміністратор розрахунків, адміністратор комерційного обліку, постачальник послуг комерційного обліку, Фонд врегулювання вартісного дисбалансу, а також споживач електричної енергії;\nторги електричною енергією на ринку \"на добу наперед\" (торги \"на добу наперед\") - процес визначення обсягів та ціни (цін) на електричну енергію (продукти електроенергії) на розрахункові періоди наступної за днем проведення торгів доби відповідно до правил ринку \"на добу наперед\";\nуповноважений банк ринку електричної енергії (уповноважений банк) - визначена Кабінетом Міністрів України разом з Національним банком України банківська установа, яка обслуговує поточні рахунки із спеціальним режимом використання та на договірних засадах виконує функції адміністратора Фонду врегулювання вартісного дисбалансу;\nучасник ринку електричної енергії (учасник ринку) - суб’єкт ринку, який отримав доступ до ринку електричної енергії з метою купівлі-продажу електричної енергії та/або надання допоміжних послуг на ринку електричної енергії;\nучасник балансування - учасник ринку, який відповідає вимогам правил ринку щодо участі у балансуванні обсягів виробництва (відпуску) та імпорту і споживання та експорту електричної енергії в об’єднаній енергетичній системі України, яке здійснюється на балансуючому ринку, та зареєстрований відповідно до правил ринку для участі у балансуванні;\nучасник ринку \"на добу наперед\" - виробник, електропостачальник, електропередавальне підприємство, електророзподільне підприємство та гарантований покупець, які отримали доступ до ринку електричної енергії і підписали договір про участь у ринку \"на добу наперед\";\nінші терміни, наведені у цьому Законі, вживаються у значеннях, наведених у законах України \"Про електроенергетику\" та \"Про комбіноване виробництво теплової та електричної енергії (когенерацію) та використання скидного енергопотенціалу\" ."
    },
    {
      "provision_ref": "art2",
      "section": "2",
      "title": "Стаття 2. Правові основи функціонування ринку електричної енергії",
      "content": "1. Основні засади функціонування ринку електричної енергії визначаються цим Законом, законами України \"Про електроенергетику\" та \"Про природні монополії\" .\n2. Основні умови діяльності суб’єктів ринку електричної енергії та взаємовідносин між ними регулюються:\n1) правилами ринку, які в тому числі визначають правила функціонування балансуючого ринку та правила функціонування ринку допоміжних послуг;\n2) правилами ринку \"на добу наперед\";\n3) кодексом електричних мереж;\n4) кодексом комерційного обліку;\n5) іншими нормативно-правовими актами.\nПравила ринку, правила ринку \"на добу наперед\" та кодекс комерційного обліку затверджуються національною комісією, що здійснює державне регулювання у сферах енергетики та комунальних послуг, за погодженням із Антимонопольним комітетом України. Кодекс електричних мереж затверджується центральним органом виконавчої влади, що забезпечує формування державної політики в електроенергетичному комплексі, за погодженням із національною комісією, що здійснює державне регулювання у сферах енергетики та комунальних послуг, та Антимонопольним комітетом України.\nСистемний оператор адмініструє правила ринку, кодекс комерційного обліку та кодекс електричних мереж.\nОператор ринку адмініструє правила ринку \"на добу наперед\".\n3. Правила ринку визначають, зокрема, порядок набуття, призупинення та позбавлення статусу суб’єкта ринку, а також випадки, в яких може бути відмовлено в наданні статусу суб’єкта ринку, порядок реєстрації суб’єктів ринку, порядок та вимоги до забезпечення виконання зобов’язань за договорами про купівлю-продаж електричної енергії з метою врегулювання небалансів електричної енергії, правила функціонування балансуючого ринку, правила функціонування ринку допоміжних послуг, порядок проведення розрахунків на балансуючому ринку та ринку допоміжних послуг, порядок виставлення рахунків, порядок внесення змін до правил ринку, положення щодо функціонування ринку у разі вжиття надзвичайних заходів.\n4. Правила ринку \"на добу наперед\" визначають, зокрема, порядок набуття, призупинення та позбавлення статусу учасника ринку \"на добу наперед\", а також випадки, в яких суб’єкту господарювання може бути відмовлено в участі у торгах \"на добу наперед\", порядок та вимоги до забезпечення виконання зобов’язань за договорами на ринку \"на добу наперед\", порядок організації та проведення торгів \"на добу наперед\", порядок визначення ціни (цін) на електричну енергію (продукти електроенергії), у тому числі у випадках неконкурентної поведінки, порядок повідомлення адміністратора розрахунків про укладені договори на ринку \"на добу наперед\", порядок проведення розрахунків на ринку \"на добу наперед\", порядок визначення вартості послуг оператора ринку та порядок її оплати, порядок розкриття інформації про діяльність оператора ринку та її оприлюднення, порядок врегулювання спорів між оператором ринку та учасниками ринку \"на добу наперед\", порядок внесення змін до правил ринку \"на добу наперед\".\n5. Кодекс електричних мереж визначає, зокрема, основні правила технічної експлуатації, планування, оперативно-технологічного управління та розвитку електричних мереж (у тому числі правила управління перевантаженнями в електричних мережах об’єднаної енергетичної системи України), правила приєднання електроустановок до електричних мереж, типові форми технічних умов приєднання електроустановок до електричних мереж, а також вимоги до користувачів об’єднаної енергетичної системи України, у тому числі вичерпний перелік умов, за яких користувачам може бути відмовлено в наданні доступу до електричних мереж.\n6. Кодекс комерційного обліку визначає основні положення щодо організації комерційного обліку електричної енергії на ринку електричної енергії, права та обов’язки суб’єктів ринку, постачальників послуг комерційного обліку та адміністратора комерційного обліку щодо забезпечення комерційного обліку електричної енергії, отримання точних і достовірних даних комерційного обліку та їх агрегації (об’єднання), порядок проведення акредитації постачальників послуг комерційного обліку та реєстрації автоматизованих систем комерційного обліку.\n7. Вимоги щодо надання, захисту, розкриття та оприлюднення інформації на ринку електричної енергії визначаються цим Законом, іншими законами України, правилами ринку, правилами ринку \"на добу наперед\", кодексом електричних мереж, кодексом комерційного обліку, порядком проведення електронних аукціонів з розподілення пропускної спроможності міждержавних електричних мереж.\nВимоги щодо надання, захисту, розкриття та оприлюднення інформації суб’єктами ринку визначаються національною комісією, що здійснює державне регулювання у сферах енергетики та комунальних послуг.\n8. Суб’єкти ринку мають право подавати пропозиції щодо внесення змін до правил ринку, правил ринку \"на добу наперед\", кодексу електричних мереж, кодексу комерційного обліку та інших нормативно-правових актів, що регламентують функціонування та діяльність ринку електричної енергії України до відповідних державних органів та суб’єктів, що забезпечують адміністрування правил ринку, правил ринку \"на добу наперед\", кодексу комерційного обліку, кодексу електричних мереж."
    },
    {
      "provision_ref": "art3",
      "section": "3",
      "title": "Стаття 3. Принципи функціонування ринку електричної енергії України",
      "content": "1. Ринок електричної енергії функціонує на конкурентних засадах з обмеженнями, що встановлюються цим Законом та Законом України \"Про природні монополії\" .\n2. Функціонування ринку електричної енергії здійснюється на принципах:\n1) енергетичної безпеки України;\n2) безпеки постачання електричної енергії споживачам, захисту їх прав та інтересів;\n3) енергоефективності та захисту навколишнього природного середовища;\n4) добросовісної конкуренції;\n5) рівності прав на продаж та купівлю електричної енергії;\n6) вільного вибору електропостачальника кваліфікованим споживачем;\n7) недискримінаційного та прозорого доступу до магістральних і міждержавних та/або місцевих (локальних) електричних мереж;\n8) недискримінаційного доступу до ринку електричної енергії;\n9) незалежного державного регулювання;\n10) недискримінаційного ціноутворення;\n11) запобігання діям та бездіяльності суб’єктів ринку, спрямованим на спричинення збитків іншим суб’єктам ринку;\n12) відповідальності суб’єктів ринку за недотримання правил ринку, правил ринку \"на добу наперед\", кодексу електричних мереж, кодексу комерційного обліку, інших нормативно-правових актів, які забезпечують функціонування ринку електричної енергії, та умов договорів, які укладаються на цьому ринку;\n13) можливості інтеграції із зовнішніми ринками електричної енергії.\n3. У випадках, передбачених цим Законом, обов’язковими умовами доступу до ринку електричної енергії для виробників, електропостачальників, електропередавального та електророзподільних підприємств, гарантованого покупця, а також оператора ринку є отримання відповідним суб’єктом господарювання ліцензії на здійснення певного виду господарської діяльності в електроенергетиці та підписання ним договору про участь у ринку електричної енергії з системним оператором.\nДоговір про участь у ринку електричної енергії є публічним.\nСистемний оператор не має права відмовити у підписанні договору про участь у ринку електричної енергії, якщо суб’єкт господарювання належним чином виконав усі умови правил ринку щодо доступу до ринку електричної енергії.\nСуб’єкти господарювання, що виконали умови доступу до ринку електричної енергії, набувають статусу суб’єкта ринку електричної енергії та вносяться адміністратором розрахунків до відповідного реєстру у порядку, визначеному правилами ринку.\nСуб’єкти ринку мають забезпечувати відповідність вимогам щодо здійснення комерційного обліку, надання інформації, забезпечення фінансових гарантій на ринку електричної енергії відповідно до вимог правил ринку, правил ринку \"на добу наперед\" та кодексу комерційного обліку."
    },
    {
      "provision_ref": "art4",
      "section": "4",
      "title": "Стаття 4. Основи функціонування ринку електричної енергії України",
      "content": "1. В Україні функціонує єдиний ринок електричної енергії, в якому:\n1) здійснюються продаж електричної енергії (відпущеної електростанціями України, а також імпортованої) та її купівля (у тому числі для експорту);\n2) здійснюються передача та розподіл електричної енергії електричними мережами;\n3) забезпечуються стала та надійна робота об’єднаної енергетичної системи України, підтримання балансу між попитом та пропозицією електричної енергії;\n4) забезпечується комерційний облік електричної енергії та проводяться розрахунки між суб’єктами ринку за електричну енергію та послуги.\n2. Ринок електричної енергії України включає такі складові:\n1) ринок двосторонніх договорів;\n2) ринок \"на добу наперед\";\n3) балансуючий ринок;\n4) ринок допоміжних послуг;\n5) роздрібний ринок електричної енергії.\n3. Купівля-продаж електричної енергії на ринку електричної енергії здійснюється на ринку двосторонніх договорів, ринку \"на добу наперед\", балансуючому ринку та роздрібному ринку.\nНа ринку двосторонніх договорів виробники продають відпущену ними електричну енергію, а електропостачальники, електропередавальне підприємство, електророзподільні підприємства, а також кваліфіковані споживачі у випадках, передбачених цим Законом, купують її на умовах домовленості сторін щодо ціни, обсягу, терміну постачання електричної енергії тощо на підставі укладених двосторонніх договорів. На ринку двосторонніх договорів гарантований покупець здійснює купівлю електричної енергії за \"зеленим\" тарифом у виробників, яким згідно із законодавством встановлено \"зелений\" тариф.\nНа ринку двосторонніх договорів виробники та електропостачальники мають право здійснювати купівлю-продаж електричної енергії з метою продажу її іншим учасникам ринку.\nНа ринку \"на добу наперед\" виробники, електропостачальники, електропередавальне підприємство, електророзподільні підприємства та гарантований покупець купують/продають електричну енергію (продукти електроенергії) в ході організованих торгів \"на добу наперед\" шляхом укладення за їх результатами відповідних договорів із оператором ринку. Ціни та обсяги купівлі-продажу електричної енергії на наступну добу визначаються відповідно до правил ринку \"на добу наперед\".\nНа балансуючому ринку системний оператор здійснює купівлю-продаж електричної енергії за результатами відбору поданих на балансуючий ринок пропозицій (заявок) з продажу/купівлі електричної енергії учасників балансування. Системний оператор також здійснює купівлю-продаж небалансів електричної енергії, що виникають у сторін, відповідальних за баланс. У межах балансуючої групи сторона, відповідальна за баланс балансуючої групи, здійснює купівлю-продаж небалансів електричної енергії, що виникають в учасників такої балансуючої групи.\nНа роздрібному ринку електричної енергії споживачі електричної енергії купують електричну енергію у електропостачальників (незалежних або гарантованих). Кваліфіковані споживачі електричної енергії за власним вибором можуть купувати електричну енергію у будь-якого з незалежних електропостачальників або у гарантованих електропостачальників.\n4. Передача та розподіл електричної енергії здійснюються електропередавальним підприємством та електророзподільними підприємствами відповідно.\nЕлектропередавальне та електророзподільні підприємства на недискримінаційних засадах надають послуги з передачі та розподілу електричної енергії електричними мережами на основі відповідних договорів за тарифами, що регулюються національною комісією, що здійснює державне регулювання у сферах енергетики та комунальних послуг. Надання послуг з приєднання до електричних мереж здійснюється на недискримінаційних засадах згідно із законодавством на основі відповідних договорів. Вартість послуг з приєднання визначається відповідно до Закону України \"Про електроенергетику\" .\n5. Централізоване диспетчерське (оперативно-технологічне) управління об’єднаною енергетичною системою України здійснюється системним оператором.\nПланування режиму роботи об’єднаної енергетичної системи України на наступну добу здійснюється системним оператором у порядку, визначеному кодексом електричних мереж та правилами ринку. Учасники ринку, виходячи з обсягів купівлі-продажу ними електричної енергії, самостійно складають та надають системному оператору (адміністратору розрахунків) на акцептування свої погодинні добові графіки відпуску та/або споживання та/або експорту та/або імпорту електричної енергії. Акцептовані системним оператором (адміністратором розрахунків) погодинні добові графіки відпуску та/або споживання та/або експорту та/або імпорту електричної енергії є обов’язковими для виконання відповідними учасниками ринку.\nДля забезпечення надійної та сталої роботи об’єднаної енергетичної системи України системний оператор придбаває допоміжні послуги у постачальників цих послуг на ринку допоміжних послуг.\nДля підтримання балансу між виробництвом та споживанням електричної енергії системний оператор здійснює балансування обсягів виробництва та споживання електричної енергії протягом поточної та наступної доби шляхом видачі обов’язкових для виконання команд учасникам балансування на відхилення (завантаження/розвантаження) від їх акцептованого погодинного добового графіка відпуску та/або споживання та/або експорту та/або імпорту електричної енергії на наступну добу. Ці команди системного оператора визначають взаємні зобов’язання системного оператора та відповідного учасника балансування з купівлі-продажу електричної енергії на балансуючому ринку.\n6. Для забезпечення проведення розрахунків між суб’єктами ринку на ринку електричної енергії здійснюється комерційний облік електричної енергії.\nСуб’єкти ринку зобов’язані забезпечити комерційний облік електричної енергії відповідно до кодексу комерційного обліку.\nРозрахунки між суб’єктами ринку за куплену/продану електричну енергію та придбані/надані послуги на ринку електричної енергії проводяться відповідно до укладених договорів згідно з вимогами цього Закону. Проведення розрахунків на ринку \"на добу наперед\" здійснюється оператором ринку відповідно до правил ринку \"на добу наперед\".\nРозрахунок платежів на балансуючому ринку та ринку допоміжних послуг здійснює адміністратор розрахунків відповідно до правил ринку.\nРозрахунки платежів за результатами розподілу пропускної спроможності міждержавних електричних мереж здійснює системний оператор відповідно до порядку проведення електронних аукціонів з розподілення пропускної спроможності міждержавних електричних мереж.\nРозрахунок інших платежів за куплену/продану електричну енергію та придбані/надані послуги здійснюється самостійно сторонами відповідних договорів.\n7. Моніторинг діяльності системного оператора, адміністратора розрахунків, адміністратора комерційного обліку, оператора ринку, Фонду врегулювання вартісного дисбалансу, гарантованого покупця, а також роботи ринку двосторонніх договорів, ринку \"на добу наперед\", балансуючого ринку, ринку допоміжних послуг, здійснення розподілу пропускної спроможності міждержавних електричних мереж, функціонування роздрібного ринку здійснюється національною комісією, що здійснює державне регулювання у сферах енергетики та комунальних послуг."
    },
    {
      "provision_ref": "art5",
      "section": "5",
      "title": "Стаття 5. Договірне забезпечення функціонування ринку електричної енергії",
      "content": "1. Суб’єкти ринку електричної енергії здійснюють свою діяльність на ринку електричної енергії на договірних засадах. Для забезпечення функціонування ринку електричної енергії укладаються такі види договорів:\n1) про участь у ринку електричної енергії;\n2) про купівлю-продаж електроенергії на ринку двосторонніх договорів;\n3) про участь у ринку \"на добу наперед\";\n4) про купівлю-продаж електроенергії на ринку \"на добу наперед\";\n5) про купівлю-продаж електричної енергії з метою балансування обсягів виробництва (у тому числі імпорту) та споживання (у тому числі експорту) електричної енергії в об’єднаній енергетичній системі України (договір про участь у балансуванні);\n6) про купівлю-продаж електричної енергії з метою врегулювання небалансів електричної енергії (договір про врегулювання небалансів);\n7) про надання допоміжних послуг;\n8) про надання послуг з передачі електричної енергії;\n9) про надання послуг з розподілу електричної енергії;\n10) про надання послуг з централізованого диспетчерського (оперативно-технологічного) управління;\n11) про приєднання електроустановок до магістральних (міждержавних) або місцевих (локальних) електричних мереж;\n12) про доступ до пропускної спроможності міждержавних електричних мереж;\n13) про постачання електричної енергії;\n14) про надання послуг комерційного обліку електричної енергії;\n15) про надання послуг з вирівнювання умов для конкуренції;\n16) про купівлю-продаж електричної енергії за \"зеленим\" тарифом.\nДля забезпечення функціонування ринку електричної енергії суб’єкти ринку укладають між собою відповідні цивільно-правові договори, істотні вимоги до яких, а також вимоги до порядку укладення яких встановлюються цивільним та господарським законодавством з урахуванням особливостей, передбачених цим Законом.\nТипові та примірні договори, передбачені цим Законом, затверджуються національною комісією, що здійснює державне регулювання у сферах енергетики та комунальних послуг, за погодженням з Антимонопольним комітетом України.\n2. Для забезпечення функціонування ринку електричної енергії суб’єкти цього ринку укладають інші договори відповідно до положень цього Закону та інших нормативно-правових актів.\n3. Системний оператор, електропередавальне підприємство, оператор ринку, Фонд врегулювання вартісного дисбалансу, гарантований покупець та інші суб’єкти ринку електричної енергії зобов’язані укласти між собою договори, які визначені як обов’язкові для укладення відповідно до вимог цього Закону, правил ринку, правил ринку \"на добу наперед\", кодексу електричних мереж та кодексу комерційного обліку."
    },
    {
      "provision_ref": "art6",
      "section": "6",
      "title": "Стаття 6. Ринок двосторонніх договорів",
      "content": "1. Операції з купівлі-продажу електричної енергії на ринку двосторонніх договорів здійснюють виробники, електропостачальники, електропередавальне підприємство, електророзподільні підприємства та гарантований покупець, які отримали доступ до ринку електричної енергії.\nКваліфікований споживач має право купувати електричну енергію для власного споживання на ринку двосторонніх договорів за умови, що він набув статусу учасника ринку та став стороною, відповідальною за баланс.\nКваліфікований споживач не має права здійснювати перепродаж електричної енергії іншим учасникам ринку.\n2. На ринку двосторонніх договорів продаж та купівля електричної енергії здійснюються на підставі двосторонніх договорів.\nВідповідні суб’єкти ринку мають право вільно обирати контрагентів за двосторонніми договорами, укладати двосторонні договори у довільній формі та на умовах, що визначаються домовленістю сторін, з урахуванням таких обмежень:\n1) виробники мають право продавати на ринку двосторонніх договорів електроенергію, за винятком обсягів, які відповідно до норм цього Закону повинні бути обов’язково продані на ринку \"на добу наперед\";\n2) електропостачальники мають право продавати на ринку двосторонніх договорів електроенергію, що імпортується, за винятком обсягів, які відповідно до норм цього Закону повинні бути обов’язково продані на ринку \"на добу наперед\";\n3) виробник не може купувати електричну енергію за двосторонніми договорами протягом двох років з моменту запровадження повномасштабного ринку електричної енергії, передбаченого цим Законом;\n4) електропостачальник не може продавати електричну енергію за двосторонніми договорами протягом двох років з моменту запровадження повномасштабного ринку електричної енергії, передбаченого цим Законом, крім операцій з експорту електричної енергії;\n5) електропередавальне підприємство, електророзподільне підприємство та гарантований покупець не мають права продавати електричну енергію за двосторонніми договорами;\n6) електропередавальне та електророзподільне підприємство мають право купувати електричну енергію на ринку двосторонніх договорів з метою компенсації технологічних витрат електричної енергії на її передачу та розподіл відповідно, за винятком обсягів, які з цією метою відповідно до норм цього Закону повинні бути обов’язково куплені на ринку \"на добу наперед\";\n7) виробники, що здійснюють виробництво електричної енергії на гідроакумулюючих станціях, мають право купувати електричну енергію на ринку двосторонніх договорів з метою покриття технологічних потреб гідроакумулюючих станцій, за виключенням обсягів, які з цією метою відповідно до норм цього Закону повинні бути обов’язково куплені на ринку \"на добу наперед\";\n8) гарантований покупець купує за двосторонніми договорами електричну енергію лише у виробників, яким встановлено \"зелений\" тариф, з урахуванням особливостей, визначених статтею 22 цього Закону;\n9) виробники, що виробляють електричну енергію на атомних електричних станціях та/або на гідроелектростанціях (крім мікро-, міні- та малих гідроелектростанцій) продають на ринку двосторонніх договорів електричну енергію за ціною, що обов’язково повинна враховувати вартість послуг з вирівнювання умов для конкуренції, затверджену національною комісією, що здійснює державне регулювання у сферах енергетики та комунальних послуг, відповідно до цього Закону;\n10) виробники, що виробляють електричну енергію на атомних електричних станціях та/або на гідроелектростанціях (крім мікро-, міні- та малих гідроелектростанцій) укладають двосторонні договори на основі типових двосторонніх договорів купівлі-продажу електричної енергії АЕС/ГЕС, які затверджуються національною комісією, що здійснює державне регулювання у сферах енергетики та комунальних послуг.\n3. Істотними умовами двостороннього договору є:\nпредмет договору;\nціна електричної енергії та/або порядок її розрахунку (формування);\nобсяг електричної енергії та графіки погодинного обсягу купівлі-продажу електричної енергії;\nтерміни та порядок поставки електричної енергії;\nпорядок повідомлення адміністратора розрахунків про укладений двосторонній договір та графіки погодинного обсягу купівлі-продажу електричної енергії;\nпорядок та форма розрахунків;\nтерміни та порядок оформлення актів приймання-передачі обсягів купівлі-продажу електричної енергії;\nправа, обов’язки та відповідальність сторін;\nстрок дії договору.\n4. Національна комісія, що здійснює державне регулювання у сферах енергетики та комунальних послуг, має право встановлювати максимальний строк дії двосторонніх договорів, але такий строк не може бути меншим трьох місяців.\n5. Сторони двостороннього договору у передбачених правилами ринку порядку та формі інформують адміністратора розрахунків про укладення двостороннього договору та про погодинні обсяги купівлі-продажу електричної енергії за таким договором. Таке повідомлення є підставою для включення зазначених обсягів до погодинних добових графіків відпуску (споживання) та/або експорту та/або імпорту електричної енергії відповідних суб’єктів ринку."
    },
    {
      "provision_ref": "art7",
      "section": "7",
      "title": "Стаття 7. Ринок \"на добу наперед\"",
      "content": "1. В Україні функціонує єдиний ринок \"на добу наперед\".\nОперації купівлі-продажу електричної енергії на ринку \"на добу наперед\" здійснюють виробники, електропостачальники, у тому числі кваліфіковані споживачі, що набули відповідно до законодавства статусу незалежних електропостачальників, електропередавальне підприємство, електророзподільні підприємства.\nГарантований покупець зобов’язаний стати учасником ринку \"на добу наперед\" та здійснювати на цьому ринку виключно операції з продажу електричної енергії.\nДля участі на ринку \"на добу наперед\" відповідні суб’єкти ринку підписують з оператором ринку договір про участь у ринку \"на добу наперед\", який є невід’ємною частиною правил ринку \"на добу наперед\".\nДоговір про участь у ринку \"на добу наперед\" є публічним.\nОператор ринку не має права відмовити у підписанні договору про участь у ринку \"на добу наперед\", якщо суб’єкт ринку належним чином виконав усі умови правил ринку \"на добу наперед\" щодо доступу до ринку \"на добу наперед\".\n2. Купівля-продаж електричної енергії та продуктів електроенергії на ринку \"на добу наперед\" здійснюється за правилами ринку \"на добу наперед\".\n3. Національна комісія, що здійснює державне регулювання у сферах енергетики та комунальних послуг, має право встановлювати:\n1) виробникам - граничну нижню межу обов’язкового продажу на ринку \"на добу наперед\" електричної енергії:\nвиробленої на гідроелектростанціях (крім мікро-, міні- та малих гідроелектростанцій) та гідроакумулюючих станціях;\nвиробленої іншими електростанціями (крім електричних станцій, що виробляють електричну енергію з відновлювальних (альтернативних) джерел енергії), але не більше 15 відсотків від їх місячних обсягів відпуску електричної енергії;\n2) незалежним електропостачальникам - граничну нижню межу обов’язкового продажу імпортованої електричної енергії на ринку \"на добу наперед\";\n3) електропередавальному та електророзподільним підприємствам - граничну нижню межу обов’язкової купівлі електричної енергії на ринку \"на добу наперед\" з метою компенсації технологічних витрат електричної енергії на її передачу та розподіл відповідно;\n4) виробникам, що здійснюють виробництво електричної енергії на гідроакумулюючих станціях, - граничну нижню межу обов’язкової купівлі електричної енергії на ринку \"на добу наперед\" для покриття технологічних потреб гідроакумулюючих станцій.\n4. Гарантований покупець зобов’язаний запропонувати для продажу на ринку \"на добу наперед\" весь обсяг електричної енергії виробників, що здійснюють йому продаж електричної енергії за \"зеленим\" тарифом, поданий ними у погодинних графіках відпуску електричної енергії на наступну добу з урахуванням вимог цього Закону.\n5. З метою продажу/купівлі електричної енергії на ринку \"на добу наперед\" учасники цього ринку подають оператору ринку свої пропозиції (заявки) із зазначенням інформації щодо продуктів електроенергії, які вони мають намір продати/купити, пропонованої ними ціни продажу/купівлі та періодів/термінів здійснення продажу/купівлі електричної енергії. Форма та порядок подання пропозицій (заявок) визначаються правилами ринку \"на добу наперед\". До торгів \"на добу наперед\" допускаються учасники ринку \"на добу наперед\", які відповідно до вимог правил ринку \"на добу наперед\" надали гарантії виконання фінансових зобов’язань за договорами на ринку \"на добу наперед\". Види гарантій та порядок їх надання визначаються правилами ринку \"на добу наперед\".\n6. Ціна купівлі-продажу електричної енергії на наступну добу для кожного продукту електроенергії визначається оператором ринку за принципом маржинального ціноутворення відповідно до правил ринку \"на добу наперед\" на основі балансу сукупного попиту на електричну енергію та її сукупної пропозиції і є єдиною.\nЦіни на ринку \"на добу наперед\" є вільними (ринковими) цінами.\n7. За результатами торгів \"на добу наперед\", відповідно до правил ринку \"на добу наперед\", оприлюднюються ціни продуктів електричної енергії та інші показники продуктів електроенергії, які можуть використовуватися як орієнтир (індикатор) для проведення операцій з купівлі-продажу електричної енергії на ринку електричної енергії.\n8. Купівля та продаж електричної енергії на ринку \"на добу наперед\" здійснюються на підставі договору між учасником ринку \"на добу наперед\" та оператором ринку, укладеного відповідно до правил ринку \"на добу наперед\".\n9. Оператор ринку у порядку та формі, визначених правилами ринку, інформує адміністратора розрахунків про укладені договори на ринку \"на добу наперед\" та про погодинні обсяги купівлі-продажу електричної енергії за такими договорами. Таке повідомлення є підставою для включення зазначених обсягів до погодинних добових графіків відпуску та/або споживання та/або експорту та/або імпорту електричної енергії відповідних суб’єктів ринку."
    },
    {
      "provision_ref": "art8",
      "section": "8",
      "title": "Стаття 8. Балансуючий ринок",
      "content": "1. В Україні функціонує єдиний балансуючий ринок.\nНа балансуючому ринку системним оператором здійснюються:\n1) планування режиму роботи об’єднаної енергетичної системи України на наступну добу;\n2) купівля та продаж електричної енергії для балансування обсягів попиту та пропозицій електричної енергії у поточній добі;\n3) купівля та продаж електричної енергії з метою врегулювання небалансів електричної енергії сторін, відповідальних за баланс.\n2. Виробники зобов’язані брати участь у балансуванні в обсягах та у випадках, визначених цим Законом та правилами ринку.\nБрати участь у балансуванні мають право кваліфіковані споживачі, що відповідають вимогам правил ринку електричної енергії щодо участі у балансуванні.\n3. Для участі у балансуванні на балансуючому ринку виробники та/або кваліфіковані споживачі укладають із системним оператором договір на основі типового договору про участь у балансуванні.\nУчасники балансування та укладені ними договори про участь у балансуванні реєструються адміністратором розрахунків у порядку, визначеному правилами ринку.\nТиповий договір про участь у балансуванні затверджується національною комісією, що здійснює державне регулювання у сферах енергетики та комунальних послуг.\n4. Учасник балансування подає системному оператору свої пропозиції (заявки) щодо збільшення (зменшення) свого навантаження з метою продажу/купівлі електричної енергії на балансуючому ринку у порядку та формі, визначених правилами ринку.\n5. Системний оператор з метою балансування обсягів виробництва та споживання електричної енергії та/або врегулювання системних обмежень надає учасникам балансування команди на збільшення (зменшення) їх навантаження, здійснюючи у порядку, визначеному правилами ринку, відбір відповідних пропозицій (заявок) учасників балансування, поданих ними на балансуючий ринок.\nВідбір відповідних пропозицій (заявок) учасників балансування здійснюється з урахуванням необхідності забезпечення сталої та надійної роботи об’єднаної енергетичної системи України та мінімізації витрат на балансування обсягів виробництва та споживання електричної енергії.\nСистемний оператор має право надавати команди на зменшення навантаження виробникам, які здійснюють виробництво електричної енергії на об’єктах електроенергетики, що використовують альтернативні джерела енергії (крім доменного та коксівного газів, а з використанням гідроенергії - вироблену лише мікро-, міні- та малими гідроелектростанціями), лише за умови, якщо всі наявні пропозиції (заявки) інших учасників балансування на зменшення їх навантаження були прийняті (акцептовані) системним оператором, крім випадків, коли системні обмеження стали наслідком обставин непереборної сили.\nВартість електричної енергії, яка не була відпущена виробником електричної енергії, що здійснює продаж електричної енергії за \"зеленим\" тарифом відповідно до цього Закону, в результаті виконання ним команди системного оператора на зменшення навантаження, відшкодовується цьому виробнику за встановленим йому \"зеленим\" тарифом з урахуванням надбавки до нього, встановленої відповідно до статті 17 -3 Закону України \"Про електроенергетику\", крім випадків надання таких команд при системних обмеженнях, які стали наслідком обставин непереборної сили.\n6. Команда системного оператора учаснику балансування на збільшення (зменшення) навантаження є по відношенню до відповідного учасника балансування прийняттям (акцептом) відповідної його пропозиції (заявки) на балансуючому ринку з боку системного оператора, зміною його акцептованого погодинного добового графіка відпуску та/або споживання електричної енергії та визначає взаємні зобов’язання системного оператора та учасника балансування з купівлі-продажу відповідного обсягу електричної енергії на балансуючому ринку.\nПрийняття (акцепт) системним оператором пропозиції (заявки) щодо збільшення (зменшення) навантаження учасника балансування має наслідком купівлю-продаж системним оператором електричної енергії за ціною, визначеною відповідно до правил ринку.\n7. У разі якщо темп зростання цінових пропозицій (заявок), наданих учасниками балансування, перевищує обмеження, встановлені правилами ринку, купівля-продаж електричної енергії системним оператором на балансуючому ринку здійснюється за цінами, розрахованими відповідно до правил ринку.\n8. За результатами роботи балансуючого ринку за відповідну добу на підставі даних системного оператора адміністратор розрахунків розраховує платежі системного оператора та учасників балансування за електричну енергію, ціни небалансу електричної енергії, а також обсяги небалансів електричної енергії сторін, відповідальних за баланс, і відповідні платежі за них та виставляє відповідні рахунки у порядку, визначеному правилами ринку.\n9. Порядок набуття та позбавлення статусу учасника балансування, обсяги та порядок обміну інформацією, необхідною для забезпечення функціонування балансуючого ринку, порядок подання та відбору пропозицій (заявок) учасників балансування, правила розрахунку цін та платежів на балансуючому ринку, а також порядок застосування механізмів регулювання цін на балансуючому ринку визначаються правилами ринку.\n10. Участь у балансуючому ринку з метою врегулювання небалансів електричної енергії є обов’язковою для сторін, відповідальних за баланс. Для участі у балансуючому ринку сторони, відповідальні за баланс, зобов’язані укласти з системним оператором договір на основі типового договору про врегулювання небалансів.\nСторони, відповідальні за баланс та укладені ними договори про врегулювання небалансів, реєструються адміністратором розрахунків у порядку, визначеному правилами ринку.\nТиповий договір про врегулювання небалансів затверджується національною комісією, що здійснює державне регулювання у сферах енергетики та комунальних послуг."
    },
    {
      "provision_ref": "art9",
      "section": "9",
      "title": "Стаття 9. Ринок допоміжних послуг",
      "content": "1. В Україні функціонує єдиний ринок допоміжних послуг.\nНа ринку допоміжних послуг системний оператор купує допоміжні послуги для забезпечення сталої та надійної роботи об’єднаної енергетичної системи України та забезпечення якості електричної енергії.\n2. Учасниками ринку допоміжних послуг є:\nсистемний оператор, який купує та/або використовує допоміжні послуги;\nпостачальники допоміжних послуг, які пропонують та/або надають допоміжні послуги.\n3. На ринку допоміжних послуг можуть придбаватися/надаватися допоміжні послуги для забезпечення:\n1) регулювання частоти та активної потужності, підтримання балансу потужності та енергії в об’єднаній енергетичній системі України, а саме:\nпослуги первинного, вторинного, третинного регулювання із забезпеченням резерву відповідної регулюючої потужності;\nпослуги із забезпечення резервів нової та/або реконструйованої генеруючої потужності;\n2) підтримання параметрів надійності та якості електричної енергії в об’єднаній енергетичній системі України, а саме:\nпослуги регулювання напруги та реактивної потужності;\nпослуги із забезпечення відновлення функціонування об’єднаної енергетичної системи України після системних аварій.\nПравилами ринку можуть бути передбачені інші допоміжні послуги для забезпечення регулювання частоти та активної потужності, підтримання балансу потужності та енергії в об’єднаній енергетичній системі України та підтримання параметрів надійності та якості електричної енергії в об’єднаній енергетичній системі України.\n4. Допоміжні послуги впроваджуються рішенням національної комісії, що здійснює державне регулювання у сферах енергетики та комунальних послуг, за поданням системного оператора виходячи з потреб системного оператора у певних допоміжних послугах.\n5. Функціонування ринку допоміжних послуг здійснюється за правилами ринку, які, зокрема, визначають:\nвиди допоміжних послуг;\nвимоги до суб’єктів ринку щодо надання допоміжних послуг та порядок підтвердження відповідності суб’єктів зазначеним вимогам;\nзобов’язання суб’єктів ринку щодо обов’язкової участі у ринку допоміжних послуг та обов’язки надання певних допоміжних послуг;\nпорядок реєстрації постачальників допоміжних послуг;\nпорядок оприлюднення інформації, пов’язаної з придбанням допоміжних послуг;\nпорядок придбання/використання допоміжних послуг, у тому числі порядок ціноутворення щодо кожної допоміжної послуги;\nпідстави для застосування регулювання цін на ринку допоміжних послуг;\nвідповідальність за ненадання/неналежне надання допоміжних послуг;\nпорядок врахування при визначенні обсягів небалансів електричної енергії обсягів електричної енергії, відпущеної та/або спожитої постачальником допоміжних послуг у разі надання допоміжних послуг;\nпорядок проведення розрахунків за допоміжні послуги;\nпорядок проведення моніторингу виконання постачальниками допоміжних послуг зобов’язань з надання допоміжних послуг.\n6. Вимоги до постачальників допоміжних послуг (у тому числі критерії відповідності їх електроенергетичного обладнання потребам системного оператора), яким вони мають відповідати для надання допоміжних послуг, визначаються системним оператором відповідно до кодексу електричних мереж, правил ринку та інших нормативно-технічних документів. Інформація про вимоги до постачальників допоміжних послуг є публічною та підлягає оприлюдненню системним оператором у порядку, визначеному правилами ринку.\nПорядок перевірки та порядок проведення випробувань електроустановок постачальника допоміжних послуг з метою підтвердження їх відповідності вимогам системного оператора визначаються кодексом електричних мереж.\n7. Перелік допоміжних послуг, що мають в обов’язковому порядку пропонуватися та надаватися системному оператору постачальником допоміжних послуг, визначається правилами ринку.\nСуб’єкти ринку електричної енергії зобов’язані зареєструватися у системного оператора для надання відповідних допоміжних послуг як постачальники таких допоміжних послуг у випадках та порядку, визначених правилами ринку.\nВиробники зобов’язані брати участь у ринку допоміжних послуг та надавати допоміжні послуги у випадках, визначених правилами ринку.\n8. Залежно від виду допоміжної послуги та потреби системного оператора придбання та/або використання допоміжної послуги може здійснюватися протягом доби, тижня, місяця, кварталу та року/років.\nКупівля допоміжних послуг здійснюється на підставі договорів про надання допоміжних послуг, які укладаються на основі типових договорів про надання допоміжних послуг.\nТипові договори про надання допоміжних послуг затверджуються національною комісією, що здійснює державне регулювання у сферах енергетики та комунальних послуг.\n9. Системний оператор відповідно до кодексу електричних мереж та інших нормативно-технічних документів визначає необхідні обсяги допоміжних послуг на певний період. Інформація щодо необхідних допоміжних послуг, їх обсягів та термінів придбання/надання є публічною та підлягає оприлюдненню системним оператором у порядку, визначеному правилами ринку.\n10. Допоміжні послуги купуються системним оператором на конкурентних засадах, крім випадків, передбачених цим Законом.\n11. Допоміжні послуги із забезпечення резервів нової та/або реконструйованої генеруючої потужності придбаваються з урахуванням потреб системного оператора у таких допоміжних послугах відповідно до плану розвитку об’єднаної енергетичної системи України на наступні десять років. Відбір постачальників допоміжних послуг із забезпечення резервів нової та/або реконструйованої генеруючої потужності здійснюється системним оператором на конкурентних засадах відповідно до порядку, затвердженого центральним органом виконавчої влади, що забезпечує формування державної політики в електроенергетичному комплексі, за погодженням з національною комісією, що здійснює державне регулювання у сферах енергетики та комунальних послуг.\nОсобливості придбання допоміжних послуг із забезпечення резервів нової та/або реконструйованої генеруючої потужності визначаються цим Законом та Законом України \"Про електроенергетику\" .\n12. У разі якщо обсяг запропонованої допоміжної послуги менший, ніж потреба системного оператора у цій послузі, або якщо допоміжна послуга надається постачальниками допоміжних послуг, що займають монопольне (домінуюче) положення на ринку цих послуг або в окремій частині об’єднаної енергетичної системи України з існуючими системними обмеженнями, продаж такої допоміжної послуги є обов’язковим для постачальника допоміжних послуг, а послуга купується системним оператором за ціною, що розраховується ним за методикою розрахунку регульованих цін на допоміжні послуги, що затверджується національною комісією, що здійснює державне регулювання у сферах енергетики та комунальних послуг.\nРегульовані ціни на ринку допоміжних послуг в обов’язковому порядку мають забезпечувати:\nвідшкодування економічно обґрунтованих витрат постачальників допоміжних послуг на надання відповідних допоміжних послуг, у тому числі покриття обґрунтованих інвестицій, необхідних для забезпечення надання цих послуг;\nотримання прибутку.\n13. У разі якщо темп зростання цінових пропозицій постачальників допоміжних послуг, наданих на конкурентних засадах, перевищує обмеження, встановлені правилами ринку, продаж таких допоміжних послуг їх постачальниками та придбання системним оператором здійснюються за цінами, розрахованими відповідно до правил ринку.\n14. Системний оператор надає адміністратору розрахунків інформацію щодо обсягів та цін придбаних ним допоміжних послуг, а також щодо фактично наданих допоміжних послуг для розрахунку відповідних платежів. Інформація щодо обсягів та вартості придбаних допоміжних послуг є публічною та підлягає оприлюдненню системним оператором у порядку, визначеному правилами ринку.\n15. Витрати системного оператора на оплату допоміжних послуг включаються до тарифу на централізоване диспетчерське (оперативно-технологічне) управління об’єднаною енергетичною системою України."
    },
    {
      "provision_ref": "art10",
      "section": "10",
      "title": "Стаття 10. Доступ до пропускної спроможності міждержавних електричних мереж",
      "content": "1. Доступ до пропускної спроможності міждержавних електричних мереж з метою здійснення операцій з експорту та/або імпорту електричної енергії мають право отримати виключно електропостачальники, які не здійснюють діяльність з постачання електричної енергії на закріпленій території.\nЕлектропередавальне підприємство у координації із системним оператором забезпечує недискримінаційні умови доступу електропостачальників до магістральних та міждержавних електричних мереж при здійсненні експорту та/або імпорту електричної енергії в межах технічної можливості таких електричних мереж з урахуванням їх пріоритетного використання для забезпечення потреб споживачів України в електричній енергії відповідно до стандартів операційної безпеки функціонування об’єднаної енергетичної системи України.\nДоступ до пропускної спроможності міждержавних електричних мереж від імені електропередавального підприємства надається системним оператором відповідно до порядку проведення електронних аукціонів з розподілення пропускної спроможності міждержавних електричних мереж, який затверджується національною комісією, що здійснює державне регулювання у сферах енергетики та комунальних послуг, за погодженням з Антимонопольним комітетом України.\n2. Організація надання доступу до пропускної спроможності міждержавних електричних мереж здійснюється системним оператором у координації з системними операторами та/або операторами системи передачі сусідніх країн.\n3. Системний оператор визначає доступну пропускну спроможність відповідно до методики, затвердженої центральним органом виконавчої влади, що забезпечує формування державної політики в електроенергетичному комплексі. Величина доступної пропускної спроможності узгоджується з відповідними системними операторами та/або операторами системи передачі сусідніх країн.\nСистемний оператор відповідно до порядку проведення електронних аукціонів з розподілення пропускної спроможності міждержавних електричних мереж щоденно публікує інформацію на кожну добу, місяць та рік щодо обсягів доступної, вільної, розподіленої пропускної спроможності та пропускної спроможності, щодо якої відповідно до закону надано пріоритетний доступ, прогноз щодо надійності вільної пропускної спроможності, а також вільної пропускної спроможності, яка виставляється на аукціон.\n4. Розподілення вільної пропускної спроможності міждержавних електричних мереж здійснюється системним оператором за процедурою електронного аукціону з використанням електронного документообігу та електронного цифрового підпису, крім випадків, встановлених цим Законом. Доступ до пропускної спроможності міждержавних електричних мереж електропостачальники отримують за результатами аукціону.\nУ разі якщо сукупний попит на пропускну спроможність міждержавних електричних мереж перевищує величину вільної пропускної спроможності міждержавних електричних мереж, аукціон на доступ проводиться за принципом першочергового задоволення заявок учасників аукціону, які пропонують найвищу ціну. У такому разі ціна доступу до пропускної спроможності за відповідним напрямком визначається за мінімальною ціною із задоволених заявок учасників аукціону.\nЗа умови, що сукупний попит на пропускну спроможність міждержавних електричних мереж не перевищує або дорівнює величині вільної пропускної спроможності міждержавних електричних мереж, системний оператор, від імені електропередавального підприємства, надає учасникам такого аукціону доступ до пропускної спроможності міждержавних електричних мереж на безоплатній основі.\nСистемний оператор з метою розподілення вільної пропускної спроможності міждержавних електричних мереж проводить річні, місячні та добові аукціони. При проведенні аукціону системний оператор здійснює розподіл всієї вільної пропускної спроможності міждержавних електричних мереж, визначеної на відповідний період.\n5. Кошти, отримані електропередавальним підприємством в результаті надання доступу до пропускної спроможності міждержавних електричних мереж на аукціонах, використовуються електропередавальним підприємством у першу чергу на збільшення пропускної спроможності таких мереж.\n6. Електропостачальники, які отримали доступ до пропускної спроможності міждержавних електричних мереж, зобов’язані в строки, передбачені правилами ринку та порядком проведення електронних аукціонів з розподілення пропускної спроможності міждержавних електричних мереж, подати системному оператору добовий погодинний графік експорту/імпорту електричної енергії для отримання акцепту. У разі якщо у вищезазначений строк електропостачальник не надав системному оператору добовий погодинний графік експорту/імпорту електричної енергії, такий електропостачальник втрачає доступ до пропускної спроможності міждержавних електричних мереж на відповідну добу експорту/імпорту електричної енергії, а системний оператор здійснює розподіл невикористаної величини пропускної спроможності на добовому аукціоні.\nУ разі якщо електропостачальник протягом календарного місяця використовує отриману в результаті річного аукціону пропускну спроможність міждержавних електричних мереж України менше ніж на 70 відсотків, такий електропостачальник втрачає отриманий доступ до пропускної спроможності міждержавних електричних мереж, а така величина розподіленої пропускної спроможності стає вільною пропускною спроможністю і виставляється на аукціон.\nЕлектропостачальники, які отримали доступ до пропускної спроможності міждержавних електричних мереж, мають право передати на договірних засадах іншим електропостачальникам доступ до пропускної спроможності міждержавних електричних мереж, повідомивши та зареєструвавши у системного оператора передачу такого доступу відповідно до порядку проведення електронних аукціонів з розподілення пропускної спроможності міждержавних електричних мереж.\n7. Збільшення пропускної спроможності міждержавних електричних мереж здійснюється за рахунок інвестицій електропередавального підприємства або за рахунок інвестицій фізичної чи юридичної особи, що не є пов’язаною прямо або опосередковано відносинами контролю з електропередавальним підприємством.\nДодаткові (збільшені) обсяги пропускної спроможності міждержавних електричних мереж, створені за рахунок інвестицій фізичної чи юридичної особи, що не пов’язана прямо або опосередковано відносинами контролю з електропередавальним підприємством, можуть бути звільнені від дії положень частини четвертої цієї статті за таких умов:\nінвестиція має підвищити рівень конкуренції на ринку електричної енергії;\nінвестиція не відбудеться, якщо звільнення не буде надано;\nінвестиція здійснюється в об’єкти електроенергетики об’єднаної енергетичної системи України;\nжодна частина інвестицій або експлуатаційних витрат на створення та/або експлуатацію додаткового (збільшеного) обсягу пропускної спроможності міждержавних електричних мереж не покривається за рахунок тарифу на передачу або розподіл електричної енергії електропередавального або електророзподільних підприємств України або операторів магістральних та міждержавних електромереж енергосистеми, в напрямку якої буде збільшено пропускну спроможність.\nТаке звільнення надається особам, за рахунок інвестицій яких відбулося збільшення пропускної спроможності міждержавних електричних мереж, на весь обсяг або частину додаткової (збільшеної) пропускної спроможності та на термін, що не може бути меншим терміну окупності інвестиційного проекту.\nВідповідність інвестиційних проектів умовам, визначеним цим Законом, за яких вони звільняються від дії частини четвертої цієї статті, та термін надання такого звільнення визначаються у порядку, затвердженому Кабінетом Міністрів України, за участю центрального органу виконавчої влади, що реалізує державну політику в електроенергетичному комплексі, національної комісії, що здійснює державне регулювання у сферах енергетики та комунальних послуг, та Антимонопольного комітету України.\nЕксплуатацію новозбудованих об’єктів міждержавних електричних мереж, збудованих за рахунок інвестицій фізичної чи юридичної особи, що не пов’язана прямо або опосередковано відносинами контролю з електропередавальним підприємством, здійснює електропередавальне підприємство за договором із власником/інвестором. Диспетчерське (оперативно-технологічне) управління новозбудованими об’єктами міждержавних електричних мереж здійснюється системним оператором як складовою об’єднаної енергетичної системи України."
    },
    {
      "provision_ref": "art11",
      "section": "11",
      "title": "Стаття 11. Роздрібний ринок електричної енергії",
      "content": "1. Роздрібний ринок електричної енергії функціонує для задоволення потреб споживачів в електричній енергії.\nСуб’єктами роздрібного ринку є споживачі, електропостачальники та електророзподільні підприємства.\nВідносини між суб’єктами роздрібного ринку регулюються правилами користування електричною енергією та договорами, укладеними відповідно до закону.\n2. На роздрібному ринку електричної енергії продаж електричної енергії споживачам здійснюється незалежними та/або гарантованими електропостачальниками.\n3. Кваліфіковані споживачі електричної енергії можуть купувати електричну енергію за договором про постачання електричної енергії у будь-якого незалежного електропостачальника на договірних умовах та за цінами, визначеними за домовленістю сторін, та/або у гарантованого електропостачальника за роздрібними цінами гарантованого електропостачальника.\nЗміна кваліфікованим споживачем електропостачальника здійснюється на безоплатній основі у порядку, визначеному правилами користування електричною енергією.\n4. Договір про постачання електричної енергії, за яким електропостачальник здійснює продаж електричної енергії кваліфікованому споживачу електричної енергії, крім істотних умов, встановлених законом, має визначати:\n1) параметри якості електричної енергії та показники якості послуг з постачання електричної енергії;\n2) порядок організації комерційного обліку електричної енергії та надання даних комерційного обліку електричної енергії;\n3) порядок подання звернень, претензій, скарг споживача та їх розгляду електропостачальником;\n4) умови припинення, пролонгації та розірвання договору, в тому числі в односторонньому порядку, сторонами договору;\n5) порядок компенсації вартості небалансів електричної енергії.\nНаціональна комісія, що здійснює державне регулювання у сферах енергетики та комунальних послуг, затверджує примірний договір про постачання електричної енергії незалежним електропостачальником і типовий договір про постачання електричної енергії гарантованим електропостачальником, на основі яких відповідні електропостачальники укладають договори про постачання електричної енергії на роздрібному ринку.\n5. Договір про постачання електричної енергії, що укладається гарантованим електропостачальником із споживачами електричної енергії, є публічним.\n6. Розподіл електричної енергії здійснюється електророзподільними підприємствами на підставі договорів про надання послуг з розподілу електричної енергії.\n7. Гарантовані електропостачальники та електророзподільні підприємства не мають права здійснювати обмеження режиму споживання електричної енергії споживачів, які прострочили виконання своїх грошових зобов’язань з оплати за електричну енергію за відповідним договором про постачання електричної енергії, щодо яких Кабінетом Міністрів України або органом, уповноваженим ним, надано гарантованому електропостачальнику забезпечення виконання державою грошових зобов’язань споживачів з оплати електричної енергії та на строк дії такого забезпечення виконання грошових зобов’язань."
    },
    {
      "provision_ref": "art12",
      "section": "12",
      "title": "Стаття 12. Виробники електричної енергії",
      "content": "1. Виробники здійснюють купівлю-продаж електричної енергії на ринку двосторонніх договорів та купівлю-продаж електричної енергії на ринку \"на добу наперед\" та на балансуючому ринку з дотриманням вимог цього Закону.\n2. Виробники пропонують та надають допоміжні послуги на ринку допоміжних послуг.\n3. Електроенергія, вироблена на електростанціях, потужність чи обсяг відпуску яких більша за граничні показники, не може бути продана виробником поза ринком двосторонніх договорів, ринком \"на добу наперед\" та балансуючим ринком.\nВиробники мають право здійснювати експорт електричної енергії та імпорт електричної енергії за умови отримання статусу електропостачальника.\n4. Виробники мають право на:\n1) вільний вибір контрагента за двостороннім договором;\n2) своєчасне та у повному обсязі отримання коштів за продану ними електричну енергію відповідно до укладених договорів на ринку електричної енергії та допоміжні послуги, які надаються ними системному оператору;\n3) відшкодування збитків, завданих внаслідок невиконання їх контрагентами умов укладених договорів на ринку електричної енергії;\n4) недискримінаційний доступ до електричних мереж на підставі договорів з електропередавальним підприємством, електророзподільними підприємствами у разі дотримання відповідних вимог кодексу електричних мереж;\n5) доступ до інформації щодо діяльності на ринку електричної енергії у порядку та обсягах, визначених правилами ринку та іншими нормативно-правовими актами, що забезпечують функціонування ринку електричної енергії;\n6) інші права, передбачені нормативно-правовими актами, які забезпечують функціонування ринку електричної енергії, та умовами укладених ними договорів на ринку електричної енергії.\n5. Виробники зобов’язані:\n1) дотримуватися умов та правил здійснення господарської діяльності з виробництва електричної енергії відповідно до отриманої ліцензії та нормативно-правових актів, які забезпечують функціонування ринку електричної енергії;\n2) укласти договори, які є обов’язковими для здійснення діяльності на ринку електричної енергії, та виконувати умови цих договорів;\n3) надавати адміністратору розрахунків повідомлення про укладені двосторонні договори та про погодинні обсяги електричної енергії за цими двосторонніми договорами у порядку, визначеному правилами ринку;\n4) бути учасником балансування у випадках, визначених правилами ринку;\n5) пропонувати та надавати допоміжні послуги системному оператору у випадках, визначених правилами ринку;\n6) складати погодинні добові графіки відпуску електричної енергії на наступну добу на підставі зареєстрованих у адміністратора розрахунків повідомлень про укладені двосторонні договори і договори на ринку \"на добу наперед\" та надавати їх системному оператору відповідно до правил ринку;\n7) виконувати акцептовані системним оператором (адміністратором розрахунків) погодинні добові графіки відпуску електричної енергії;\n8) купувати/продавати небаланси електричної енергії за цінами, визначеними відповідно до правил ринку, у разі невиконання ними акцептованих системним оператором погодинних добових графіків відпуску електричної енергії;\n9) своєчасно та у повному обсязі сплачувати за електричну енергію, куплену на ринку електричної енергії, та за послуги, що надаються на ринку електричної енергії;\n10) надавати суб’єктам ринку інформацію, необхідну для виконання ними їх функцій на ринку електричної енергії в обсягах та у порядку, визначених правилами ринку, кодексом електричних мереж, кодексом комерційного обліку та іншими нормативно-правовими актами, які забезпечують функціонування ринку електричної енергії;\n11) у визначеному національною комісією, що здійснює державне регулювання у сферах енергетики та комунальних послуг, порядку публікувати на своєму веб-сайті в мережі Інтернет інформацію про частку кожного джерела енергії, яке було використане ними для виробництва електричної енергії за попередній рік.\n6. Виробники, що здійснюють виробництво електричної енергії на атомних електричних станціях та/або на гідроелектростанціях (крім мікро-, міні- та малих гідроелектростанцій), крім вимог частини п’ятої цієї статті, зобов’язані:\n1) відкрити в установах уповноваженого банку поточні рахунки із спеціальним режимом використання для проведення розрахунків відповідно до цього Закону;\n2) укласти договори про надання послуг з вирівнювання умов для конкуренції з Фондом врегулювання вартісного дисбалансу відповідно до вимог цього Закону;\n3) укладати двосторонні договори з урахуванням вимог цього Закону;\n4) враховувати вартість послуг з вирівнювання умов для конкуренції в цінах продажу електричної енергії на ринку двосторонніх договорів;\n5) своєчасно та у повному обсязі сплачувати Фонду врегулювання вартісного дисбалансу вартість послуг з вирівнювання умов для конкуренції відповідно до цього Закону."
    },
    {
      "provision_ref": "art13",
      "section": "13",
      "title": "Стаття 13. Електропостачальники",
      "content": "1. Електропостачальники забезпечують постачання електричної енергії споживачам електричної енергії на роздрібному ринку, здійснюючи купівлю-продаж електричної енергії на ринку двосторонніх договорів та/або на ринку \"на добу наперед\" і на балансуючому ринку.\nЕлектропостачальники здійснюють постачання електричної енергії споживачам виключно за умови набуття статусу суб’єкта ринку.\nЕлектропостачальники мають право купувати електричну енергію у виробників, потужність чи обсяг відпуску яких нижчі за граничні показники.\nЕлектропостачальники у порядку, передбаченому цим Законом, мають право здійснювати операції імпорту та експорту електричної енергії.\n2. Електропостачальники мають право на:\n1) вільний вибір контрагента за двостороннім договором;\n2) своєчасне та у повному обсязі отримання коштів за продану електричну енергію та послуги постачання електричної енергії відповідно до укладених договорів;\n3) відшкодування прямих збитків, завданих внаслідок невиконання їх контрагентами умов укладених договорів на ринку електричної енергії;\n4) недискримінаційний доступ до електричних мереж на підставі договорів з електропередавальним підприємством, електророзподільним підприємством відповідно до вимог кодексу електричних мереж;\n5) доступ до інформації щодо діяльності на ринку електричної енергії у порядку та обсягах, визначених правилами ринку та іншими нормативно-правовими актами, що забезпечують функціонування ринку електричної енергії;\n6) інші права, передбачені нормативно-правовими актами, які забезпечують функціонування ринку електричної енергії, та умовами укладених ними договорів на ринку електричної енергії.\n3. Електропостачальники зобов’язані:\n1) укласти договори, які є обов’язковими для здійснення діяльності на ринку електричної енергії, та виконувати умови цих договорів;\n2) надавати адміністратору розрахунків повідомлення про укладені двосторонні договори та про погодинні обсяги електричної енергії за цими двосторонніми договорами, в тому числі імпортованої та експортованої електричної енергії, у порядку, визначеному правилами ринку;\n3) складати погодинні добові графіки споживання та/або експорту та/або імпорту електричної енергії на наступну добу на підставі зареєстрованих у адміністратора розрахунків повідомлень про укладені двосторонні договори і договори на ринку \"на добу наперед\" та надавати їх системному оператору відповідно до правил ринку;\n4) виконувати акцептовані системним оператором погодинні добові графіки споживання та/або експорту та/або імпорту електричної енергії;\n5) купувати/продавати небаланси електричної енергії за цінами, визначеними відповідно до правил ринку, у разі невиконання ними акцептованих системним оператором погодинних добових графіків споживання та/або експорту та/або імпорту електричної енергії;\n6) сплачувати своєчасно та у повному обсязі за електричну енергію, куплену на ринку електричної енергії, послуги з передачі і розподілу електричної енергії, послуги централізованого диспетчерського (оперативно-технологічного) управління та інші послуги, що надаються їм на ринку електричної енергії;\n7) відкрити в установах уповноваженого банку поточні рахунки із спеціальним режимом використання для проведення розрахунків відповідно до вимог цього Закону;\n8) до укладення із споживачем електричної енергії договору про постачання електричної енергії надавати йому інформацію про істотні умови договору, повідомляти про наявний вибір щодо порядку та форм виставлення рахунку та проведення розрахунків;\n9) надавати у виставленому споживачу електричної енергії рахунку (або у додатках до нього) у формі та у порядку, визначених національною комісією, що здійснює державне регулювання у сферах енергетики та комунальних послуг, інформацію щодо:\nчастки кожного джерела енергії у загальній структурі балансу електричної енергії, купленої ним (та/або виробленої на власних електроустановках) за попередній рік;\nпосилання на доступні джерела інформації (веб-сторінки тощо) про вплив на довкілля, спричинений виробництвом електричної енергії усіма джерелами енергії з балансу електричної енергії, купленої ним за попередній рік. Щодо електричної енергії, придбаної на ринку \"на добу наперед\" та/або балансуючому ринку, та/або імпортованої, можуть застосовуватися зведені дані щодо балансу електричної енергії, надані відповідно оператором ринку, системним оператором, імпортером;\nадрес, телефонів, веб-сторінок для отримання інформації щодо подання звернень, скарг та претензій стосовно якості постачання електричної енергії та надання повідомлень про загрозу електробезпеки;\n10) надавати споживачу електричної енергії повідомлення про зміну будь-яких умов договору про постачання електричної енергії не пізніше ніж за двадцять діб до їх застосування;\n11) надавати споживачам у визначеному національною комісією, що здійснює державне регулювання у сферах енергетики та комунальних послуг, порядку дані щодо споживання ними електричної енергії;\n12) надавати за запитом кваліфікованого споживача електричної енергії інформацію, необхідну для здійснення переходу кваліфікованого споживача електричної енергії до іншого електропостачальника, відповідно до порядку зміни електропостачальника кваліфікованим споживачем;\n13) розглядати відповідно до порядку, затвердженого національною комісією, що здійснює державне регулювання у сферах енергетики та комунальних послуг, звернення, скарги та претензії споживачів електричної енергії щодо надання послуг з постачання електричної енергії та надавати вмотивовані відповіді;\n14) надавати суб’єктам ринку інформацію, необхідну для виконання ними функцій на ринку електричної енергії в обсягах та у порядку, визначених правилами ринку, кодексом електричних мереж, кодексом комерційного обліку та іншими нормативно-правовими актами, які забезпечують функціонування ринку електричної енергії.\n4. Електропостачальник зобов’язаний укласти договори про надання послуг з розподілу електричної енергії з електророзподільними підприємствами, до електричних мереж яких приєднані електроустановки споживачів, яким електропостачальник здійснює постачання електричної енергії, та договір про надання послуг з передачі електричної енергії з електропередавальним підприємством, та врегулювати інші відносини, пов’язані з постачанням електричної енергії споживачу.\n5. Гарантований електропостачальник не має права відмовити споживачу електричної енергії, який знаходиться на території здійснення його діяльності, в укладенні договору про постачання електричної енергії.\nПорядок набуття електропостачальником статусу гарантованого електропостачальника затверджується національною комісією, що здійснює державне регулювання у сферах енергетики та комунальних послуг.\nМежі території діяльності гарантованого електропостачальника встановлюються національною комісією, що здійснює державне регулювання у сферах енергетики та комунальних послуг. В межах території діяльності одного гарантованого електропостачальника не допускається діяльність інших гарантованих електропостачальників.\nВимоги до видів діяльності, які може суміщати електропостачальник при здійсненні ним діяльності з гарантованого постачання електричної енергії, встановлюються національною комісією, що здійснює державне регулювання у сферах енергетики та комунальних послуг.\nГарантований електропостачальник не має права здійснювати перехресне субсидіювання між діяльністю з гарантованого постачання електричної енергії та іншими видами діяльності. Такий електропостачальник повинен вести окремий облік витрат та доходів від здійснення діяльності з гарантованого постачання електричної енергії за цінами, що підлягають державному регулюванню, та за роздрібними цінами, що розраховуються гарантованим електропостачальником.\nУ разі анулювання ліцензії на постачання електричної енергії та/або скасування реєстрації незалежного електропостачальника як суб’єкта ринку електричної енергії постачання електричної енергії його споживачам на період заміни електропостачальника здійснює гарантований електропостачальник.\nУ разі анулювання ліцензії на постачання електричної енергії та/або скасування реєстрації гарантованого електропостачальника як суб’єкта ринку електричної енергії постачання електричної енергії його споживачам здійснює інший гарантований електропостачальник, визначений у порядку, затвердженому національною комісією, що здійснює державне регулювання у сферах енергетики та комунальних послуг.\nУ разі застосування процедури заміни електропостачальника електропостачальник, якого замінюють, зобов’язаний передати інформацію щодо споживачів, яким він здійснював продаж електричної енергії, відповідному гарантованому електропостачальнику в обсягах та порядку, визначених національною комісією, що здійснює державне регулювання у сферах енергетики та комунальних послуг.\nПроцедура заміни електропостачальника затверджується національною комісією, що здійснює державне регулювання у сферах енергетики та комунальних послуг.\n6. Постачання побутовим споживачам електричної енергії, ціни на яку підлягають державному регулюванню, здійснюється гарантованим електропостачальником за тарифами на електричну енергію, встановленими національною комісією, що здійснює державне регулювання у сферах енергетики та комунальних послуг.\nПостачання електричної енергії іншим споживачам здійснюється гарантованим електропостачальником за роздрібними цінами, розрахованими таким гарантованим електропостачальником відповідно до методики, затвердженої національною комісією, що здійснює державне регулювання у сферах енергетики та комунальних послуг.\nРоздрібна ціна на електричну енергію, що постачається гарантованим електропостачальником, має включати, зокрема, ціну купівлі електричної енергії на ринку електричної енергії та інші обґрунтовані витрати, необхідні для забезпечення виконання ним функцій гарантованого постачання.\nТариф на послуги з постачання електричної енергії гарантованого постачальника регулюється національною комісією, що здійснює державне регулювання у сферах енергетики та комунальних послуг, відповідно до затвердженої нею методики розрахунку тарифу на послуги гарантованого постачання електричної енергії. При встановленні тарифу на послуги з постачання електричної енергії гарантованого постачальника національною комісією, що здійснює державне регулювання у сферах енергетики та комунальних послуг, повинні бути враховані економічно обґрунтовані витрати, що пов’язані з особливим режимом роботи та ризиками від здійснення діяльності з гарантованого постачання електричної енергії, а також врахована норма прибутку з урахуванням особливостей діяльності гарантованого електропостачальника.\nГарантований електропостачальник зобов’язаний оприлюднювати роздрібні ціни на електричну енергію для споживачів та тарифи на електричну енергію для побутових споживачів у порядку та строки, визначені нормативно-правовими актами, які забезпечують функціонування ринку електричної енергії.\n7. Гарантований електропостачальник зобов’язаний укласти з Фондом врегулювання вартісного дисбалансу договір про надання послуг з вирівнювання умов для конкуренції відповідно до цього Закону.\n8. Електропостачальники, що здійснюють імпорт електричної енергії, зобов’язані:\n1) відкрити в установах уповноваженого банку поточні рахунки із спеціальним режимом використання для проведення розрахунків відповідно до цього Закону;\n2) укласти договори про надання послуг з вирівнювання умов для конкуренції при здійсненні імпорту електричної енергії з Фондом врегулювання вартісного дисбалансу відповідно до вимог цього Закону;\n3) своєчасно та у повному обсязі сплачувати Фонду врегулювання вартісного дисбалансу вартість послуг з вирівнювання умов для конкуренції при здійсненні імпорту електричної енергії відповідно до цього Закону."
    },
    {
      "provision_ref": "art14",
      "section": "14",
      "title": "Стаття 14. Споживачі електричної енергії",
      "content": "1. Права, обов’язки та відповідальність споживачів електричної енергії визначаються законами України \"Про електроенергетику\" , \"Про захист прав споживачів\" , цим Законом, кодексом електричних мереж, кодексом комерційного обліку, правилами користування електричною енергією (які включають правила користування електричною енергією для побутових споживачів) та іншими нормативно-правовими актами.\n2. Споживач електричної енергії має право на:\n1) постачання електроенергії гарантованим електропостачальником;\n2) розірвання договору про постачання електричної енергії за умови виконання своїх обов’язків за таким договором та належного повідомлення електропостачальника у строк, визначений договором про постачання електричної енергії;\n3) отримання від електропостачальника повідомлення щодо намірів останнього внести зміни до будь-яких умов договору про постачання електричної енергії не пізніше, ніж за 20 діб до їх застосування, та розірвати договір про постачання електричної енергії з електропостачальником у визначеному договором порядку;\n4) отримання від електропостачальника інформації щодо:\nдіючих цін (тарифів) на електричну енергію, обсягів спожитої ним електричної енергії та іншої інформації, передбаченої договором про постачання електричної енергії;\nчастки кожного джерела енергії у загальному обсязі електричної енергії, купленої (та/або виробленої на власних електроустановках) електропостачальником за попередній рік;\nадрес, телефонів, веб-сторінок для подання звернень, скарг та претензій стосовно якості постачання електричної енергії та надання повідомлень про загрозу електробезпеки;\n5) подання електропостачальнику звернення, скарги та претензії щодо надання послуг з постачання електричної енергії та отримання від нього вмотивованої відповіді або повідомлення про заходи щодо усунення причин скарги у встановленому законодавством порядку.\n3. Кваліфікований споживач електричної енергії має право:\n1) вільно обирати електропостачальника відповідно до положень цього Закону;\n2) змінювати електропостачальника на безоплатній основі за умови подання діючому електропостачальнику повідомлення про зміну у термін не менше ніж за 20 діб до фактичної зміни електропостачальника та за умови виконання своїх обов’язків за чинним договором про постачання електричної енергії;\n3) отримувати за запитом від діючого електропостачальника інформацію, необхідну для здійснення переходу (зміни) до іншого електропостачальника;\n4) здійснювати купівлю-продаж електричної енергії з метою задоволення власних потреб в електричній енергії на ринку двосторонніх договорів, а також на балансуючому ринку відповідно до цього Закону;\n5) бути постачальником допоміжних послуг відповідно до умов цього Закону.\n4. Право на купівлю електричної енергії у гарантованого електропостачальника за тарифами, що регулюються національною комісією, що здійснює державне регулювання у сферах енергетики та комунальних послуг, мають виключно побутові споживачі.\n5. Кваліфікований споживач, який купує електричну енергію за двосторонніми договорами для задоволення власних потреб, зобов’язаний укласти договір про надання послуг з розподілу електричної енергії з електророзподільним підприємством, до електричних мереж якого приєднані електроустановки такого кваліфікованого споживача, та договір про надання послуг з передачі електричної енергії з електропередавальним підприємством, а також сплачувати своєчасно та у повному обсязі за електричну енергію, куплену на ринку електричної енергії, послуги з передачі і розподілу електричної енергії, послуги централізованого диспетчерського (оперативно-технологічного) управління та інші послуги, що надаються йому на ринку електричної енергії."
    },
    {
      "provision_ref": "art15",
      "section": "15",
      "title": "Стаття 15. Електророзподільні підприємства",
      "content": "1. Права, обов’язки та відповідальність електророзподільних підприємств визначаються законами України \"Про електроенергетику\" , \"Про природні монополії\" , цим Законом та іншими нормативно-правовими актами, які забезпечують функціонування ринку електричної енергії.\n2. На ринку електричної енергії електророзподільні підприємства:\n1) забезпечують недискримінаційний доступ до місцевих (локальних) електричних мереж;\n2) надають послуги з розподілу електричної енергії на недискримінаційних засадах з дотриманням встановлених національною комісією, що здійснює державне регулювання у сферах енергетики та комунальних послуг, показників якості надання послуг з розподілу;\n3) забезпечують дотримання показників якості електричної енергії, що передається місцевими (локальними) електричними мережами, відповідно до вимог, встановлених кодексом електричних мереж;\n4) надають послуги комерційного обліку відповідно до правил ринку та кодексу комерційного обліку;\n5) надають суб’єктам ринку інформацію, необхідну для виконання ними їх функцій на ринку електричної енергії в обсягах та порядку, визначених правилами ринку, кодексом електричних мереж, кодексом комерційного обліку та іншими нормативно-правовими актами, які забезпечують функціонування ринку електричної енергії;\n6) здійснюють планування розвитку місцевих (локальних) електричних мереж з урахуванням заходів з енергоефективності, управління попитом, можливостей використання потужностей виробників, приєднаних до місцевих (локальних) електричних мереж;\n7) забезпечують довгострокову спроможність місцевих (локальних) електричних мереж задовольняти обґрунтований попит на розподіл шляхом довгострокового планування заходів та інвестицій для забезпечення достатньої потужності місцевих (локальних) електричних мереж та надійності їх функціонування;\n8) забезпечують безпечне, надійне та ефективне функціонування місцевих (локальних) електричних мереж з урахуванням заходів з охорони довкілля;\n9) виконують інші функції, передбачені нормативно-правовими актами, які забезпечують функціонування ринку електричної енергії.\n3. Електророзподільне підприємство надає електропостачальнику та/або кваліфікованому споживачу послуги з розподілу електричної енергії на підставі договору, укладеного на основі типового договору про надання послуг з розподілу електричної енергії, який затверджується національною комісією, що здійснює державне регулювання у сферах енергетики та комунальних послуг. Умови такого договору повинні передбачати відповідальність електропостачальника або кваліфікованого споживача за небаланси, які виникли у електророзподільного підприємства внаслідок небалансу такого електропостачальника або кваліфікованого споживача.\nДоговір про надання послуг з розподілу електричної енергії є публічним.\nПорядок укладення договору про надання послуг з розподілу електричної енергії визначається кодексом електричних мереж.\n4. Електророзподільне підприємство має право своєчасно та у повному обсязі отримувати плату за надані послуги з розподілу електричної енергії за тарифами, що регулюються національною комісією, що здійснює державне регулювання у сферах енергетики та комунальних послуг, відповідно до затверджених нею методик (порядків) розрахунку тарифу на послуги з розподілу електричної енергії, а також має право на відшкодування збитків, завданих внаслідок невиконання його контрагентами умов укладених договорів. Методики (порядки) розрахунків тарифів на послуги з розподілу електричної енергії повинні передбачати диференціацію тарифів, зокрема за класами напруги та за потужністю приєднання (абонентська плата).\nТарифи на послуги з розподілу електричної енергії оприлюднюються електророзподільними підприємствами в порядку і в терміни, визначені нормативно-правовими актами, які забезпечують функціонування ринку електричної енергії.\n5. Електророзподільне підприємство не має права здійснювати діяльність з виробництва, передачі та постачання електричної енергії. Його діяльність з розподілу електричної енергії має бути юридично та організаційно відокремленою від інших видів діяльності вертикально інтегрованої господарської організації, які не пов’язані з розподілом електричної енергії.\nВимога щодо юридичної та організаційної відокремленості діяльності з розподілу електричної енергії не є обов’язковою для електророзподільних підприємств, кількість приєднаних споживачів до електричних мереж яких не перевищує 100000 (сто тисяч) та середньомісячний обсяг розподілу електричної енергії якими не перевищує 20 млн кВт•год.\n6. Електророзподільне підприємство не має права здійснювати діяльність з купівлі-продажу електричної енергії на ринку двосторонніх договорів, ринку \"на добу наперед\" та балансуючому ринку, за винятком купівлі-продажу електричної енергії з метою компенсації технологічних витрат електричної енергії на її розподіл та врегулювання небалансів електричної енергії.\nКупівля електричної енергії для забезпечення діяльності електророзподільного підприємства, крім обсягів технологічних витрат електричної енергії на її розподіл та врегулювання небалансів електричної енергії, здійснюється ним як кваліфікованим споживачем на роздрібному ринку.\nВартість електричної енергії, придбаної для покриття вищезазначених потреб, враховується при визначенні тарифів на розподіл електричної енергії.\n7. Електророзподільне підприємство зобов’язане:\n1) надавати адміністратору розрахунків повідомлення про укладені двосторонні договори та про погодинні обсяги електричної енергії за цими двосторонніми договорами у порядку, визначеному правилами ринку;\n2) складати погодинні добові графіки споживання електричної енергії з метою компенсації технологічних витрат електричної енергії на її розподіл на наступну добу на підставі зареєстрованих у адміністратора розрахунків повідомлень про укладені двосторонні договори і договори на ринку \"на добу наперед\" та надавати їх системному оператору відповідно до правил ринку;\n3) купувати/продавати небаланси електричної енергії за цінами, визначеними правилами ринку, у разі невиконання ними акцептованих системним оператором (адміністратором розрахунків) погодинних добових графіків споживання електричної енергії з метою компенсації технологічних витрат електричної енергії на її розподіл;\n4) при застосуванні процедур зміни/заміни електропостачальника надавати новому електропостачальнику інформацію щодо споживачів, приєднаних до мереж відповідного електророзподільного підприємства та яким здійснював продаж попередній електропостачальник, в обсягах та у порядку, визначених національною комісією, що здійснює державне регулювання у сферах енергетики та комунальних послуг;\n5) оприлюднювати на своєму офіційному веб-сайті в мережі Інтернет інформацію щодо умов надання послуг з розподілу електричної енергії та послуг з приєднання до місцевих (локальних) електричних мереж, показників якості послуг з розподілу та іншу інформацію відповідно до законодавства;\n6) надавати суб’єктам ринку інформацію, необхідну для виконання ними функцій на ринку електричної енергії в обсягах та у порядку, визначених правилами ринку, кодексом електричних мереж, кодексом комерційного обліку та іншими нормативно-правовими актами, які забезпечують функціонування ринку електричної енергії;\n7) укласти договір про надання послуг з передачі електричної енергії з електропередавальним підприємством;\n8) укласти договори, які є обов’язковими для здійснення діяльності на ринку електричної енергії, та виконувати умови цих договорів;\n9) вести окремий облік витрат та доходів від здійснення діяльності з розподілу електричної енергії від інших видів діяльності.\n8. Електророзподільне підприємство забезпечує конфіденційність інформації, отриманої від суб’єктів ринку, що використовується ним для здійснення своїх функцій на ринку електричної енергії та становить комерційну таємницю відповідно до вимог щодо захисту, надання, розкриття та оприлюднення інформації на ринку електричної енергії.\nЕлектророзподільне підприємство також забезпечує конфіденційність інформації стосовно своєї власної діяльності, розкриття якої може надавати комерційні переваги суб’єктам ринку."
    },
    {
      "provision_ref": "art16",
      "section": "16",
      "title": "Стаття 16. Електропередавальне підприємство",
      "content": "1. Права, обов’язки та відповідальність електропередавального підприємства визначаються законами України \"Про електроенергетику\" , \"Про природні монополії\" , цим Законом та іншими нормативно-правовими актами, які забезпечують функціонування ринку електричної енергії.\n2. На ринку електричної енергії електропередавальне підприємство:\n1) забезпечує недискримінаційний доступ до магістральних (міждержавних) електричних мереж;\n2) надає послуги з передачі електричної енергії на недискримінаційних засадах з дотриманням встановлених національною комісією, що здійснює державне регулювання у сферах енергетики та комунальних послуг, показників якості надання послуг;\n3) забезпечує дотримання показників якості електричної енергії, що передається магістральними (міждержавними) електричними мережами, відповідно до вимог, встановлених кодексом електричних мереж;\n4) надає послуги комерційного обліку електричної енергії відповідно до правил ринку та кодексу комерційного обліку;\n5) здійснює координацію дій та обмін інформацією з системними операторами та/або електропередавальними підприємствами енергетичних систем інших країн, з якими об’єднана енергетична система України має зв’язки, у процесі функціонування, розвитку та взаємодії таких енергетичних систем;\n6) забезпечує технічне обслуговування магістральних та міждержавних електричних мереж, підтримання їх в експлуатаційній готовності та розвиток з метою забезпечення довгострокового попиту щодо передачі електричної енергії;\n7) виконує інші функції, передбачені нормативно-правовими актами, які забезпечують функціонування ринку електричної енергії.\n3. Електропередавальне підприємство надає електропостачальникам, електророзподільним підприємствам, кваліфікованим споживачам послуги з передачі електричної енергії на підставі договорів, які укладаються на основі типових договорів про надання послуг з передачі електричної енергії. Типові договори про надання послуг з передачі електричної енергії затверджуються національною комісією, що здійснює державне регулювання у сферах енергетики та комунальних послуг.\nПорядок укладення договорів про надання послуг з передачі електричної енергії визначається кодексом електричних мереж.\n4. Електропередавальне підприємство має право своєчасно та у повному обсязі отримувати від електропостачальників, від електророзподільних підприємств, від кваліфікованих споживачів плату за надані послуги з передачі електричної енергії за тарифами, які регулюються національною комісією, що здійснює державне регулювання у сферах енергетики та комунальних послуг, відповідно до затверджених нею методик (порядків) розрахунку тарифу на послуги з передачі електричної енергії.\nТарифи на послуги з передачі електричної енергії оприлюднюються електропередавальним підприємством у порядку і строки, визначені нормативно-правовими актами, які забезпечують функціонування ринку електричної енергії.\n5. Електропередавальне підприємство не має права здійснювати діяльність з виробництва, розподілу та постачання електричної енергії.\n6. Електропередавальне підприємство не має права здійснювати діяльність з купівлі-продажу електричної енергії на ринку двосторонніх договорів, ринку \"на добу наперед\" та балансуючому ринку, за винятком купівлі-продажу електричної енергії з метою компенсації технологічних витрат електричної енергії на її передачу та врегулювання небалансів електричної енергії.\nКупівля електричної енергії для забезпечення діяльності електропередавального підприємства, крім обсягів технологічних витрат електричної енергії на її передачу та врегулювання небалансів електричної енергії, здійснюється ним як кваліфікованим споживачем на роздрібному ринку.\nВартість електричної енергії, придбаної для покриття вищезазначених потреб, враховується при визначенні тарифів на передачу електричної енергії.\n7. Електропередавальне підприємство зобов’язане:\n1) надавати адміністратору розрахунків повідомлення про укладені двосторонні договори та про погодинні обсяги електричної енергії за цими двосторонніми договорами у порядку, визначеному правилами ринку;\n2) складати погодинні добові графіки споживання електричної енергії з метою компенсації технологічних витрат електричної енергії на її передачу електричними мережами на наступну добу на підставі зареєстрованих у адміністратора розрахунків повідомлень про укладені двосторонні договори і договори на ринку \"на добу наперед\" та надавати їх системному оператору відповідно до правил ринку;\n3) купувати/продавати небаланси електричної енергії за цінами, визначеними за правилами ринку, у разі невиконання ним акцептованих системним оператором погодинних добових графіків споживання електричної енергії з метою компенсації технологічних витрат електричної енергії на її передачу;\n4) при застосуванні процедури зміни/заміни електропостачальника, надавати новому електропостачальнику інформацію щодо споживачів, приєднаних до мереж електропередавального підприємства та яким здійснював продаж попередній електропостачальник, в обсягах та у порядку, визначених національною комісією, що здійснює державне регулювання у сферах енергетики та комунальних послуг;\n5) оприлюднювати на своєму офіційному веб-сайті в мережі Інтернет інформацію щодо умов надання послуг з передачі електричної енергії та послуг з приєднання до магістральних електричних мереж, показників якості послуг та іншу інформацію відповідно до законодавства;\n6) надавати суб’єктам ринку інформацію, необхідну для виконання ними функцій на ринку електричної енергії, в обсягах та у порядку, визначених правилами ринку, кодексом електричних мереж, кодексом комерційного обліку та іншими нормативно-правовими актами, які забезпечують функціонування ринку електричної енергії;\n7) укласти договори, які є обов’язковими для здійснення діяльності на ринку електричної енергії, та виконувати умови цих договорів;\n8) відкрити в уповноваженому банку поточний рахунок із спеціальним режимом використання для проведення розрахунків відповідно до цього Закону;\n9) укласти з Фондом врегулювання вартісного дисбалансу договір про надання послуг з вирівнювання умов для конкуренції;\n10) своєчасно та у повному обсязі сплачувати Фонду врегулювання вартісного дисбалансу вартість послуг з вирівнювання умов для конкуренції відповідно до цього Закону;\n11) вести окремий облік витрат та доходів від здійснення діяльності з передачі електричної енергії від інших видів діяльності.\n8. Електропередавальне підприємство разом із системним оператором забезпечує проведення аукціонів щодо доступу до пропускної спроможності міждержавних електричних мереж в межах та у порядку, визначених порядком проведення електронних аукціонів з розподілення пропускної спроможності міждержавних електричних мереж.\n9. Електропередавальне підприємство у порядку, визначеному центральним органом виконавчої влади, що забезпечує формування державної політики в електроенергетичному комплексі, бере участь у підготовці системним оператором плану розвитку об’єднаної енергетичної системи України на наступні десять років.\n10. Електропередавальне підприємство забезпечує конфіденційність інформації, отриманої від суб’єктів ринку, що використовується ним для здійснення своїх функцій на ринку електричної енергії та становить комерційну таємницю відповідно до вимог щодо захисту, надання, розкриття та опублікування інформації на ринку електричної енергії.\nЕлектропередавальне підприємство також забезпечує конфіденційність інформації стосовно своєї діяльності, розкриття якої може надавати комерційні переваги суб’єктам ринку."
    },
    {
      "provision_ref": "art17",
      "section": "17",
      "title": "Стаття 17. Системний оператор",
      "content": "1. Системний оператор здійснює свою діяльність з метою забезпечення сталої та надійної роботи об’єднаної енергетичної системи України, її розвитку та підтримання балансу між попитом та пропозицією електричної енергії.\n2. На ринку електричної енергії системний оператор:\n1) здійснює централізоване диспетчерське (оперативно-технологічне) управління режимами роботи об’єднаної енергетичної системи України відповідно до цього Закону, Закону України \"Про електроенергетику\" , кодексу електричних мереж та інших нормативно-правових актів, які забезпечують функціонування ринку електричної енергії;\n2) забезпечує операційну безпеку функціонування об’єднаної енергетичної системи України;\n3) планує режими роботи об’єднаної енергетичної системи України відповідно до правил ринку та кодексу електричних мереж;\n4) приймає та акцептує погодинні добові графіки відпуску та/або споживання та/або експорту та/або імпорту електричної енергії відповідних суб’єктів ринку;\n5) забезпечує функціонування балансуючого ринку у порядку, визначеному правилами ринку та кодексом електричних мереж, у тому числі надає учасникам балансування команди на збільшення (зменшення) їх навантаження відповідно до акцептованих ним пропозицій (заявок) учасників балансування, на підставі яких купує/продає електричну енергію на балансуючому ринку, а також здійснює купівлю-продаж небалансів електричної енергії.\nПорядок врахування команд системного оператора при проведенні розрахунку платежів на балансуючому ринку та небалансів електричної енергії визначається правилами ринку;\n6) проводить аналіз системних обмежень та врегульовує їх шляхом застосування недискримінаційних методів, що базуються на ринкових механізмах, відповідно до правил ринку та кодексу електричних мереж;\n7) забезпечує роботу ринку допоміжних послуг та придбаває допоміжні послуги з метою дотримання стандартів операційної безпеки об’єднаної енергетичної системи України;\n8) здійснює моніторинг виконання постачальниками допоміжних послуг зобов’язань з надання допоміжних послуг;\n9) забезпечує на підставі договору від імені електропередавального підприємства проведення аукціонів щодо доступу до пропускної спроможності міждержавних електричних мереж у межах та у порядку, визначених порядком проведення електронних аукціонів з розподілення пропускної спроможності міждержавних електричних мереж;\n10) щороку відповідно до порядку, затвердженого центральним органом виконавчої влади, що забезпечує формування державної політики в електроенергетичному комплексі, готує план розвитку об’єднаної енергетичної системи України на наступні десять років, у якому, зокрема, зазначаються:\nобґрунтовані прогнозні обсяги попиту на електричну енергію, обсяги міждержавних перетоків електричної енергії, обсяги необхідної встановленої потужності електростанцій з урахуванням розбивки за типом генеруючих потужностей, видом палива (джерелом енергії, у тому числі альтернативних джерел енергії та регіонів їх розташування), що використовується в технологічному процесі, та термінів вводу та виводу генеруючих потужностей з експлуатації;\nоб’єкти магістральних (міждержавних) електричних мереж, які мають бути збудовані та/або реконструйовані, та терміни їх будівництва;\nоцінка потреб в інвестиціях у розвиток генеруючих потужностей та магістральних (міждержавних) електричних мереж на наступні три роки та пропозиції щодо джерел фінансування.\nПлан розвитку об’єднаної енергетичної системи України на наступні десять років затверджується Кабінетом Міністрів України.\nСистемний оператор при підготовці плану розвитку об’єднаної енергетичної системи України на наступні десять років забезпечує проведення громадських обговорень та консультацій із зацікавленими суб’єктами ринку.\nПлан розвитку об’єднаної енергетичної системи України на наступні десять років погоджується з центральним органом виконавчої влади, що реалізує державну політику в електроенергетичному комплексі, з національною комісією, що здійснює державне регулювання у сферах енергетики та комунальних послуг, із центральним органом виконавчої влади, що забезпечує реалізацію державної політики у сферах ефективного використання паливно-енергетичних ресурсів, енергозбереження, відновлюваних джерел енергії та альтернативних видів палива. У разі непогодження плану розвитку об’єднаної енергетичної системи України на наступні десять років будь-яким з вищезазначених органів такий план вноситься на розгляд Кабінету Міністрів України з поясненнями системного оператора щодо неврахування зауважень.\nПлан розвитку об’єднаної енергетичної системи України на наступні десять років є публічним та підлягає оприлюдненню у порядку, визначеному центральним органом виконавчої влади, що забезпечує формування державної політики в електроенергетичному комплексі.\nЦентральний орган виконавчої влади, що реалізує державну політику в електроенергетичному комплексі, проводить моніторинг та оцінку стану виконання плану розвитку об’єднаної енергетичної системи України на наступні десять років;\n11) забезпечує управління режимами паралельної роботи об’єднаної енергетичної системи України з енергетичними системами суміжних держав та купує/продає на балансуючому ринку електричну енергію для компенсації її технологічного переміщення в умовах паралельної роботи;\n12) надає суб’єктам ринку інформацію, необхідну для виконання ними їх функцій на ринку електричної енергії, в обсягах та у порядку, визначених правилами ринку, кодексом електричних мереж, кодексом комерційного обліку та іншими нормативно-правовими актами, які забезпечують функціонування ринку електричної енергії;\n13) забезпечує національній комісії, що здійснює державне регулювання у сферах енергетики та комунальних послуг, доступ до інформації, необхідної для здійснення нею законодавчо встановлених функцій та повноважень;\n14) погоджує технічні умови приєднання генеруючих потужностей, а також приєднання до магістральних (міждержавних) електричних мереж нових та реконструйованих магістральних (міждержавних) електричних мереж та розподільчих електричних мереж;\n15) взаємодіє з системними операторами суміжних (сусідніх) енергосистем, здійснює координацію дій та обмін інформацією з ними;\n16) оприлюднює на своєму офіційному веб-сайті в мережі Інтернет відповідно до правил ринку та кодексу електричних мереж інформацію щодо сукупного прогнозованого та фактичного навантаження (споживання) в об’єднаній енергетичній системі України, робочої потужності виробників та її фактичного завантаження, щодо використання магістральних електричних мереж, системних обмежень та фактів перевантажень, а також про вжиті заходи щодо уникнення перевантажень у майбутньому, розподілу та використання пропускної спроможності міждержавних електричних мереж, щодо електричної енергії, купленої/проданої ним на балансуючому ринку, та придбаних допоміжних послуг, іншу інформацію, передбачену законодавством;\n17) здійснює інші функції, передбачені цим Законом, Законом України \"Про електроенергетику\" та іншими нормативно-правовими актами, які забезпечують функціонування ринку електричної енергії.\n3. Системний оператор має право:\n1) давати відповідно до кодексу електричних мереж, правил ринку та стандартів операційної безпеки суб’єктам господарювання, об’єкти електроенергетики яких підключені до об’єднаної енергетичної системи України, обов’язкові для виконання оперативні команди та розпорядження;\n2) отримувати від виробників, електропостачальників, електропередавального підприємства, електророзподільних підприємств та гарантованого покупця погодинні добові графіки відпуску та/або споживання та/або експорту та/або імпорту електричної енергії на наступну добу;\n3) отримувати від адміністратора розрахунків інформацію щодо договірних обсягів купівлі-продажу електричної енергії на ринку двосторонніх договорів та на ринку \"на добу наперед\", імпортованої та експортованої електричної енергії, у формі та порядку, визначених правилами ринку;\n4) отримувати від суб’єктів ринку інформацію, необхідну для виконання своїх функцій, у формі та порядку, визначених правилами ринку та кодексом електричних мереж;\n5) своєчасно та у повному обсязі отримувати відповідно до правил ринку плату за надані послуги з централізованого диспетчерського (оперативно-технологічного) управління;\n6) своєчасно та у повному обсязі отримувати плату за продану електричну енергію на балансуючому ринку;\n7) проводити необхідні перевірки та/або випробування обладнання постачальників допоміжних послуг відповідно до порядку проведення таких перевірок та/або випробувань, визначеного кодексом електричних мереж.\n4. Системний оператор може здійснювати інші функції, передбачені цим Законом, Законом України \"Про електроенергетику\" та іншими нормативно-правовими актами, які забезпечують функціонування ринку електричної енергії.\n5. Системний оператор надає послуги з централізованого диспетчерського (оперативно-технологічного) управління учасникам ринку на підставі договорів, укладених на основі типового договору про надання послуг з централізованого диспетчерського (оперативно-технологічного) управління.\nТиповий договір про надання послуг з централізованого диспетчерського (оперативно-технологічного) управління є публічним та затверджується національною комісією, що здійснює державне регулювання у сферах енергетики та комунальних послуг.\nПорядок укладення договору про надання послуг з централізованого диспетчерського (оперативно-технологічного) управління визначається кодексом електричних мереж.\n6. Оплата послуг з централізованого диспетчерського (оперативно-технологічного) управління здійснюється за тарифом на централізоване диспетчерське (оперативно-технологічне) управління, який регулюється національною комісією, що здійснює державне регулювання у сферах енергетики та комунальних послуг, відповідно до затвердженої нею методики розрахунку тарифу на послуги з централізованого диспетчерського (оперативно-технологічного) управління.\nТариф на централізоване диспетчерське (оперативно-технологічне) управління, зокрема, включає витрати системного оператора на закупівлю допоміжних послуг та врегулювання системних обмежень в об’єднаній енергетичній системі України.\nТариф на послуги з централізованого диспетчерського (оперативно-технологічного) управління оприлюднюється системним оператором у порядку і в терміни, визначені нормативно-правовими актами, які забезпечують функціонування ринку електричної енергії.\n7. Системний оператор не має права здійснювати діяльність з виробництва, передачі, розподілу та постачання електричної енергії.\n8. Системний оператор не має права здійснювати діяльність з купівлі-продажу електричної енергії на ринку електричної енергії, за винятком купівлі-продажу електричної енергії на підставі акцептованих ним пропозицій (заявок) на балансуючому ринку, купівлі-продажу небалансів електричної енергії та купівлі-продажу електричної енергії для компенсації її технологічного переміщення в умовах паралельної роботи.\nКупівля електричної енергії для забезпечення діяльності системного оператора, крім зазначених вище потреб, здійснюється ним як кваліфікованим споживачем на роздрібному ринку.\n9. Системний оператор зобов’язаний:\n1) відкрити в уповноваженому банку поточний рахунок із спеціальним режимом використання для проведення розрахунків відповідно до цього Закону;\n2) вести окремий облік витрат та доходів від здійснення діяльності з централізованого диспетчерського (оперативно-технологічного) управління від інших видів діяльності.\n10. Системний оператор забезпечує конфіденційність інформації, отриманої від суб’єктів ринку, що використовується ним для здійснення своїх функцій на ринку електричної енергії та становить комерційну таємницю відповідно до вимог щодо захисту, надання, розкриття та опублікування інформації на ринку електричної енергії.\nСистемний оператор також забезпечує конфіденційність інформації стосовно своєї діяльності, розкриття якої може надавати комерційні переваги суб’єктам ринку."
    },
    {
      "provision_ref": "art18",
      "section": "18",
      "title": "Стаття 18. Оператор ринку",
      "content": "1. Оператор ринку забезпечує функціонування ринку \"на добу наперед\" та здійснює організацію купівлі-продажу електричної енергії (продуктів електроенергії) на наступну добу.\nОператор ринку створює організаційні, технологічні, інформаційні, правові та інші умови для збирання та оприлюднення інформації стосовно попиту і пропозиції на електричну енергію, для проведення регулярних торгів \"на добу наперед\" за правилами ринку \"на добу наперед\", укладання і виконання договорів на ринку \"на добу наперед\" та розрахунків за ними, у тому числі здійснення клірингу.\n2. Оператор ринку на ринку \"на добу наперед\":\n1) забезпечує рівні умови участі на ринку \"на добу наперед\" всіх учасників ринку \"на добу наперед\";\n2) реєструє учасників ринку \"на добу наперед\", забезпечує ведення відповідного реєстру та оприлюднює його;\n3) забезпечує контроль за дотриманням вимог щодо надання гарантій виконання фінансових зобов’язань учасників ринку \"на добу наперед\" відповідно до правил ринку \"на добу наперед\";\n4) визначає за результатами торгів \"на добу наперед\" обсяги купівлі-продажу електричної енергії учасників ринку \"на добу наперед\" та ціни на електричну енергію (продукти електроенергії), укладає відповідні договори на ринку \"на добу наперед\" та визначає фінансові зобов’язання учасників торгів \"на добу наперед\";\n5) забезпечує розрахунки за куповану/продану електричну енергію (продукти електроенергії), у тому числі шляхом проведення клірингових операцій;\n6) надає адміністратору розрахунків повідомлення про погодинні обсяги проданої та купленої електричної енергії (продуктів електроенергії) за договорами, укладеними за результатами торгів \"на добу наперед\";\n7) оприлюднює інформацію щодо проведення торгів \"на добу наперед\", у тому числі про погодинні ціни та обсяги купівлі-продажу електричної енергії (продуктів електроенергії) на ринку \"на добу наперед\" за результатами торгів \"на добу наперед\";\n8) надає суб’єктам ринку інформацію, необхідну для виконання ними їх функцій на ринку електричної енергії, в обсягах та у порядку, визначених правилами ринку \"на добу наперед\" та іншими нормативно-правовими актами, які забезпечують функціонування ринку електричної енергії;\n9) забезпечує доступ до інформації, необхідної національній комісії, що здійснює державне регулювання у сферах енергетики та комунальних послуг, для здійснення останньою законодавчо встановлених функцій та повноважень;\n10) забезпечує конфіденційність інформації, отриманої від суб’єктів ринку, що використовується ним для здійснення своїх функцій на ринку електричної енергії та становить комерційну таємницю відповідно до вимог щодо захисту, надання, розкриття та опублікування інформації на ринку електричної енергії, а також забезпечує конфіденційність інформації стосовно своєї діяльності, розкриття якої може надавати комерційні переваги суб’єктам ринку;\n11) здійснює інші функції, передбачені цим Законом, правилами ринку та правилами ринку \"на добу наперед\";\n12) забезпечує відповідно до правил ринку \"на добу наперед\" обов’язкову купівлю та оплату електричної енергії у виробників, що здійснюють комбіноване виробництво електричної та теплової енергії (когенерація) в обсягах, на які встановлена регульована ціна закупівлі.\n3. Оператор ринку має право провадити діяльність з організації купівлі-продажу електричної енергії (продуктів електроенергії) на наступну добу на ринку електричної енергії з моменту отримання ним доступу до ринку електричної енергії у порядку, встановленому цим Законом.\n4. Оператор ринку не має права здійснювати діяльність з виробництва, передачі, розподілу та постачання електричної енергії.\n5. Фінансування діяльності оператора ринку здійснюється за рахунок учасників ринку \"на добу наперед\" відповідно до правил ринку \"на добу наперед\". Порядок розрахунку вартості послуг оператора ринку та порядок їх оплати учасниками ринку \"на добу наперед\" визначаються правилами ринку \"на добу наперед\".\n6. Оператор ринку має інші повноваження, права та обов’язки, передбачені цим Законом, Законом України \"Про електроенергетику\" та іншими нормативно-правовими актами, які забезпечують функціонування ринку електричної енергії.\n7. Оператор ринку утворюється у формі публічного акціонерного товариства, засновником та єдиним акціонером якого є держава в особі Кабінету Міністрів України.\nПакет акцій у розмірі 100 відсотків статутного капіталу публічного акціонерного товариства (оператора ринку), яке є оператором ринку, та який належить державі, не підлягає приватизації або відчуженню в інший спосіб, у тому числі не підлягає передачі до статутних капіталів інших юридичних осіб, або в управління будь-яким іншим особам. Стосовно цього публічного акціонерного товариства та належного державі пакета акцій не можуть здійснюватися будь-які дії, наслідком яких є зменшення кількості або номінальної вартості акцій, або зменшення частки держави у статутному капіталі нижче ніж 100 відсотків, або зміна типу або класу акцій, у тому числі випуск привілейованих акцій та переведення акцій державного пакета у привілейовані."
    },
    {
      "provision_ref": "art19",
      "section": "19",
      "title": "Стаття 19. Адміністратор розрахунків",
      "content": "1. Адміністратор розрахунків забезпечує організацію роботи ринку електричної енергії відповідно до цього Закону, правил ринку та кодексу комерційного обліку.\nФункції адміністратора розрахунків покладаються на системного оператора.\n2. Адміністратор розрахунків відповідно до правил ринку:\n1) реєструє суб’єктів ринку, забезпечує ведення відповідного реєстру та оприлюднює його;\n2) реєструє повідомлення про укладені двосторонні договори, договори на ринку \"на добу наперед\", погодинні обсяги купівлі-продажу електричної енергії за такими договорами та веде відповідний реєстр;\n3) реєструє сторони, відповідальні за баланс, учасників балансування та веде відповідні реєстри;\n4) розраховує та виставляє вимоги щодо надання гарантій виконання фінансових зобов’язань за договорами про врегулювання небалансів на балансуючому ринку сторонами, відповідальними за баланс, та контролює їх виконання;\n5) отримує від системного оператора інформацію щодо акцептованих ним пропозицій (заявок) учасників балансування на балансуючому ринку, обсягів та цін придбаних допоміжних послуг;\n6) створює та веде бази даних договірних обсягів купівлі-продажу і фактичних обсягів відпуску та/або споживання та/або експорту та/або імпорту електричної енергії виробників, електропостачальників, електропередавального підприємства, електророзподільних підприємств, оператора ринку, гарантованого покупця та системного оператора;\n7) надає системному оператору інформацію про обсяги купівлі-продажу електричної енергії на ринку двосторонніх договорів та на ринку \"на добу наперед\";\n8) надає гарантованому покупцю інформацію про фактичні обсяги електричної енергії, відпущеної виробниками, що здійснюють продаж електроенергії за \"зеленим\" тарифом, для розрахунку вартісного дисбалансу цих виробників;\n9) отримує від адміністратора комерційного обліку агреговані дані комерційного обліку електричної енергії;\n10) розраховує платежі за електричну енергію системного оператора та учасників балансування, а також ціни небалансів електричної енергії, обсяги небалансів електричної енергії і відповідні платежі за них та виставляє відповідні рахунки суб’єктам ринку;\n11) розраховує платежі за придбані системним оператором допоміжні послуги;\n12) надає національній комісії, що здійснює державне регулювання у сферах енергетики та комунальних послуг, інформацію щодо роботи ринку електричної енергії в обсягах, межах та у порядку, визначених правилами ринку та іншими нормативно-правовими актами, які забезпечують функціонування ринку електричної енергії;\n13) надає суб’єктам ринку інформацію, необхідну для виконання ними їхніх функцій на ринку електричної енергії, в обсягах та у порядку, визначених правилами ринку та іншими нормативно-правовими актами, які забезпечують функціонування ринку електричної енергії;\n14) здійснює інші функції, передбачені цим Законом, правилами ринку та кодексом комерційного обліку.\n3. Адміністратор розрахунків не має права здійснювати діяльність з виробництва, передачі, розподілу та постачання електричної енергії.\n4. Відповідальність адміністратора розрахунків визначається правилами ринку та іншими нормативно-правовими актами, які забезпечують функціонування ринку електричної енергії. Адміністратор розрахунків не несе відповідальності за зобов’язаннями інших суб’єктів ринку, що виникають на підставі договорів, які укладаються між ними.\n5. Адміністратор розрахунків забезпечує конфіденційність інформації, отриманої від суб’єктів ринку, що використовується ним для здійснення своїх функцій на ринку електричної енергії та становить комерційну таємницю відповідно до вимог щодо захисту, надання, розкриття та опублікування інформації на ринку електричної енергії.\nАдміністратор розрахунків також забезпечує конфіденційність інформації стосовно своєї діяльності, розкриття якої може надавати комерційні переваги суб’єктам ринку.\n6. Вартість послуг адміністратора розрахунків затверджується національною комісією, що здійснює державне регулювання у сферах енергетики та комунальних послуг, та включається як окрема складова тарифу на послуги з централізованого диспетчерського (оперативно-технологічного) управління.\nСистемний оператор зобов’язаний вести окремий облік витрат та доходів від здійснення функцій адміністратора розрахунків від інших видів діяльності.\n7. Адміністратор розрахунків має інші повноваження, права та обов’язки, передбачені цим Законом, Законом України \"Про електроенергетику\" та іншими нормативно-правовими актами, які забезпечують функціонування ринку електричної енергії."
    },
    {
      "provision_ref": "art20",
      "section": "20",
      "title": "Стаття 20. Організація комерційного обліку",
      "content": "1. Комерційний облік на ринку електричної енергії організовується адміністратором комерційного обліку та здійснюється постачальниками послуг комерційного обліку відповідно до вимог цього Закону, кодексу комерційного обліку та правил ринку.\nФункції адміністратора комерційного обліку покладаються на системного оператора.\n2. Метою організації комерційного обліку електричної енергії на ринку електричної енергії є надання суб’єктам ринку повної та достовірної інформації щодо обсягів виробленої (відпущеної), переданої, спожитої, розподіленої, імпортованої та експортованої електричної енергії у визначений проміжок часу з метою її подальшого використання для здійснення розрахунків між суб’єктами ринку.\n3. Завданням адміністратора комерційного обліку є адміністрування відносин щодо комерційного обліку електричної енергії на ринку електричної енергії, здійснення центральної агрегації даних комерційного обліку, подальша їх передача адміністратору розрахунків та надання іншим суб’єктам ринку відповідно до кодексу комерційного обліку та правил ринку.\n4. Адміністратор комерційного обліку на ринку електричної енергії відповідно до правил ринку у порядку та в межах, визначених кодексом комерційного обліку:\n1) здійснює адміністрування відносин щодо комерційного обліку електричної енергії шляхом акредитації постачальників послуг комерційного обліку, реєстрації автоматизованих систем комерційного обліку електричної енергії, контролю за дотриманням суб’єктами ринку вимог кодексу комерційного обліку, визначення регламентів та протоколів інформаційної взаємодії суб’єктів ринку щодо обміну даними комерційного обліку електричної енергії;\n2) здійснює збір даних комерційного обліку електричної енергії від постачальників послуг комерційного обліку, визначає їх придатність та забезпечує центральну агрегацію даних комерційного обліку електричної енергії;\n3) передає агреговані дані комерційного обліку електричної енергії адміністратору розрахунків;\n4) надає дані комерційного обліку електричної енергії іншим суб’єктам ринку;\n5) створює та управляє базами даних комерційного обліку електричної енергії;\n6) здійснює інші функції, передбачені правилами ринку та кодексом комерційного обліку.\n5. Вартість послуг адміністратора комерційного обліку затверджується національною комісією, що здійснює державне регулювання у сферах енергетики та комунальних послуг, та включається як окрема складова тарифу на послуги з централізованого диспетчерського (оперативно-технологічного) управління.\nСистемний оператор зобов’язаний вести окремий облік витрат та доходів від здійснення функцій адміністратора комерційного обліку від інших видів діяльності.\n6. Адміністратор комерційного обліку не має права здійснювати діяльність з виробництва, розподілу, передачі та постачання електричної енергії.\n7. Права, обов’язки та відповідальність адміністратора комерційного обліку визначаються цим Законом, правилами ринку, кодексом комерційного обліку та іншими нормативно-правовими актами, що забезпечують діяльність ринку електричної енергії. Адміністратор комерційного обліку не несе відповідальності за зобов’язаннями інших суб’єктів ринку, що виникають на підставі договорів, які укладаються між ними.\n8. Адміністратор комерційного обліку забезпечує конфіденційність інформації, отриманої від суб’єктів ринку, що використовується ним для здійснення своїх функцій на ринку електричної енергії та становить комерційну таємницю відповідно до вимог щодо захисту, надання, розкриття та опублікування інформації на ринку електричної енергії.\nАдміністратор комерційного обліку також забезпечує конфіденційність інформації стосовно своєї діяльності, розкриття якої може надавати комерційні переваги суб’єктам ринку.\n9. Надання послуг комерційного обліку провадиться постачальниками послуг комерційного обліку за умови отримання відповідної акредитації постачальника послуг комерційного обліку та реєстрації автоматизованих систем комерційного обліку електричної енергії у порядку, встановленому кодексом комерційного обліку.\n10. До послуг комерційного обліку електричної енергії належать:\n1) установлення, налаштування, заміна, модернізація, введення та виведення з експлуатації, а також технічна підтримка та обслуговування засобів вимірювальної техніки, вимірювальних комплексів та автоматизованих систем комерційного обліку електричної енергії, їх програмного та апаратного забезпечення;\n2) збір, оброблення, збереження та передача даних комерційного обліку електричної енергії.\n11. Суб’єкти ринку мають право вільного вибору постачальника комерційного обліку.\n12. Електропередавальне підприємство та електророзподільні підприємства повинні отримати акредитацію постачальника послуг комерційного обліку в адміністратора комерційного обліку та не мають права відмовити суб’єктам ринку, електроустановки яких приєднані до їх мереж, у наданні послуг комерційного обліку електричної енергії.\n13. Суб’єкти ринку повинні забезпечити безперешкодний доступ до засобів та систем комерційного обліку електричної енергії, а також даних комерційного обліку електричної енергії у порядку та у межах, визначених кодексом комерційного обліку."
    },
    {
      "provision_ref": "art21",
      "section": "21",
      "title": "Стаття 21. Врегулювання небалансів електричної енергії сторін, відповідальних за баланс",
      "content": "1. Виробник, електропостачальник, електропередавальне підприємство, електророзподільне підприємство, гарантований покупець та кваліфікований споживач є сторонами, відповідальними за баланс, та повинні врегульовувати небаланси електричної енергії, спричинені ними, у порядку, визначеному цим Законом та правилами ринку.\n2. Врегулюванням небалансів електричної енергії є вчинення стороною, відповідальною за баланс, правочинів щодо купівлі-продажу електричної енергії із системним оператором в обсягах спричинених нею небалансів електричної енергії та за цінами, визначеними відповідно до правил ринку.\n3. Сторони, відповідальні за баланс, реєструються в адміністратора розрахунків у порядку, визначеному правилами ринку.\n4. Купівля-продаж електричної енергії з метою врегулювання небалансів електричної енергії, спричинених стороною, відповідальною за баланс, здійснюється між стороною, відповідальною за баланс, та системним оператором за договором про врегулювання небалансів.\nВартість небалансу електричної енергії сторони, відповідальної за баланс, розраховується адміністратором розрахунків для кожної години доби виходячи з обсягу небалансу електричної енергії, спричиненого цією стороною, та цін небалансів електричної енергії, визначених за правилами ринку.\nПорядок розрахунку обсягів, ціни та вартості небалансів електричної енергії визначається правилами ринку.\n5. Розрахунки за зобов’язаннями, які виникли внаслідок врегулювання небалансів електричної енергії, між стороною, відповідальною за баланс, та системним оператором здійснюються в порядку, визначеному правилами ринку.\n6. Сторони, відповідальні за баланс, можуть на добровільній договірній основі об’єднуватися у балансуючі групи за умови дотримання ними типових вимог до балансуючої групи, затверджених національною комісією, що здійснює державне регулювання у сферах енергетики та комунальних послуг, та погоджених з Антимонопольним комітетом України.\nОб’єднання таких сторін у балансуючі групи за умови дотримання ними типових вимог до балансуючої групи не потребує отримання дозволу Антимонопольного комітету України.\nПорядок створення, реєстрації та припинення балансуючих груп визначається правилами ринку.\n7. Відповідальність за небаланс електричної енергії балансуючої групи несе сторона, відповідальна за баланс, яка входить до такої балансуючої групи та визначена її учасниками.\nУ межах балансуючої групи сторона, відповідальна за баланс балансуючої групи, здійснює купівлю та продаж електричної енергії учасників балансуючої групи в обсягах, спричинених такими учасниками небалансів електричної енергії, на договірних засадах.\n8. Учасники балансуючої групи несуть субсидіарну відповідальність перед системним оператором за зобов’язаннями сторони, відповідальної за баланс балансуючої групи, відповідно до правил ринку.\nЗа умови прострочення виконання стороною, відповідальною за баланс балансуючої групи, своїх грошових зобов’язань з оплати небалансів електричної енергії на балансуючому ринку адміністратор розрахунків за поданням системного оператора, відповідно до правил ринку, припиняє реєстрацію такої балансуючої групи. Норма цього абзацу не поширюється на гарантованого покупця як сторону, відповідальну за баланс балансуючої групи виробників за \"зеленим\" тарифом.\n9. Особливості функціонування балансуючої групи виробників за \"зеленим\" тарифом визначаються статтею 22 цього Закону та правилами функціонування балансуючої групи виробників за \"зеленим\" тарифом."
    },
    {
      "provision_ref": "art22",
      "section": "22",
      "title": "Стаття 22. Особливості участі у ринку електричної енергії виробників електричної енергії, яким встановлено \"зелений\" тариф",
      "content": "1. Електрична енергія, вироблена на об’єктах електроенергетики, що використовують альтернативні джерела енергії (крім доменного та коксівного газів, а з використанням гідроенергії - вироблену лише мікро-, міні- та малими гідроелектростанціями), може бути продана її виробниками на ринку двосторонніх договорів, на ринку \"на добу наперед\" та на балансуючому ринку за цінами, що склалися на відповідних ринках.\n2. Виробники електричної енергії, яким встановлено \"зелений\" тариф, мають право продати електричну енергію, вироблену на об’єктах електроенергетики, що використовують альтернативні джерела енергії (крім доменного та коксівного газів, а з використанням гідроенергії - вироблену лише мікро-, міні- та малими гідроелектростанціями), за \"зеленим\" тарифом з урахуванням надбавки до нього, встановленої відповідно до статті 17 -3 Закону України \"Про електроенергетику\", гарантованому покупцю відповідно до цього Закону. При цьому у кожному розрахунковому періоді (місяці) обсяг відпуску електричної енергії, виробленої на об’єкті електроенергетики з альтернативних джерел енергії (крім доменного та коксівного газів, а з використанням гідроенергії - лише мікро-, міні- та малими гідроелектростанціями), визначається за вирахуванням обсягу витрат електричної енергії на власні потреби в електричній енергії відповідного об’єкта електроенергетики, що виробляє електричну енергію з альтернативних джерел енергії (крім доменного та коксівного газів, а з використанням гідроенергії - лише мікро-, міні- та малими гідроелектростанціями).\nЗ цією метою такі виробники зобов’язані:\nотримати доступ до ринку електричної енергії у порядку, визначеному цим Законом;\nукласти з гарантованим покупцем двосторонні договори з купівлі-продажу електричної енергії за \"зеленим\" тарифом, або у передбачених цим Законом випадках додаткову угоду до договору купівлі-продажу електричної енергії за \"зеленим\" тарифом з оптовим постачальником, та увійти на підставі цих договорів до складу балансуючої групи виробників за \"зеленим\" тарифом, в якій стороною, відповідальною за баланс, є гарантований покупець;\nвідповідно до правил функціонування балансуючої групи виробників за \"зеленим\" тарифом щодобово подавати гарантованому покупцю свої погодинні графіки відпуску електричної енергії на наступну добу в порядку та у формі, визначених у договорі купівлі-продажу електричної енергії за \"зеленим\" тарифом, для подальшого її продажу гарантованим покупцем на ринку \"на добу наперед\".\n3. Гарантований покупець забезпечує виконання гарантій держави щодо купівлі у кожному розрахунковому періоді електричної енергії, виробленої на об’єктах електроенергетики, що використовують альтернативні джерела енергії (крім доменного та коксівного газів, а з використанням гідроенергії - вироблену лише мікро-, міні- та малими гідроелектростанціями), за встановленим \"зеленим\" тарифом з урахуванням надбавки до нього, встановленої відповідно до статті 17 -3 Закону України \"Про електроенергетику\", та проведення розрахунків за таку електроенергію у порядку, встановленому законом. При цьому у кожному розрахунковому періоді (місяці) обсяг відпуску електричної енергії, виробленої на об’єкті електроенергетики з альтернативних джерел енергії (крім доменного та коксівного газів, а з використанням гідроенергії - лише мікро-, міні- та малими гідроелектростанціями), визначається за вирахуванням обсягу витрат електричної енергії на власні потреби в електричній енергії відповідного об’єкта електроенергетики, що виробляє електричну енергію з альтернативних джерел енергії (крім доменного та коксівного газів, а з використанням гідроенергії - лише мікро-, міні- та малими гідроелектростанціями).\nДо 1 січня 2030 року гарантований покупець зобов’язаний купувати у суб’єктів господарювання, яким встановлено \"зелений\" тариф, у кожному розрахунковому періоді електричну енергію, вироблену на об’єктах електроенергетики з альтернативних джерел енергії (крім доменного та коксівного газів, а з використанням гідроенергії - вироблену лише мікро-, міні- та малими гідроелектростанціями), за \"зеленим\" тарифом з урахуванням надбавки до нього, встановленої відповідно до статті 17 -3 Закону України \"Про електроенергетику\", протягом всього строку застосування \"зеленого\" тарифу, якщо такі суб’єкти господарювання входять до складу балансуючої групи виробників за \"зеленим\" тарифом. При цьому у кожному розрахунковому періоді (місяці) обсяг відпуску електричної енергії, виробленої на об’єкті електроенергетики з альтернативних джерел енергії (крім доменного та коксівного газів, а з використанням гідроенергії - лише мікро-, міні- та малими гідроелектростанціями), визначається за вирахуванням обсягу витрат електричної енергії на власні потреби в електричній енергії відповідного об’єкта електроенергетики, що виробляє електричну енергію з альтернативних джерел енергії (крім доменного та коксівного газів, а з використанням гідроенергії - лише мікро-, міні- та малими гідроелектростанціями).\nКупівля-продаж такої електричної енергії за \"зеленим\" тарифом здійснюється на підставі договору між виробником, якому встановлено \"зелений\" тариф та який входить до складу балансуючої групи виробників за \"зеленим\" тарифом, та гарантованим покупцем. Такий договір укладається на основі типового договору купівлі-продажу електричної енергії за \"зеленим\" тарифом на строк дії \"зеленого\" тарифу, встановленого для відповідного виробника.\nТиповий договір купівлі-продажу електричної енергії за \"зеленим\" тарифом затверджується національною комісією, що здійснює державне регулювання у сферах енергетики та комунальних послуг.\nВиробники, яким встановлено \"зелений\" тариф, подають гарантованому покупцю погодинні графіки відпуску електричної енергії. Виробники, які виробляють електричну енергію на об’єктах електроенергетики, що використовують енергію вітру та сонячного випромінювання, мають право корегувати графіки відпуску електричної енергії гарантованому покупцю за дві години до реального часу постачання у порядку та строки, визначені правилами функціонування балансуючої групи виробників за \"зеленим\" тарифом.\nГарантований покупець здійснює продаж електричної енергії, купленої у суб’єктів господарювання, яким встановлено \"зелений\" тариф, на ринку \"на добу наперед\" за правилами ринку \"на добу наперед\" шляхом подачі оператору ринку пропозицій, складених на основі погодинних графіків відпуску електричної енергії на наступну добу виробників, у яких він купує електричну енергію за \"зеленим\" тарифом, за найменшою ціною, що допускається правилами ринку \"на добу наперед\".\nЕлектрична енергія, вироблена з енергії сонячного випромінювання та/або енергії вітру об’єктами електроенергетики (генеруючими установками) приватних домогосподарств, величина встановленої потужності яких не перевищує 30 кВт, купується гарантованими електропостачальниками, що здійснюють постачання електричної енергії на території провадження ліцензійної діяльності яких знаходяться такі приватні домогосподарства, за \"зеленим\" тарифом в обсязі, що перевищує місячне споживання електроенергії такими приватними домогосподарствами. Виробництво електроенергії з енергії сонячного випромінювання та/або енергії вітру приватними домогосподарствами здійснюється без відповідної ліцензії. Порядок продажу та обліку такої електроенергії, а також розрахунків за неї затверджується національною комісією, що здійснює державне регулювання у сферах енергетики та комунальних послуг.\n4. З метою поступового запровадження відповідальності виробників, яким встановлено \"зелений\" тариф, за спричинені ними небаланси електричної енергії, у випадках, встановлених цим Законом, встановлюється порядок компенсації виробниками, які входять до складу балансуючої групи виробників за \"зеленим\" тарифом, вартості їх небалансів електричної енергії гарантованому покупцю.\nЧастка відшкодування такими виробниками вартості їх небалансів електричної енергії встановлюється залежно від часу з моменту початку функціонування повномасштабного ринку електричної енергії, передбаченого цим Законом, та становить:\n1) для виробників, які виробляють електричну енергію на об’єктах електроенергетики, що використовують енергію вітру та сонячного випромінювання:\nдо 2030 року 0;\n2) для виробників, які виробляють електричну енергію на об’єктах електроенергетики, що використовують інші альтернативні джерела енергії (крім доменного та коксівного газів):\nна перший рік 0;\nна другий рік 0,5;\nз третього року 1.\n5. Гарантований покупець здійснює оплату за електричну енергію, куплену у виробників за \"зеленим\" тарифом з урахуванням надбавки до нього, встановленої відповідно до статті 17 -3 Закону України \"Про електроенергетику\", за фактичний обсяг відпущеної електричної енергії на об’єктах електроенергетики, що використовують альтернативні джерела енергії (крім доменного та коксівного газів, а з використанням гідроенергії - вироблену лише мікро-, міні- та малими гідроелектростанціями), на підставі даних, отриманих від адміністратора розрахунків, грошовими коштами в повному обсязі, у порядку та строки, визначені відповідними договорами, але не пізніше 90 календарних днів з дня відпуску відповідного обсягу електричної енергії виробником. При цьому у кожному розрахунковому періоді (місяці) обсяг відпуску електричної енергії, виробленої на об’єкті електроенергетики з альтернативних джерел енергії (крім доменного та коксівного газів, а з використанням гідроенергії - лише мікро-, міні- та малими гідроелектростанціями), визначається за вирахуванням обсягу витрат електричної енергії на власні потреби в електричній енергії відповідного об’єкта електроенергетики, що виробляє електричну енергію з альтернативних джерел енергії (крім доменного та коксівного газів, а з використанням гідроенергії - лише мікро-, міні- та малими гідроелектростанціями).\n6. Виробники електричної енергії на об’єктах електроенергетики, що використовують альтернативні джерела енергії (крім доменного та коксівного газів, а з використанням гідроенергії - вироблену лише мікро-, міні- та малими гідроелектростанціями), є сторонами, відповідальними за баланс, за виключенням випадку їх участі у балансуючій групі виробників за \"зеленим\" тарифом.\n7. Гарантований покупець створює балансуючу групу виробників за \"зеленим\" тарифом, в якій є стороною, відповідальною за баланс, і до складу якої входять виключно виробники, які здійснюють йому продаж електроенергії за \"зеленим\" тарифом відповідно до цього Закону.\nПорядок відшкодування виробниками, які входять до складу балансуючої групи виробників за \"зеленим\" тарифом, частки вартості їх небалансів електричної енергії гарантованому покупцю визначається правилами функціонування балансуючої групи виробників за \"зеленим\" тарифом з урахуванням положень цього Закону.\nПравила функціонування балансуючої групи виробників за \"зеленим\" тарифом, у тому числі порядок включення до вищезазначеної балансуючої групи, участі та виходу з неї, права й обов’язки учасників балансуючої групи та гарантованого покупця визначаються договором про участь у балансуючій групі виробників за \"зеленим\" тарифом.\nТиповий договір про участь у балансуючій групі виробників за \"зеленим\" тарифом затверджується національною комісією, що здійснює державне регулювання у сферах енергетики та комунальних послуг.\nТермін діяльності вищезазначеної балансуючої групи встановлюється до 1 січня 2030 року.\n8. Гарантований покупець купує/продає на балансуючому ринку електроенергію з метою врегулювання небалансів електричної енергії балансуючої групи виробників за \"зеленим\" тарифом та сплачує/отримує плату за куплений/проданий небаланс електричної енергії у порядку та за цінами, визначеними відповідно до правил ринку.\n9. Джерелом формування коштів гарантованого покупця для оплати електричної енергії, придбаної відповідно до цього Закону, та для фінансування його організаційно-технічного та матеріального забезпечення є кошти, отримані від:\n1) оператора ринку за продану гарантованим покупцем електричну енергію на ринку \"на добу наперед\";\n2) системного оператора за проданий гарантованим покупцем небаланс електричної енергії на балансуючому ринку;\n3) Фонду врегулювання вартісного дисбалансу за надані гарантованим покупцем послуги з вирівнювання умов для конкуренції відповідно до цього Закону;\n4) виробників, що продають гарантованому покупцю електричну енергію за \"зеленим\" тарифом з урахуванням надбавки до нього, встановленої відповідно до статті 17 -3 Закону України \"Про електроенергетику\", як компенсація вартості їх небалансів електричної енергії в рамках балансуючої групи виробників за \"зеленим\" тарифом з урахуванням положень цієї статті.\n10. Гарантований покупець має право на:\n1) своєчасне та у повному обсязі отримання коштів за продану електричну енергію відповідно до укладених договорів;\n2) своєчасне та у повному обсязі отримання від Фонду врегулювання вартісного дисбалансу коштів за надані послуги з вирівнювання умов конкуренції;\n3) отримання від виробників, у яких він здійснює купівлю електричної енергії за \"зеленим\" тарифом, їх погодинних добових графіків відпуску електричної енергії у порядку та формі, визначених відповідними договорами;\n4) отримання від адміністратора розрахунків даних щодо фактичних обсягів відпуску електричної енергії виробниками, у яких гарантований покупець купує електричну енергію за \"зеленим\" тарифом з урахуванням надбавки до нього, встановленої відповідно до статті 17 -3 Закону України \"Про електроенергетику\";\n5) доступ до інформації щодо діяльності на ринку електричної енергії у порядку та у обсягах, визначених правилами ринку та іншими нормативно-правовими актами, що забезпечують функціонування ринку електричної енергії;\n6) інші права, передбачені нормативно-правовими актами, які забезпечують функціонування ринку електричної енергії, та умовами укладених договорів на ринку електричної енергії.\n11. Гарантований покупець зобов’язаний:\n1) дотримуватися умов та правил здійснення господарської діяльності з купівлі електричної енергії за \"зеленим\" тарифом відповідно до отриманої ліцензії та нормативно-правових актів, які забезпечують функціонування ринку електричної енергії;\n2) отримати доступ до ринку електричної енергії у порядку, визначеному цим Законом, укласти договори, які є обов’язковими для здійснення діяльності на ринку електричної енергії, та виконувати умови цих договорів;\n3) укласти договір про надання послуг з вирівнювання умов для конкуренції з Фондом врегулювання вартісного дисбалансу відповідно до вимог цього Закону;\n4) купувати у суб’єктів господарювання, яким встановлено \"зелений\" тариф, у кожному розрахунковому періоді електричну енергію, вироблену на об’єктах електроенергетики з альтернативних джерел енергії (крім доменного та коксівного газів, а з використанням гідроенергії - вироблену лише мікро-, міні- та малими гідроелектростанціями), за встановленим їм \"зеленим\" тарифом з урахуванням надбавки до нього, встановленої відповідно до статті 17 -3 Закону України \"Про електроенергетику\". При цьому у кожному розрахунковому періоді (місяці) обсяг відпуску електричної енергії, виробленої на об’єкті електроенергетики з альтернативних джерел енергії (крім доменного та коксівного газів, а з використанням гідроенергії - лише мікро-, міні- та малими гідроелектростанціями), визначається за вирахуванням обсягу витрат електричної енергії на власні потреби в електричній енергії відповідного об’єкта електроенергетики, що виробляє електричну енергію з альтернативних джерел енергії (крім доменного та коксівного газів, а з використанням гідроенергії - лише мікро-, міні- та малими гідроелектростанціями);\n5) створити балансуючу групу виробників за \"зеленим\" тарифом та стати стороною, відповідальною за баланс такої групи;\n6) стати учасником ринку \"на добу наперед\";\n7) пропонувати для продажу на ринку \"на добу наперед\" електричну енергію в обсягах, поданих виробниками, що здійснюють йому продаж електричної енергії за \"зеленим\" тарифом, у погодинних графіках відпуску електричної енергії на наступну добу;\n8) надавати адміністратору розрахунків повідомлення про погодинні обсяги електричної енергії за двосторонніми договорами, сформовані за результатами продажу на ринку \"на добу наперед\" електричної енергії виробників, що здійснюють йому продаж електричної енергії за \"зеленим\" тарифом, у порядку, визначеному правилами ринку;\n9) складати погодинні добові графіки відпуску електричної енергії на наступну добу виробників, що здійснюють йому продаж електричної енергії за \"зеленим\" тарифом, на підставі зареєстрованих у адміністратора розрахунків повідомлень про погодинні обсяги електричної енергії за двосторонніми договорами та надавати їх системному оператору відповідно до правил ринку. Гарантований покупець зобов’язаний інформувати системного оператора про корегування графіків відпуску, що здійснюються виробниками, які виробляють електричну енергію на об’єктах електроенергетики, що використовують енергію вітру та сонячного випромінювання, у порядку, передбаченому правилами ринку;\n10) купувати/продавати електроенергію на балансуючому ринку з метою врегулювання небалансів електричної енергії балансуючої групи виробників за \"зеленим\" тарифом та сплачувати плату за небаланс електричної енергії за цінами, визначеними відповідно до правил ринку;\n11) сплачувати своєчасно та у повному обсязі за електричну енергію, куплену у виробників за \"зеленим\" тарифом з урахуванням надбавки до нього, встановленої відповідно до статті 17 -3 Закону України \"Про електроенергетику\";\n12) відкрити в установі уповноваженого банку поточний рахунок із спеціальним режимом використання для проведення розрахунків відповідно до вимог цього Закону;\n13) надавати суб’єктам ринку інформацію, необхідну для виконання ними функцій на ринку електричної енергії, в обсягах та у порядку, визначених нормативно-правовими актами, які забезпечують функціонування ринку електричної енергії.\n12. Гарантований покупець не має права здійснювати діяльність з виробництва, розподілу, передачі та постачання електричної енергії.\n13. Гарантований покупець забезпечує конфіденційність інформації, отриманої від суб’єктів ринку, що використовується ним для здійснення своїх функцій на ринку електричної енергії та становить комерційну таємницю відповідно до вимог щодо захисту, надання, розкриття та опублікування інформації на ринку електричної енергії.\nГарантований покупець також забезпечує конфіденційність інформації стосовно своєї діяльності, розкриття якої може надавати комерційні переваги суб’єктам ринку.\n14. Функції гарантованого покупця виконує державне підприємство, спеціально уповноважене та підпорядковане Кабінету Міністрів України. Фінансування діяльності гарантованого покупця здійснюється в межах кошторису, який затверджується національною комісією, що здійснює державне регулювання у сферах енергетики та комунальних послуг."
    },
    {
      "provision_ref": "art23",
      "section": "23",
      "title": "Стаття 23. Особливості участі у ринку електричної енергії виробників, що здійснюють комбіноване виробництво електричної та теплової енергії (когенерація)",
      "content": "1. Електрична енергія, вироблена на теплоелектроцентралях або когенераційних установках, може бути продана її виробниками на ринку двосторонніх договорів, на ринку \"на добу наперед\" та на балансуючому ринку за цінами, які складаються на відповідних ринках.\n2. Впродовж 10 років з моменту запровадження повномасштабного ринку електричної енергії України, передбаченого цим Законом, на електроенергію, вироблену на теплоелектроцентралях або когенераційних установках, національною комісією, що здійснює державне регулювання у сферах енергетики та комунальних послуг, за заявою виробника встановлюються регульовані ціни закупівлі такої електричної енергії.\nПротягом періоду, встановленого цією статтею, оператор ринку забезпечує, відповідно до правил ринку \"на добу наперед\", обов’язкову купівлю та оплату електричної енергії у виробників, що здійснюють комбіноване виробництво електричної та теплової енергії (когенерація) в обсягах, на які встановлена регульована ціна закупівлі. Пропозиції виробників, що здійснюють комбіноване виробництво електричної та теплової енергії (когенерація) в обсягах, на які встановлена регульована ціна закупівлі, надаються такими виробниками та приймаються оператором ринку за найменшою допустимою ціною, визначеною правилами ринку \"на добу наперед\".\n3. Регульована ціна закупівлі електричної енергії, виробленої на теплоелектроцентралях або когенераційних установках, встановлюється національною комісією, що здійснює державне регулювання у сферах енергетики та комунальних послуг, для кожного виробника на визначений обсяг відпуску електричної енергії, який встановлений у балансі електричної енергії об’єднаної енергетичної системи України, затвердженому центральним органом виконавчої влади, що реалізує державну політику в електроенергетичному комплексі.\nФормування регульованої ціни закупівлі електричної енергії, виробленої на теплоелектроцентралях або когенераційних установках, здійснюється національною комісією, що здійснює державне регулювання у сферах енергетики та комунальних послуг, з урахуванням тарифів на теплову енергію, а також має забезпечувати:\nвідшкодування економічно обґрунтованих витрат, у тому числі покриття обґрунтованих інвестицій;\nотримання прибутку.\nЗ моменту запровадження повномасштабного ринку електричної енергії України обсяг електричної енергії, що виробляється на теплоелектроцентралях або когенераційних установках, на який можуть встановлюватися регульовані ціни закупівлі електричної енергії, визначається центральним органом виконавчої влади, що реалізує державну політику в електроенергетичному комплексі, у балансі електричної енергії об’єднаної енергетичної системи України на підставі теплового графіка таких виробників.\n4. Електрична енергія, відпущена теплоелектроцентралями або когенераційними установками в обсягах, що не перевищують розрахункові при встановленні національною комісією, що здійснює державне регулювання у сферах енергетики та комунальних послуг, регульованої ціни закупівлі, продається її виробниками на ринку \"на добу наперед\" за ринковими цінами з одночасним наданням такими виробниками Фонду врегулювання вартісного дисбалансу послуг із вирівнювання умов для конкуренції щодо продажу за ринковими цінами електричної енергії, на яку встановлена регульована ціна закупівлі.\nОбсяг відпуску електричної енергії, у межах якого виробником електричної енергії на теплоелектроцентралях або когенераційних установках можуть надаватися Фонду врегулювання вартісного дисбалансу послуги із вирівнювання умов для конкуренції щодо продажу за ринковими цінами на ринку \"на добу наперед\" електричної енергії, на яку встановлена регульована ціна закупівлі, має дорівнювати розрахунковому обсягу відпуску електричної енергії, який було враховано при встановленні регульованої ціни закупівлі електричної енергії у відповідного виробника.\n5. Вартість послуг із вирівнювання умов для конкуренції щодо продажу за ринковими цінами на ринку \"на добу наперед\" електричної енергії, на яку встановлена регульована ціна закупівлі, визначається як різниця між вартістю електричної енергії, розрахованої за регульованими цінами закупівлі електричної енергії та цінами електричної енергії на ринку \"на добу наперед\". Оплата послуг із вирівнювання умов для конкуренції щодо продажу за ринковими цінами електричної енергії, на яку встановлена регульована ціна закупівлі, які надаються виробниками електричної енергії на теплоелектроцентралях або когенераційних установках, здійснюється Фондом врегулювання вартісного дисбалансу виходячи з фактичних обсягів відпущеної такими виробниками електричної енергії, але не вище обсягів електричної енергії, визначених національною комісією, що здійснює державне регулювання у сферах енергетики та комунальних послуг, при розрахунку регульованої ціни закупівлі електричної енергії відповідного виробника.\n6. Фонд врегулювання вартісного дисбалансу гарантує виробникам електричної енергії на теплоелектроцентралях або когенераційних установках здійснення не пізніше 15 числа місяця, наступного за розрахунковим, повної оплати наданих ними послуг із вирівнювання умов для конкуренції щодо продажу за ринковими цінами електричної енергії, на яку встановлена регульована ціна закупівлі."
    },
    {
      "provision_ref": "art24",
      "section": "24",
      "title": "Стаття 24. Проведення розрахунків на ринку електричної енергії",
      "content": "1. Розрахунки за електричну енергію та послуги, що надаються на ринку електричної енергії, проводяться між суб’єктами цього ринку у грошовій формі відповідно до укладених договорів у порядку, визначеному цим Законом, правилами ринку та правилами ринку \"на добу наперед\".\n2. Споживачі електричної енергії, які купують електричну енергію у електропостачальників, вносять плату за поставлену їм електричну енергію виключно на поточний рахунок із спеціальним режимом використання електропостачальника в уповноваженому банку.\n3. Учасники ринку \"на добу наперед\", які купують електричну енергію на цьому ринку, вносять плату за закуплену електричну енергію виключно на поточний рахунок із спеціальним режимом використання оператора ринку в уповноваженому банку.\n4. Учасники балансування та сторони, відповідальні за баланс, у яких виникли зобов’язання перед системним оператором в результаті діяльності на балансуючому ринку, вносять плату за електричну енергію виключно на поточний рахунок із спеціальним режимом використання системного оператора в уповноваженому банку.\n5. Кошти за закуплену електричну енергію у виробників, які виробляють електричну енергію на атомних електричних станціях та гідроелектростанціях (крім мікро-, міні- та малих гідроелектростанцій), та за надані такими виробниками допоміжні послуги перераховуються виключно на поточні рахунки із спеціальним режимом використання відповідних виробників в уповноваженому банку.\n6. Кошти за послуги системного оператора з централізованого диспетчерського (оперативно-технологічного) управління перераховуються виключно на поточний рахунок із спеціальним режимом використання системного оператора в уповноваженому банку.\n7. Кошти з поточних рахунків із спеціальним режимом використання електропостачальника перераховуються згідно з алгоритмом, який встановлюється національною комісією, що здійснює державне регулювання у сферах енергетики та комунальних послуг.\nТакий алгоритм розподілу коштів з поточного рахунка із спеціальним режимом використання електропостачальника передбачає, за звичайних умов, перерахування всіх коштів, що надходять від споживачів на поточний рахунок із спеціальним режимом використання електропостачальника, у повному обсязі на поточні рахунки електропостачальника.\nВнесення змін до зазначеного алгоритму здійснюється тільки у разі прострочення електропостачальником у строки та порядку, визначені правилами ринку, оплати вартості спричинених ним небалансів електричної енергії. Такі зміни до алгоритму діють до повного погашення заборгованості електропостачальника перед системним оператором. Зміни до алгоритму здійснюються на підставі подання системного оператора у випадку виникнення заборгованості електропостачальника перед системним оператором. Такими змінами алгоритму повинно бути передбачено, що кошти із поточного рахунка із спеціальним режимом використання електропостачальника перераховуються на поточний рахунок із спеціальним режимом використання системного оператора до повного погашення недоплати за куплений електропостачальником небаланс електричної енергії.\n8. Кошти з поточного рахунка із спеціальним режимом використання оператора ринку перераховуються відповідно до правил ринку \"на добу наперед\" на:\n1) поточні рахунки учасників ринку \"на добу наперед\", крім виробників, які виробляють електричну енергію на атомних електричних станціях та гідроелектростанціях (крім мікро-, міні- та малих гідроелектростанцій), гарантованого покупця та електропостачальників за продану електричну енергію на ринку \"на добу наперед\";\n2) поточні рахунки із спеціальним режимом використання виробників, які виробляють електричну енергію на атомних електричних станціях та гідроелектростанціях (крім мікро-, міні- та малих гідроелектростанцій), гарантованого покупця та електропостачальників за продану ними електричну енергію на ринку \"на добу наперед\";\n3) поточний рахунок оператора ринку.\n9. Кошти з поточного рахунка із спеціальним режимом використання системного оператора перераховуються згідно з алгоритмом, який встановлюється національною комісією, що здійснює державне регулювання у сферах енергетики та комунальних послуг, на:\n1) поточні рахунки учасників балансування та сторін, відповідальних за баланс, крім виробників, які виробляють електричну енергію на атомних електричних станціях та гідроелектростанціях (крім мікро-, міні- та малих гідроелектростанцій), гарантованого покупця та електропостачальників;\n2) поточні рахунки із спеціальним режимом використання виробників, які виробляють електричну енергію на атомних електричних станціях та гідроелектростанціях (крім мікро-, міні- та малих гідроелектростанцій), гарантованого покупця та електропостачальників;\n3) поточний рахунок системного оператора з урахуванням положень цього Закону.\nЗа рішенням національної комісії, що здійснює державне регулювання у сферах енергетики та комунальних послуг, кошти із поточного рахунка із спеціальним режимом використання системного оператора можуть перераховуватися на інші поточні рахунки системного оператора.\nЗ метою здійснення розрахунків з учасниками балансування при врегулюванні системних обмежень системний оператор може вносити на свій поточний рахунок із спеціальним режимом використання кошти з власного поточного рахунка.\n10. Кошти з поточного рахунка із спеціальним режимом використання електропередавального підприємства перераховуються згідно з алгоритмом, який встановлюється національною комісією, що здійснює державне регулювання у сферах енергетики та комунальних послуг, на:\n1) поточний рахунок із спеціальним режимом використання Фонду врегулювання вартісного дисбалансу;\n2) поточний рахунок електропередавального підприємства з урахуванням положень цього Закону.\n11. Кошти з поточних рахунків із спеціальним режимом використання виробників, які виробляють електричну енергію на атомних електричних станціях та гідроелектростанціях (крім мікро-, міні- та малих гідроелектростанцій), а також електропостачальників, що здійснюють імпорт електричної енергії, перераховуються згідно з алгоритмом, який встановлюється національною комісією, що здійснює державне регулювання у сферах енергетики та комунальних послуг, на:\n1) поточний рахунок із спеціальним режимом використання Фонду врегулювання вартісного дисбалансу;\n2) поточні рахунки таких виробників/електропостачальників, що здійснюють імпорт електричної енергії.\n12. Кошти з поточного рахунка із спеціальним режимом використання Фонду врегулювання вартісного дисбалансу перераховуються згідно з алгоритмом, який встановлюється національною комісією, що здійснює державне регулювання у сферах енергетики та комунальних послуг, на:\n1) поточний рахунок із спеціальним режимом використання гарантованого покупця;\n2) поточні рахунки із спеціальним режимом використання гарантованих електропостачальників;\n3) поточні рахунки виробників, що здійснюють виробництво електричної енергії на теплоелектроцентралях, яким встановлено регульовані ціни закупівлі електричної енергії, відповідно до цього Закону;\n4) поточний рахунок Фонду врегулювання вартісного дисбалансу для фінансування організаційно-технічного та матеріального забезпечення діяльності Фонду врегулювання вартісного дисбалансу в межах затвердженого кошторису.\n13. Кошти з поточного рахунка із спеціальним режимом використання гарантованого покупця перераховуються згідно із алгоритмом, який встановлюється національною комісією, що здійснює державне регулювання у сферах енергетики та комунальних послуг, на:\n1) поточний рахунок із спеціальним режимом використання системного оператора за небаланси електричної енергії балансуючої групи виробників за \"зеленим\" тарифом;\n2) поточні рахунки виробників, що виробляють електричну енергію з використанням альтернативних джерел енергії (крім доменного та коксівного газів, а з використанням гідроенергії - вироблену лише мікро-, міні- та малими гідроелектростанціями), у яких він купує електричну енергію за \"зеленим\" тарифом;\n3) поточний рахунок гарантованого покупця для фінансування організаційно-технічного та матеріального забезпечення діяльності гарантованого покупця в межах затвердженого кошторису.\n14. Перелік поточних рахунків із спеціальним режимом використання електропостачальників, виробників, які виробляють електричну енергію на атомних електричних станціях та гідроелектростанціях (крім мікро-, міні- та малих гідроелектростанцій), системного оператора, електропередавального підприємства, оператора ринку, гарантованого покупця та Фонду врегулювання вартісного дисбалансу затверджується та оприлюднюється національною комісією, що здійснює державне регулювання у сферах енергетики та комунальних послуг.\n15. На поточні рахунки із спеціальним режимом використання електропостачальників, виробників, які виробляють електричну енергію на атомних електричних станціях та гідроелектростанціях (крім мікро-, міні- та малих гідроелектростанцій), системного оператора, електропередавального підприємства, оператора ринку, гарантованого покупця та Фонду врегулювання вартісного дисбалансу не може бути звернено стягнення за зобов’язаннями цих суб’єктів ринку.\nОперації на поточних рахунках із спеціальним режимом використання електропостачальників, виробників, які виробляють електричну енергію на атомних електричних станціях та гідроелектростанціях (крім мікро-, міні- та малих гідроелектростанцій), системного оператора, електропередавального підприємства, оператора ринку, гарантованого покупця та Фонду врегулювання вартісного дисбалансу не підлягають призупиненню.\n16. У разі перерахування споживачами коштів за електричну енергію на інші, ніж поточні рахунки із спеціальним режимом використання електропостачальника, або перерахування покупцями коштів за електричну енергію, закуплену у виробників, які виробляють електричну енергію на атомних електричних станціях та гідроелектростанціях (крім мікро-, міні- та малих гідроелектростанцій), гарантованого покупця та електропостачальника на інші, ніж поточні рахунки із спеціальним режимом використання таких виробників, гарантованого покупця та електропостачальника, та/або перерахування учасниками ринку коштів за послуги системного оператора з централізованого диспетчерського (оперативно-технологічного) управління на інші, ніж поточний рахунок із спеціальним режимом використання системного оператора, та/або перерахування учасниками ринку коштів за послуги електропередавального підприємства з передачі електричної енергії на інші, ніж поточний рахунок із спеціальним режимом використання електропередавального підприємства, отримувачі повинні повернути ці кошти за заявою споживача/покупця/учасника ринку або за власною ініціативою в триденний термін з моменту їх отримання. У разі неповернення споживачу/покупцю/учаснику ринку у цей термін коштів, сплачених на інші, ніж поточні рахунки із спеціальним режимом використання, ці суми підлягають вилученню до Державного бюджету України як санкція за вчинене правопорушення і не зараховуються як оплата електричної енергії/послуг системного оператора/послуг з передачі електричної енергії. Зарахування коштів до Державного бюджету України не звільняє їх отримувача від повернення цих коштів відповідному споживачу/покупцю/учаснику ринку."
    },
    {
      "provision_ref": "art25",
      "section": "25",
      "title": "Стаття 25. Фонд врегулювання вартісного дисбалансу",
      "content": "1. Фонд врегулювання вартісного дисбалансу (далі - Фонд) є державною спеціалізованою некомерційною установою, діяльність якої спрямована на створення конкурентного середовища на ринку електричної енергії та забезпечення відповідно до вимог цього Закону:\n1) відшкодування гарантованому покупцю:\nрізниці між вартістю електричної енергії, купленої ним за \"зеленими\" тарифами з урахуванням надбавки до них, встановленої відповідно до статті 17 -3 Закону України \"Про електроенергетику\", та вартістю цієї електричної енергії, проданої за цінами ринку \"на добу наперед\";\nвитрат, пов’язаних із врегулюванням небалансів електричної енергії балансуючої групи виробників за \"зеленим\" тарифом;\n2) відшкодування гарантованим електропостачальникам:\nрізниці між вартістю електричної енергії, що постачається побутовим споживачам за регульованими тарифами, та вартістю такої електричної енергії за роздрібними цінами, розрахованими гарантованими електропостачальниками відповідно до методики, затвердженої національною комісією, що здійснює державне регулювання у сферах енергетики та комунальних послуг;\nрізниці між вартістю електричної енергії, виробленої з енергії сонячного випромінювання та/або енергії вітру об’єктами електроенергетики (генеруючими установками) приватних домогосподарств, величина встановленої потужності яких не перевищує 30 кВт, купленою гарантованим електропостачальником за \"зеленим\" тарифом, та вартістю цієї електричної енергії за цінами ринку \"на добу наперед\";\n3) відшкодування виробникам, що здійснюють виробництво електричної енергії на теплоелектроцентралях або когенераційних установках різниці між вартістю електричної енергії за регульованими цінами закупівлі електричної енергії та цінами електричної енергії на ринку \"на добу наперед\".\nОсновними функціями Фонду є:\nнадання суб’єктам ринку та отримання від суб’єктів ринку послуг з вирівнювання умов для конкуренції, визначених цим Законом;\nотримання коштів від суб’єктів ринку, яким він надає послуги з вирівнювання умов для конкуренції, та подальше їх спрямування суб’єктам ринку, які надають йому послуги з вирівнювання умов для конкуренції, відповідно до цього Закону.\nФонд не має права на будь-яку іншу діяльність, крім передбаченої цим Законом.\n2. Засновником Фонду є держава в особі Кабінету Міністрів України.\nУ своїй діяльності Фонд керується цим Законом, установчими документами та іншими актами законодавства.\n3. Поточне керівництво діяльністю Фонду здійснює адміністратор Фонду. Функції адміністратора Фонду виконує на договірних засадах уповноважений банк. Адміністратор Фонду несе відповідальність за належне виконання своїх функцій згідно з договором. Організаційно-технічне та матеріальне забезпечення діяльності Фонду здійснюється адміністратором Фонду за рахунок коштів Фонду відповідно до кошторису, затвердженого національною комісією, що здійснює державне регулювання у сферах енергетики та комунальних послуг.\n4. Джерелом формування коштів Фонду є плата за послуги з вирівнювання умов для конкуренції, які надає Фонд відповідно до цього Закону.\nНадання та споживання суб’єктами ринку, визначеними цим Законом, послуг із вирівнювання умов для конкуренції є системою адміністративно-правових та економічних заходів, спрямованих на підтримання свободи конкуренції на ринку електричної енергії з уніфікацією таких умов конкуренції для всіх суб’єктів ринку в умовах різної початкової технічної, технологічної та ринкової позиції, яку займали такі суб’єкти до впровадження повномасштабного ринку електричної енергії.\nКошти Фонду можуть бути використані виключно на цілі та напрями, передбачені цим Законом, та відповідно до алгоритму, встановленого національною комісією, що здійснює державне регулювання у сферах енергетики та комунальних послуг, з урахуванням положень цього Закону.\nКошти Фонду не включаються до Державного бюджету України. Кошти Фонду, які не були використані у звітному фінансовому році, не можуть бути списані чи зараховані до Державного бюджету України та використовуються Фондом у наступному фінансовому році.\n5. Виключно Фонд є покупцем послуг з вирівнювання умов для конкуренції, які надаються йому на обов’язковій основі суб’єктами ринку за договорами, укладеними на основі типових договорів про надання послуг з вирівнювання умов для конкуренції, а саме:\n1) гарантованими електропостачальниками:\nпослуг з вирівнювання умов для конкуренції при продажу електричної енергії побутовим споживачам за тарифами, встановленими національною комісією, що здійснює державне регулювання у сферах енергетики та комунальних послуг;\nпослуг з вирівнювання умов для конкуренції при закупівлі електричної енергії, виробленої з енергії сонячного випромінювання та/або енергії вітру об’єктами електроенергетики (генеруючими установками) приватних домогосподарств, величина встановленої потужності яких не перевищує 30 кВт, за \"зеленим\" тарифом;\n2) гарантованим покупцем:\nпослуг з вирівнювання умов для конкуренції при закупівлі електричної енергії, виробленої на об’єктах електроенергетики, що використовують альтернативні джерела енергії (крім доменного та коксівного газів, а з використанням гідроенергії - вироблену лише мікро-, міні- та малими гідроелектростанціями), за \"зеленим\" тарифом;\nпослуг з вирівнювання умов для конкуренції при врегулюванні ним небалансів електричної енергії як стороною, відповідальною за баланс балансуючої групи виробників за \"зеленим\" тарифом;\n3) виробниками електричної енергії на теплоелектроцентралях або когенераційних установках послуг із вирівнювання умов для конкуренції щодо продажу за ринковими цінами електричної енергії, на яку встановлена регульована ціна закупівлі.\nОбов’язкове споживання Фондом та надання суб’єктами, визначеними цим Законом, послуг із вирівнювання умов для конкуренції є способом створення рівного конкурентного становища тим суб’єктам ринку, які відповідно до вимог цього Закону мають зобов’язання здійснювати постачання електричної енергії побутовим споживачам за державними регульованими цінами (тарифами) або купувати електричну енергію відповідно до вимог цього Закону за регульованими цінами або цінами, визначеними законами України, та суб’єктам ринку, яким встановлено регульовану ціну закупівлі електричної енергії, виробленої на теплоелектроцентралях або когенераційних установках.\n6. Фонд з метою реалізації визначених цим Законом функцій на обов’язковій основі надає виробникам електричної енергії, яка виробляється на атомних електричних станціях, гідроелектростанціях (крім мікро-, міні- та малих гідроелектростанцій), електропостачальникам, що здійснюють імпорт електричної енергії, електропередавальному підприємству послуги з вирівнювання умов для конкуренції на ринку електричної енергії на підставі договорів, укладених на основі типових договорів про надання послуг з вирівнювання умов для конкуренції.\nОбов’язкове споживання суб’єктами, визначеними цим Законом, послуг з вирівнювання умов для конкуренції є способом державного регулювання діяльності на ринку електричної енергії суб’єктів природних монополій, суміжних ринків, осіб, які займають домінуюче (монопольне) положення на ринку електричної енергії, та електропостачальників, що здійснюють імпорт електричної енергії, з метою недопущення їх необґрунтованого, неконтрольованого впливу на ціноутворення на ринку електричної енергії.\n7. Типові договори про надання послуг з вирівнювання умов для конкуренції затверджуються національною комісією, що здійснює державне регулювання у сферах енергетики та комунальних послуг.\n8. Прогнозна вартість послуг з вирівнювання умов для конкуренції не рідше ніж щоквартально визначається та затверджується національною комісією, що здійснює державне регулювання у сферах енергетики та комунальних послуг, із забезпеченням того, що сукупна вартість послуг з вирівнювання умов для конкуренції, які придбаваються Фондом, та його кошторис має дорівнювати вартості послуг з вирівнювання умов для конкуренції, що надаються Фондом, та з урахуванням відхилення фактичної вартості послуг з вирівнювання умов для конкуренції від прогнозованої за результатами останнього звітного періоду. Порядок розрахунку вартості послуг з вирівнювання умов для конкуренції, зокрема, враховує:\nпрогнозовані обсяги купівлі електричної енергії, виробленої на об’єктах електроенергетики, що використовують альтернативні джерела енергії (крім доменного та коксівного газів, а з використанням гідроенергії - вироблену лише мікро-, міні- та малими гідроелектростанціями), за \"зеленими\" тарифами;\nобсяги відпуску електричної енергії на теплоелектроцентралях або когенераційних установках, встановлені при розрахунку регульованої ціни закупівлі електричної енергії, виробленої на теплоелектроцентралях або когенераційних установках;\nпрогнозовані обсяги електричної енергії для постачання побутовим споживачам за тарифами, встановленими національною комісією, що здійснює державне регулювання у сферах енергетики та комунальних послуг;\nпрогнозовані обсяги купівлі електричної енергії, виробленої з енергії сонячного випромінювання та/або енергії вітру об’єктами електроенергетики (генеруючими установками) приватних домогосподарств, величина встановленої потужності яких не перевищує 30 кВт, за \"зеленим\" тарифом;\nпрогнозовані обсяги імпорту електричної енергії;\nпрогнозовану ціну на електричну енергію на ринку \"на добу наперед\";\nвеличини \"зелених\" тарифів;\nвеличини регульованих тарифів для побутових споживачів;\nвеличини встановлених регульованих цін закупівлі електричної енергії, виробленої на теплоелектроцентралях або когенераційних установках;\nвеличини тарифів на послуги з передачі, розподілу та постачання електричної енергії;\nпрогнозовані обсяги продажу електричної енергії виробниками, що здійснюють виробництво електричної енергії на атомних електричних станціях та гідроелектростанціях (крім мікро-, міні-, та малих гідроелектростанцій);\nвартість допоміжних послуг, які надаються виробниками, що здійснюють виробництво електричної енергії на атомних електричних станціях та гідроелектростанціях (крім мікро-, міні- та малих гідроелектростанцій);\nвитрати на організаційно-технічне та матеріальне забезпечення діяльності гарантованого покупця та Фонду;\nрівень цін електричної енергії виробників, що здійснюють виробництво електричної енергії на атомних електричних станціях, з урахуванням рівня витрат, що забезпечує покриття експлуатаційних та капітальних витрат, забезпечення ядерної безпеки функціонування атомних електричних станцій, обсяг соціально-економічної компенсації ризику для населення, яке проживає в зоні спостереження, та виконання зобов’язань, передбачених міжнародними договорами України, ратифікованими Верховною Радою України, тощо;\nрівень цін електричної енергії виробників, що здійснюють виробництво електричної енергії на гідроелектростанціях (крім мікро-, міні-, та малих гідроелектростанцій), з урахуванням рівня витрат, що забезпечує покриття експлуатаційних та капітальних витрат та виконання зобов’язань, передбачених міжнародними договорами України, ратифікованими Верховною Радою України, тощо;\nрівень припустимого відхилення цін на ринку \"на добу наперед\" від прогнозованих цін для мінімізації ризиків волатильності цін для виробників, що здійснюють виробництво електричної енергії на атомних електричних станціях та на гідроелектростанціях (крім мікро-, міні- та малих гідроелектростанцій).\n9. Фонд зобов’язаний:\n1) відкрити в уповноваженому банку поточний рахунок із спеціальним режимом використання для проведення розрахунків відповідно до цього Закону;\n2) укласти договори на основі типових договорів про надання послуг з вирівнювання умов для конкуренції із суб’єктами ринку, визначеними цим Законом;\n3) своєчасно та у повному обсязі виконувати свої грошові зобов’язання перед гарантованим покупцем, гарантованими електропостачальниками, суб’єктами ринку, яким встановлено регульовану ціну закупівлі електричної енергії;\n4) надавати національній комісії, що здійснює державне регулювання у сферах енергетики та комунальних послуг, інформацію, необхідну для виконання нею своїх функцій на ринку електричної енергії;\n5) виконувати інші функції, визначені цим Законом та його установчими документами.\n10. Послуги з вирівнювання умов для конкуренції надаються/споживаються Фондом на постійній основі.\nФінансові зобов’язання Фонду та строки їх виконання відносно отриманих послуг із вирівнювання умов для конкуренції визначаються згідно з порядком здійснення Фондом розрахункових операцій на ринку електричної енергії, який затверджується національною комісією, що здійснює державне регулювання у сферах енергетики та комунальних послуг.\n11. Термін діяльності Фонду встановлюється до 1 січня 2030 року."
    },
    {
      "provision_ref": "art26",
      "section": "26",
      "title": "Стаття 26. Саморегулювання діяльності учасників ринку електричної енергії України",
      "content": "1. Саморегулювання діяльності учасників ринку електричної енергії України забезпечується діяльністю Ради ринку електричної енергії України.\nМетою діяльності Ради ринку електричної енергії України є сприяння ефективному функціонуванню ринку електричної енергії, залученню інвестицій в електроенергетику і формування узгодженої позиції суб’єктів ринку при розробці нормативних документів, що регулюють функціонування ринку електричної енергії, в цілях стимулювання конкуренції та дотримання балансу інтересів виробників, електропостачальників та споживачів електричної енергії.\n2. Рада ринку електричної енергії України (далі - Рада ринку) - недержавна саморегулівна некомерційна (неприбуткова) організація, яка об’єднує учасників ринку з метою досягнення балансу їх інтересів через загальні збори учасників об’єднання та Раду директорів.\nРада ринку створюється учасниками ринку на добровільних засадах і діє згідно із статутом Ради ринку. Будь-який учасник ринку електричної енергії може у будь-який час увійти до складу об’єднання чи вийти з нього.\nЗагальні збори учасників об’єднання відбуваються не рідше одного разу на рік.\n3. Управляючим органом Ради ринку є Рада директорів, яка обирається на загальних зборах учасників об’єднання.\nЗагальні збори обирають десять голосуючих директорів шляхом голосування.\nГолосуючі директори простою більшістю голосів обирають голову Ради директорів. Рішення Ради директорів приймаються простою більшістю голосів. У разі рівності голосів голос голови Ради директорів є вирішальним.\nФінансування діяльності Ради ринку здійснюється за рахунок учасників об’єднання.\n4. До функцій Ради директорів належать:\n1) забезпечення представництва і захисту прав та інтересів учасників Ради ринку у відносинах з державними органами, органами влади Автономної Республіки Крим та органами місцевого самоврядування, іншими об’єднаннями, підприємствами, установами, організаціями та утвореними ними органами;\n2) підготовка зауважень та пропозицій до правил ринку, правил ринку \"на добу наперед\", кодексу електричних мереж, кодексу комерційного обліку та інших нормативно-правових актів, які забезпечують функціонування ринку електричної енергії;\n3) розгляд в обов’язковому порядку всіх звернень учасників ринку, що приєдналися до об’єднання;\n4) організація системи досудового врегулювання суперечок між суб’єктами ринку;\n5) надання пропозицій щодо проведення незалежного аудиту роботи ринку електричної енергії;\n6) здійснення організаційної та консультаційної підтримки господарської діяльності учасників об’єднання.\n5. Для виконання покладених на неї функцій Рада директорів:\n1) створює робочі органи (групи, комітети) для опрацювання окремих питань у сфері компетенції;\n2) залучає консультантів, експертів;\n3) здійснює співробітництво з державними і недержавними органами, установами та організаціями;\n4) бере участь у громадських консультаціях при обговоренні проектів та змін до нормативно-правових актів, що забезпечують функціонування ринку електричної енергії.\n6. Суб’єкти ринку електричної енергії також можуть створювати інші саморегулівні організації.\n7. Національна комісія, що здійснює державне регулювання у сферах енергетики та комунальних послуг, та центральний орган виконавчої влади, що реалізує державну політику в електроенергетичному секторі:\n1) залучають Раду ринку та інші саморегулівні організації суб’єктів ринку електричної енергії до участі у громадських консультаціях стосовно проектів та змін до нормативно-правових актів, які забезпечують функціонування ринку електричної енергії;\n2) направляють до Ради ринку питання, обов’язкові до розгляду;\n3) розглядають в обов’язковому порядку зауваження та пропозиції Ради ринку до нормативно-правових актів, що ними затверджуються з метою забезпечення функціонування ринку електричної енергії, готують вмотивовані відповіді у разі їх неприйняття."
    },
    {
      "provision_ref": "art27",
      "section": "27",
      "title": "Стаття 27. Державне управління та регулювання ринку електричної енергії",
      "content": "1. Державне управління у сфері функціонування ринку електричної енергії здійснює Кабінет Міністрів України, центральний орган виконавчої влади, що забезпечує формування державної політики в електроенергетичному комплексі, центральний орган виконавчої влади, що реалізує державну політику в електроенергетичному комплексі, а також інші органи виконавчої влади у межах повноважень, визначених законом.\n2. У сфері функціонування ринку електричної енергії до повноважень Кабінету Міністрів України належать:\nвизначення разом з Національним банком України уповноваженого банку ринку електричної енергії;\nзаснування Оператора ринку;\nзаснування Фонду врегулювання вартісного дисбалансу;\nзаснування підприємства для виконання функцій гарантованого покупця;\nзатвердження порядку вжиття тимчасових надзвичайних заходів на ринку електричної енергії;\nприйняття рішення щодо вжиття тимчасових надзвичайних заходів на ринку електричної енергії у випадках, передбачених цим Законом, правилами ринку та кодексом електричних мереж;\nприйняття рішення щодо дати запровадження повномасштабного ринку електричної енергії;\nзатвердження плану розвитку об’єднаної енергетичної системи України на наступні десять років;\nзатвердження порядку визначення відповідності інвестиційних проектів умовам для отримання звільнення в частині порядку розподілу пропускної спроможності міждержавних електричних мереж;\nзатвердження порядку надання державою забезпечення виконання грошових зобов’язань окремих споживачів з оплати електричної енергії;\nзатвердження порядку складення переліку споживачів та їх обладнання, для якого має бути встановлена екологічна броня електропостачання;\nздійснення та забезпечення виконання заходів, передбачених цим Законом.\n3. У сфері функціонування ринку електричної енергії до повноважень центрального органу виконавчої влади, що забезпечує формування державної політики в електроенергетичному комплексі, належать:\nзатвердження кодексу електричних мереж;\nзатвердження методики визначення доступної пропускної спроможності міждержавних електричних мереж;\nзатвердження порядку підготовки плану розвитку об’єднаної енергетичної системи України на наступні десять років та порядку його оприлюднення;\nзатвердження порядку проведення конкурсу з відбору постачальника допоміжних послуг із забезпечення резервів нової та/або реконструйованої генеруючої потужності;\nздійснення та забезпечення виконання інших заходів, передбачених цим Законом.\n4. У сфері функціонування ринку електричної енергії до повноважень центрального органу виконавчої влади, що реалізує державну політику в електроенергетичному комплексі, належать:\nформування та затвердження балансу теплової та електричної енергії об’єднаної енергетичної системи України;\nпроведення моніторингу та оцінка стану виконання плану розвитку об’єднаної енергетичної системи України на наступні десять років;\nщорічне оприлюднення звітів про результати моніторингу та оцінку стану виконання плану розвитку об’єднаної енергетичної системи України на наступні десять років;\nздійснення та забезпечення виконання інших заходів, передбачених цим Законом.\nЦентральний орган виконавчої влади, що реалізує державну політику в електроенергетичному комплексі, має право отримувати від суб’єктів ринку інформацію, необхідну для виконання ним своїх повноважень, відповідно до положень цього Закону.\nЦентральний орган виконавчої влади, що реалізує державну політику в електроенергетичному комплексі, забезпечує конфіденційність інформації, отриманої від суб’єктів ринку, що використовується ним для здійснення своїх повноважень на ринку електричної енергії та становить комерційну таємницю.\n5. Державне регулювання на ринку електричної енергії здійснює національна комісія, що здійснює державне регулювання у сферах енергетики та комунальних послуг.\n6. До повноважень національної комісії, що здійснює державне регулювання у сферах енергетики та комунальних послуг, щодо регулювання на ринку електричної енергії належать:\n1) затвердження:\nправил ринку, правил ринку \"на добу наперед\", кодексу комерційного обліку;\nметодики розрахунку роздрібних цін на електричну енергію для споживачів гарантованих електропостачальників;\nметодики розрахунку тарифу на послуги гарантованого постачання електричної енергії;\nметодики розрахунку регульованих цін на допоміжні послуги;\nметодик (порядків) розрахунку тарифів на послуги з передачі електричної енергії;\nметодик (порядків) розрахунку тарифів на послуги з розподілу електричної енергії;\nметодики розрахунку тарифу на послуги з централізованого диспетчерського (оперативно-технологічного) управління;\nметодики розрахунку регульованих цін закупівлі електричної енергії, виробленої на теплоелектроцентралях або когенераційних установках;\nпрогнозної та фактичної вартостей та/або цін послуг з вирівнювання умов для конкуренції;\nпереліку поточних рахунків із спеціальним режимом використання;\nправил та порядків, визначених цим Законом;\nтипових та примірних договорів (у тому числі додаткових угод до них), визначених цим Законом;\nкошторису Фонду;\nкошторису гарантованого покупця;\nтипових вимог до балансуючих груп;\n2) встановлення:\nтарифів на електричну енергію для побутових споживачів;\nрегульованих цін закупівлі електричної енергії, виробленої на теплоелектроцентралях або когенераційних установках;\nтарифів на послуги з постачання електричної енергії гарантованих електропостачальників;\nтарифу на послуги з централізованого диспетчерського (оперативно-технологічного) управління;\nтарифу на передачу електричної енергії;\nтарифів на розподіл електричної енергії;\nалгоритмів розподілу коштів з поточних рахунків із спеціальним режимом використання;\nмаксимального терміну дії двосторонніх договорів на ринку двосторонніх договорів;\nграничних нижніх меж обсягів обов’язкового продажу та купівлі електричної енергії на ринку \"на добу наперед\" відповідно до положень цього Закону;\nвимог до видів діяльності, які може суміщати електропостачальник при здійсненні ним діяльності з гарантованого постачання електричної енергії;\n3) погодження кодексу електричних мереж;\n4) визначення:\nнеобхідності та вимог щодо проведення обов’язкового аудиту роботи ринку \"на добу наперед\", балансуючого ринку, ринку допоміжних послуг, а також розрахунків на цих ринках;\nвимог щодо захисту, надання, розкриття та оприлюднення інформації суб’єктами ринку;\n5) здійснення моніторингу:\nфункціонування ринку електричної енергії та його складових;\nдіяльності системного оператора, оператора ринку, гарантованого покупця та Фонду;\nцін та умов конкуренції на ринку електричної енергії;\nдотримання електропостачальниками умов розгляду звернень та претензій споживачів електричної енергії з питань, що стосуються надання послуг з постачання електричної енергії;\nдій системного оператора з врегулювання системних обмежень;\nвиконання правил щодо проведення розподілу пропускної спроможності міждержавних електричних мереж;\nвиконання електропередавальним підприємством та електророзподільними підприємствами умов щодо недискримінаційного доступу до їх електричних мереж, строків виконання приєднання та ремонтних робіт;\nвикористання електропередавальним підприємством коштів, отриманих від розподілу пропускної спроможності міждержавних електричних мереж;\nвідокремлення функцій з розподілу та постачання електричної енергії;\nвиконання положень цього Закону та інших нормативно-правових актів, які забезпечують функціонування ринку електричної енергії, суб’єктами ринку електричної енергії;\n6) повідомлення Антимонопольного комітету України про факти, що можуть свідчити про порушення законодавства про захист економічної конкуренції на ринку електричної енергії;\n7) здійснення регулювання цін та тарифів відповідно до положень цього Закону, законів України \"Про електроенергетику\" та \"Про природні монополії\" ;\n8) ліцензування господарської діяльності, зокрема оператора ринку, системного оператора, електропередавального та електророзподільних підприємств, виробників, електропостачальників та гарантованого покупця;\n9) прийняття рішень щодо впровадження допоміжних послуг відповідно до цього Закону;\n10) здійснення інших повноважень, передбачених цим Законом.\n7. Національна комісія, що здійснює державне регулювання у сферах енергетики та комунальних послуг, має право отримувати від суб’єктів ринку інформацію, необхідну для виконання нею своїх повноважень щодо регулювання та моніторингу ринку електричної енергії. Національна комісія, що здійснює державне регулювання у сферах енергетики та комунальних послуг, забезпечує конфіденційність інформації, отриманої від суб’єктів ринку, що використовується нею для здійснення своїх повноважень щодо регулювання та моніторингу ринку електричної енергії та становить комерційну таємницю.\n8. Антимонопольний комітет України здійснює повноваження, передбачені законодавством про захист економічної конкуренції, в тому числі щодо погодження проектів правил ринку, правил ринку \"на добу наперед\", кодексу електричних мереж та кодексу комерційного обліку; проектів типових вимог до балансуючих груп; проектів типових та примірних договорів, які відповідно до цього Закону затверджуються національною комісією, що здійснює державне регулювання у сферах енергетики та комунальних послуг."
    },
    {
      "provision_ref": "art28",
      "section": "28",
      "title": "Стаття 28. Правопорушення на ринку електричної енергії",
      "content": "1. Правопорушення на ринку електричної енергії тягнуть за собою відповідальність, встановлену законодавством.\n2. Правопорушеннями на ринку електричної енергії є:\n1) недотримання вимог нормативно-правових актів, які забезпечують функціонування ринку електричної енергії;\n2) неукладення договорів відповідно до вимог цього Закону та інших нормативно-правових актів, які забезпечують функціонування ринку електричної енергії;\n3) невиконання або ухилення від виконання рішень національної комісії, що здійснює державне регулювання у сферах енергетики та комунальних послуг."
    },
    {
      "provision_ref": "art29",
      "section": "29",
      "title": "Стаття 29. Порушення роботи ринку електричної енергії та надзвичайні заходи",
      "content": "1. У разі тривалого порушення нормальної роботи ринку електричної енергії внаслідок виникнення аварійних ситуацій в об’єднаній енергетичній системі України, викликаних пошкодженням електроенергетичних установок, їхніх елементів, споруд, або внаслідок надзвичайних ситуацій Кабінет Міністрів України має право приймати рішення щодо вжиття тимчасових надзвичайних заходів із подолання наслідків такої ситуації відповідно до затвердженого ним порядку .\nТакий порядок, зокрема, має визначати:\n1) критерії/види порушень нормальної роботи ринку електричної енергії, у разі виникнення яких вживаються надзвичайні заходи;\n2) види надзвичайних заходів;\n3) процедуру ініціювання вжиття надзвичайних заходів на ринку електричної енергії;\n4) порядок застосування надзвичайних заходів на ринку електричної енергії і термін їх дії;\n5) порядок інформування про вжиття надзвичайних заходів на ринку електричної енергії.\n2. Надзвичайні заходи, зокрема, можуть передбачати:\n1) обмеження цін на ринку електричної енергії;\n2) встановлення особливих умов купівлі-продажу електричної енергії;\n3) встановлення учасникам ринку обов’язкових вимог щодо виробництва, постачання та купівлі-продажу електричної енергії;\n4) встановлення особливих умов експорту або імпорту електричної енергії.\nНадзвичайні заходи із подолання наслідків порушення нормальної роботи ринку електричної енергії повинні мінімально впливати на функціонування ринку електричної енергії, наскільки це можливо, та застосовуватися до суб’єктів ринку в обсягах, необхідних для подолання наслідків такої ситуації.\n3. Рішення щодо вжиття надзвичайних заходів на ринку електричної енергії приймається Кабінетом Міністрів України за поданням центрального органу виконавчої влади, що реалізує державну політику в електроенергетичному комплексі, або національної комісії, що здійснює державне регулювання у сферах енергетики та комунальних послуг, щодо виникнення порушення нормальної роботи ринку електричної енергії за результатами моніторингу ринку електричної енергії.\n4. Надзвичайні заходи на ринку електричної енергії можуть вживатися на період, що не перевищує один місяць. Кабінет Міністрів України має право прийняти рішення про продовження терміну дії вжитих надзвичайних заходів на ринку електричної енергії, але не більше ніж на один місяць.\n5. Рішення центральних органів виконавчої влади та національної комісії, що здійснює державне регулювання у сферах енергетики та комунальних послуг, щодо застосування надзвичайних заходів на ринку електричної енергії та їх скасування не є регуляторними актами."
    },
    {
      "provision_ref": "art30",
      "section": "30",
      "title": "Стаття 30. Функціонування ринку електричної енергії у перехідний період",
      "content": "1. Для запровадження повномасштабного ринку електричної енергії, передбаченого цим Законом, забезпечення його ефективного функціонування мають бути створені відповідні передумови. З цією метою запроваджується перехідний період, який діє з дня набрання чинності цим Законом до дня запровадження повномасштабного ринку електричної енергії.\n2. У перехідний період, з урахуванням особливостей, визначених розділами V та VI цього Закону, функціонують:\nоптовий ринок електричної енергії України;\nринок допоміжних послуг;\nроздрібний ринок.\n3. Оптовий ринок електричної енергії діє відповідно до Закону України \"Про електроенергетику\" .\n4. Ринок допоміжних послуг функціонує в частині придбання системним оператором у енергогенеруючих компаній допоміжних послуг з вторинного та третинного регулювання із забезпеченням резерву відповідної регулюючої потужності. До моменту створення системного оператора його функції виконує державне підприємство, що здійснює централізоване диспетчерське (оперативно-технологічне) управління об’єднаною енергетичною системою України.\nНадання допоміжної послуги з вторинного регулювання із забезпеченням резерву відповідної регулюючої потужності здійснюється на обов’язкових засадах енергогенеруючими компаніями, що здійснюють виробництво електричної енергії на гідроелектростанціях (крім мікро-, міні- та малих гідроелектростанцій).\nСистемний оператор придбаває допоміжну послугу з вторинного регулювання на підставі відповідного договору за тарифом, що регулюється національною комісією, що здійснює державне регулювання у сферах енергетики та комунальних послуг. Продаж електричної енергії, пов’язаної із наданням допоміжної послуги з вторинного регулювання, здійснюється відповідною енергогенеруючою компанією на оптовому ринку електричної енергії України.\nДопоміжна послуга з третинного регулювання із забезпеченням резерву відповідної регулюючої потужності (\"холодний\", \"гарячий\" резерв на завантаження/розвантаження) придбавається системним оператором на конкурентних засадах на добовій та місячній основі відповідно до порядку придбання допоміжних послуг, затвердженого національною комісією, що здійснює державне регулювання у сферах енергетики та комунальних послуг.\nСистемний оператор здійснює відбір пропозицій на збільшення (зменшення) навантаження енергогенеруючих компаній у висхідному (низхідному) порядку ціни до повного покриття (або максимального задоволення) потреби в обсягах відповідної резервної потужності на відповідний період.\nСистемний оператор придбаває допоміжну послугу з третинного регулювання на підставі відповідного договору з енергогенеруючою компанією. Обсяги та ціна допоміжної послуги за цим договором визначаються за результатами конкурсу.\nУ разі якщо темп зростання цінових пропозицій енергогенеруючих компаній на збільшення (зменшення) свого навантаження перевищує обмеження, встановлені правилами оптового ринку електричної енергії України, продаж таких допоміжних послуг енергогенеруючими компаніями та придбання системним оператором здійснюються за цінами, розрахованими відповідно до правил оптового ринку електричної енергії України.\nВпродовж першого року з моменту запровадження перехідного періоду національна комісія, що здійснює державне регулювання у сферах енергетики та комунальних послуг, має право застосовувати обмеження цін на ринку допоміжних послуг з метою недопущення необґрунтованого підвищення цін на цьому ринку.\nЕнергогенеруючі компанії, що здійснюють виробництво електричної енергії на теплових електричних станціях та працюють на оптовому ринку електричної енергії за ціновими заявками, зобов’язані пропонувати допоміжну послугу з третинного регулювання та подавати на конкурс відповідні цінові пропозиції на збільшення (зменшення) свого навантаження по кожному генеруючому блоку, що ними експлуатується.\nЗа поданням системного оператора національною комісією, що здійснює державне регулювання у сферах енергетики та комунальних послуг, може бути прийнято рішення про запровадження інших допоміжних послуг. Порядок придбання таких допоміжних послуг визначається відповідно до статті 9 цього Закону.\nПридбання допоміжних послуг здійснюється на підставі договорів про надання допоміжних послуг, які укладаються на основі типових договорів, що затверджуються національною комісією, що здійснює державне регулювання у сферах енергетики та комунальних послуг.\nВитрати системного оператора на придбання допоміжних послуг включаються до тарифу на централізоване диспетчерське (оперативно-технологічне) управління. До моменту створення системного оператора витрати на придбання допоміжних послуг включаються окремою складовою до тарифу державного підприємства, що здійснює централізоване диспетчерське (оперативно-технологічне) управління об’єднаною енергетичною системою України.\n5. На роздрібному ринку до здійснення юридичних та організаційних заходів з відокремлення видів діяльності з розподілу та постачання електричної енергії функції гарантованих електропостачальників виконують енергопостачальники, що здійснюють постачання електричної енергії за регульованим тарифом на закріпленій території.\nРоздрібні ціни/тарифи на електричну енергію, за якими гарантований електропостачальник продає електричну енергію споживачам електричної енергії, регулюються в порядку, встановленому національною комісією, що здійснює державне регулювання у сферах енергетики та комунальних послуг.\n6. Протягом року з початку дії перехідного періоду електропередавальне та електророзподільні підприємства зобов’язані укласти з оптовим постачальником електричної енергії договори і перейти до купівлі електричної енергії на оптовому ринку електричної енергії України для компенсації технологічних витрат електричної енергії на її передачу та розподіл відповідно магістральними і міждержавними та місцевими (локальними) електричними мережами.\nПідприємства, що здійснюють передачу електричної енергії місцевими (локальними) або магістральними електричними мережами, купують необхідні обсяги електричної енергії в оптового постачальника за цінами, розрахованими відповідно до правил оптового ринку електричної енергії України, в обсягах, необхідних для компенсації технологічних витрат електричної енергії при її розподілі та передачі. Витрати, пов’язані з купівлею електричної енергії з метою компенсації технологічних витрат електричної енергії на її розподіл або передачу, включаються до тарифів відповідних суб’єктів господарювання.\n7. Національна комісія, що здійснює державне регулювання у сферах енергетики та комунальних послуг, забезпечує в перехідний період організацію внесень відповідних змін до договору між членами оптового ринку електричної енергії України та відповідних додатків до нього, що пов’язані з особливостями функціонування на перехідному етапі оптового ринку електричної енергії України, ринку допоміжних послуг та роздрібного ринку.\n8. Функції оператора ринку та гарантованого покупця у перехідний період виконують структурні підрозділи у складі державного підприємства, що виконує функції оптового постачальника електричної енергії."
    },
    {
      "provision_ref": "art31",
      "section": "31",
      "title": "Стаття 31. Запровадження ринку електричної енергії",
      "content": "1. Рішення щодо дати запровадження повномасштабного ринку електричної енергії, передбаченого цим Законом, приймається Кабінетом Міністрів України. Повномасштабний ринок електричної енергії запроваджується з 1 липня 2017 року, в тому числі такі його складові: ринок двосторонніх договорів, ринок \"на добу наперед\", балансуючий ринок.\n2. До запровадження повномасштабного ринку електричної енергії (всіх складових ринку електричної енергії України, визначених цим Законом) повинні бути виконані відповідні організаційні та нормативно-правові заходи, передбачені у пункті 2 розділу VI цього Закону.\n3. Координація роботи із запровадження повномасштабного ринку електричної енергії, передбаченого цим Законом, та контроль за виконанням необхідних організаційних та нормативно-правових заходів здійснюються Координаційним центром із забезпечення впровадження нової моделі ринку електричної енергії (далі - Координаційний центр). Координаційний центр є консультативно-дорадчим органом при Кабінеті Міністрів України, основними завданнями якого, зокрема, є:\nкоординація роботи державних органів, установ, організацій та суб’єктів господарської діяльності з питань впровадження нової моделі ринку електричної енергії України;\nпідготовка пропозицій та рекомендацій щодо заходів, пов’язаних із впровадженням нової моделі ринку електричної енергії України;\nконтроль стану виконання заходів щодо впровадження нової моделі ринку електричної енергії;\nпідготовка пропозицій та рекомендацій щодо удосконалення нормативно-правової бази з питань функціонування ринку електричної енергії України, у тому числі в перехідний період.\nРішення Координаційного центру у вигляді пропозицій або рекомендацій щодо здійснення органами державної влади, установами, підприємствами та організаціями заходів, пов’язаних із впровадженням нової моделі ринку електричної енергії України, є обов’язковими.\n4. Упродовж двох років з моменту запровадження повномасштабного ринку електричної енергії, передбаченого цим Законом, національна комісія, що здійснює державне регулювання у сферах енергетики та комунальних послуг, має право застосовувати обмеження цін на ринку \"на добу наперед\", балансуючому ринку та ринку допоміжних послуг з метою недопущення необґрунтованого підвищення цін на цих ринках. Рішення національної комісії, що здійснює державне регулювання у сферах енергетики та комунальних послуг, про застосування обмеження цін на ринку \"на добу наперед\", балансуючому ринку та ринку допоміжних послуг не є регуляторними актами.\n1. Цей Закон набирає чинності з першого числа місяця, наступного за місяцем його опублікування, крім:\nстатті 10 цього Закону, яка набирає чинності з 1 липня 2017 року;\nдругого речення абзацу першого частини четвертої статті 15 , яке набирає чинності з 1 липня 2017 року;\nчастини п’ятої статті 15 цього Закону, яка набирає чинності з дня введення в дію закону, що регулює особливості здійснення юридичного та організаційного відокремлення електророзподільними підприємствами діяльності з розподілу електричної енергії від діяльності з виробництва, передачі та постачання електричної енергії;\nстатті 23 , абзацу другого частини четвертої статті 27 цього Закону, які набирають чинності з 1 липня 2017 року;\nпідпункту 30 пункту 4 розділу VI \"Прикінцеві та перехідні положення\" , який набирає чинності з 1 грудня 2014 року;\nабзаців другого - четвертого підпункту 19 , абзаців третього - восьмого підпункту 20 , підпункту 21 пункту 4 розділу VI \"Прикінцеві та перехідні положення\" , які набирають чинності з 1 січня 2015 року;\nабзацу четвертого підпункту 2 , абзаців третього , четвертого , дев’ятого , дванадцятого , тринадцятого , сімнадцятого - дев’ятнадцятого , двадцять другого - двадцять шостого підпункту 12 , абзацу четвертого підпункту 13 , абзацу дев’ятого підпункту 14 , абзацу тринадцятого підпункту 15 , абзацу одинадцятого підпункту 16 , абзацу дев’ятого підпункту 18 , абзаців п’ятого та шостого підпункту 19 , підпункту 22 , абзаців другого - тринадцятого , п’ятнадцятого - дев’ятнадцятого та двадцять першого - двадцять третього підпункту 25 , підпункту 27 , підпункту 28 , абзаців п’ятого , дев’ятого та десятого підпункту 29 , підпункту 31 пункту 4 , підпунктів 2 та 3 пункту 10 розділу VI \"Прикінцеві та перехідні положення\" цього Закону, які набирають чинності з 1 липня 2017 року.\nПрава та обов’язки суб’єктів ринку електричної енергії щодо їх участі на ринку двосторонніх договорів, ринку \"на добу наперед\" та балансуючому ринку, які передбачені статтями 6 , 7 та 8 цього Закону, виникають з 1 липня 2017 року.\n2. З метою забезпечення функціонування перехідного періоду та створення передумов запровадження повномасштабного ринку електричної енергії, передбаченого цим Законом, протягом перехідного періоду:\n1) Кабінету Міністрів України:\nу місячний термін з дня опублікування цього Закону прийняти акт щодо утворення Координаційного центру із забезпечення впровадження нової моделі ринку електричної енергії;\nдо 1 квітня 2014 року створити у складі підприємства, що здійснює діяльність з оптового постачання електричної енергії, структурні підрозділи для виконання функцій оператора ринку та гарантованого покупця на повномасштабному ринку електричної енергії, передбаченому цим Законом;\nдо 1 січня 2015 року здійснити заходи з підготовки проектів актів законодавства щодо імплементації вимог Директиви ЄС № 2009/72/ЄС про загальні правила функціонування внутрішнього ринку електроенергії та Регламенту № 714/2009 стосовно умов доступу до мережі транскордонної передачі електроенергії;\nдо 1 січня 2016 року провести реорганізацію підприємства, що здійснює діяльність з оптового постачання електричної енергії, шляхом виділення (розділення) з його складу структурних підрозділів та створення на їх базі підприємств, що будуть виконувати функції оператора ринку та гарантованого покупця в організаційно-правових формах відповідно до цього Закону;\nдо 1 січня 2016 року створити державну спеціалізовану некомерційну установу - Фонд врегулювання вартісного дисбалансу;\nдо 1 січня 2016 року провести реорганізацію підприємства, що здійснює диспетчерське управління об’єднаною енергетичною системою України, передачу електричної енергії магістральними електричними мережами, і створити системного оператора та електропередавальне підприємство;\nдо 1 січня 2016 року здійснити заходи щодо передачі обладнання та програмно-інформаційного комплексу, пов’язаного з автоматизованою системою комерційного обліку оптового ринку електричної енергії України, з балансу оптового постачальника на баланс системного оператора;\nдо 1 січня 2016 року визначити уповноважений банк ринку електричної енергії;\nдо 1 липня 2017 року визначити групи побутових споживачів, ціни на електричну енергію для яких регулюються національною комісією, що здійснює державне регулювання у сферах енергетики та комунальних послуг, відповідно до цього Закону;\nздійснити необхідні заходи щодо виконання центральним органом виконавчої влади, що забезпечує формування державної політики в електроенергетичному комплексі, таких положень у зазначені строки:\nпротягом шести місяців з дня опублікування цього Закону затвердити методику визначення доступної пропускної спроможності міждержавних електричних мереж;\nдо 1 січня 2015 року затвердити кодекс електричних мереж;\nдо 1 травня 2014 року забезпечити розроблення порядку підготовки системним оператором плану розвитку об’єднаної енергетичної системи України на наступні десять років та порядку його оприлюднення;\nздійснити необхідні заходи щодо виконання державним підприємством, що здійснює централізоване диспетчерське (оперативно-технологічне) управління об’єднаною енергетичною системою України, таких положень у зазначені строки:\nдо 1 січня 2016 року здійснити закупівлю та впровадження у промислову експлуатацію програмного та технічного забезпечення, необхідного для функціонування балансуючого ринку, а також для виконання функцій системного оператора, функцій адміністратора розрахунків та адміністратора комерційного обліку;\nдо 1 грудня 2014 року відповідно до порядку, затвердженого центральним органом виконавчої влади, що забезпечує формування державної політики в електроенергетичному комплексі, підготувати план розвитку об’єднаної енергетичної системи України на наступні десять років (починаючи з 2015 року) та направити його на затвердження до Кабінету Міністрів України;\nздійснити необхідні заходи щодо виконання державним підприємством, що виконує функцію оптового постачальника електричної енергії, таких положень у зазначені строки:\nдо 1 січня 2016 року здійснити закупівлю та впровадити через свій підрозділ програмне та технічне забезпечення, необхідне для організації та проведення торгів \"на добу наперед\";\nзабезпечити фінансування підприємств, що будуть виконувати функції оператора ринку та гарантованого покупця, в межах свого кошторису, затвердженого національною комісією, що здійснює державне регулювання у сферах енергетики та комунальних послуг;\nдо 1 січня 2015 року затвердити план розвитку об’єднаної енергетичної системи України на наступні десять років (починаючи з 2015 року);\nдо 1 січня 2017 року затвердити порядок надання державою забезпечення виконання грошових зобов’язань окремих споживачів з оплати електричної енергії та порядок складання переліку споживачів та їх обладнання, для якого має бути встановлена екологічна броня електропостачання. Порядок надання державою забезпечення виконання грошових зобов’язань окремих споживачів з оплати електричної енергії повинен, зокрема, включати:\nспособи забезпечення державою виконання окремими споживачами грошових зобов’язань з оплати електричної енергії;\nперелік споживачів, відносно яких гарантованим електропостачальникам державою надається забезпечення виконання грошових зобов’язань окремих споживачів з оплати електричної енергії;\nстроки дії та обсяги забезпечення державою виконання окремими споживачами грошових зобов’язань з оплати електричної енергії;\nпорядок та строки виконання державою грошових зобов’язань окремих споживачів з оплати електричної енергії за наданими забезпеченнями;\nпорядок безумовного відшкодування збитків гарантованого електропостачальника, пов’язаних із невиконанням/неналежним виконанням зобов’язань з оплати електричної енергії окремими споживачами, щодо грошових зобов’язань яких державою було надано відповідне забезпечення.\nПри визначенні переліку споживачів, відносно яких гарантованим електропостачальникам державою надається забезпечення виконання грошових зобов’язань з оплати електричної енергії, Кабінет Міністрів України повинен враховувати вимоги законодавства щодо встановлення екологічної броні та/або можливі економічні, екологічні, соціальні наслідки, до яких може призвести обмеження режиму споживання електричної енергії таких споживачів;\n2) національній комісії, що здійснює державне регулювання у сферах енергетики та комунальних послуг:\nу шестимісячний строк з дня опублікування цього Закону розробити і затвердити порядок проведення електронних аукціонів з розподілення пропускної спроможності міждержавних електричних мереж із забезпеченням функціонування процедур електронного аукціону, електронного документообігу та електронного цифрового підпису;\nдо 1 січня 2016 року затвердити правила ринку, правила ринку \"на добу наперед\", кодекс комерційного обліку;\nдо 1 січня 2015 року затвердити ліцензійні умови провадження господарської діяльності відповідних суб’єктів ринку електричної енергії;\nдо 1 січня 2016 року затвердити типові та примірні договори, порядки та методики, визначені цим Законом;\nдо 1 січня 2015 року здійснити необхідні заходи для застосування ринкових цін на електричну енергію для всіх категорій споживачів, крім визначених груп побутових споживачів;\nдо 1 січня 2016 року затвердити типові вимоги до балансуючих груп;\nдо дати запровадження повномасштабного ринку електричної енергії, визначеного цим Законом, передбачити за договорами про надання послуг з провадження ринку електричної енергії фінансування створених підприємств, що будуть виконувати функції оператора ринку та гарантованого покупця, за рахунок кошторису підприємства, що здійснює діяльність з оптового постачання електричної енергії;\n3) суб’єктам господарювання відповідно до закону, що регулює особливості здійснення юридичного та організаційного відокремлення електророзподільними підприємствами діяльності з розподілу електричної енергії від діяльності з виробництва, передачі та постачання електричної енергії, здійснити необхідні юридичні та організаційні заходи з відокремлення видів діяльності, а саме:\nелектророзподільним підприємствам у частині здійснення функцій з розподілу та постачання електричної енергії;\nелектророзподільним підприємствам у частині відокремлення від інших видів діяльності вертикально інтегрованої господарської організації, які не пов’язані з розподілом електричної енергії електричними мережами, що передбачає:\n- заборону суміщення посад у складі вертикально інтегрованої господарської організації;\n- самостійність прийняття рішень щодо поточних фінансових операцій, експлуатації, будівництва чи модернізації об’єктів місцевих (локальних) електричних мереж для провадження відповідної ліцензованої діяльності.\nДо завершення процесу відокремлення електророзподільне підприємство щороку готує план заходів, що забезпечує відокремлення та незалежність його господарської, зокрема ліцензованої, діяльності з розподілу електричної енергії від інших видів діяльності вертикально інтегрованої господарської організації. Такий план заходів та звіти про його виконання оприлюднюються та подаються національній комісії, що здійснює державне регулювання у сферах енергетики та комунальних послуг, для проведення моніторингу відповідно до законодавства.\n3. До 1 січня 2015 року побутові споживачі електричної енергії не є кваліфікованими споживачами електричної енергії. З 1 січня 2015 року всі споживачі є кваліфікованими споживачами електричної енергії.\n4. Внести до Закону України \"Про електроенергетику\" (Відомості Верховної Ради України, 1998 р., № 1, ст. 1 із наступними змінами) такі зміни:\n1) преамбулу після слів \"виробництвом, передачею\" доповнити словом \"розподілом\";\n2) у статті 1:\nабзац восьмий викласти в такій редакції:\n\"енергопостачальники - учасники оптового ринку електричної енергії України, які купують електричну енергію на цьому ринку з метою її продажу та/або постачання споживачам або з метою її експорту та/або імпорту\";\nабзаци сьомий, восьмий, сімнадцятий, дев’ятнадцятий, двадцятий, двадцять другий, двадцять четвертий - двадцять дев’ятий виключити;\nабзац тринадцятий викласти в такій редакції:\n\"місцева (локальна) електрична мережа - приєднана електрична мережа, призначена для розподілу електричної енергії від магістральної мережі та/або електричної станції до споживача\";\nабзац чотирнадцятий викласти в такій редакції:\n\"нормативно-технічний документ - норми, правила, інструкції та стандарти, прийняті та зареєстровані в порядку, встановленому законодавством, щодо забезпечення належного технічного стану електричних, теплових, тепловикористовувальних установок та мереж\";\nабзац вісімнадцятий викласти в такій редакції:\n\"передача електричної енергії - транспортування електричної енергії магістральними та міждержавними електричними мережами на підставі договору\";\nабзац двадцять перший викласти в такій редакції:\n\"суб’єкти електроенергетики - суб’єкти господарської діяльності незалежно від їх відомчої належності та форм власності, що займаються виробництвом, передачею, розподілом, постачанням електричної енергії та теплової енергії при централізованому теплопостачанні, а також суб’єкт господарської діяльності, що здійснює централізоване диспетчерське (оперативно-технологічне) управління\";\nв абзаці тридцять третьому слово \"населення\" замінити словами \"побутових споживачів\";\nв абзаці сорок четвертому слово \"електропостачання\" замінити словами \"розподілу та постачання електричної енергії\";\nабзац сорок п’ятий викласти в такій редакції:\n\"електропередавальна організація - суб’єкт господарювання, який здійснює діяльність з передачі або розподілу електричної енергії відповідно до ліцензії\";\nдоповнити абзацами такого змісту:\n\"розподіл електричної енергії - транспортування електричної енергії місцевими (локальними) електричними мережами на підставі договору;\nелектростанція - електроустановка або група електроустановок, призначених для виробництва електричної енергії або комбінованого виробництва електричної та теплової енергії;\nтерміни \"вільна пропускна спроможність\", \"доступна пропускна спроможність\", \"доступ до пропускної спроможності міждержавних електричних мереж\" вживаються у значеннях, наведених у Законі Україні \"Про засади функціонування ринку електричної енергії України\";\n3) текст статті 2 викласти в такій редакції:\n\"Цей Закон регулює відносини, що виникають у зв’язку з виробництвом, передачею, розподілом, постачанням і використанням енергії, державним наглядом за безпечним виконанням робіт на об’єктах електроенергетики незалежно від форм власності, безпечною експлуатацією енергетичного обладнання і державним наглядом за режимами споживання електричної і теплової енергії, а також з централізованим диспетчерським (оперативно-технологічним) управлінням\";\n4) текст статті 3 викласти в такій редакції:\n\"Відносини, пов’язані з виробництвом, передачею, розподілом, постачанням і використанням енергії, а також з централізованим диспетчерським (оперативно-технологічним) управлінням, регулюються цим Законом та іншими нормативно-правовими актами\";\n5) абзац другий статті 4 після слів \"встановлюється єдине\" доповнити словом \"централізоване\";\n6) у статті 5:\nабзац п’ятий після слів \"передачею, постачанням\" доповнити словом \"розподілом\";\nабзац дев’ятий після слова \"єдиного\" доповнити словом \"централізованого\";\nв абзаці чотирнадцятому слово \"енергопостачальників\" замінити словами \"суб’єктів електроенергетики\";\n7) доповнити статтею 5 -1 такого змісту:\n\"Стаття 5 -1 . Моніторинг безпеки постачання електричної енергії\nМоніторинг безпеки постачання електричної енергії та опублікування відповідного звіту здійснюються центральним органом виконавчої влади, що реалізує державну політику в електроенергетичному комплексі.\nМоніторинг безпеки постачання електричної енергії включає, зокрема:\nаналіз балансу виробництва-споживання електричної енергії на ринку електричної енергії України;\nаналіз рівня очікуваного майбутнього попиту на електричну енергію та прогнозу потужності, яка має бути забезпечена за рахунок додаткових генеруючих потужностей, що знаходяться у процесі будівництва або будівництво яких планується;\nоцінку якості та рівня технічного обслуговування електричних мереж;\nзаходи щодо покриття максимального навантаження та вирішення проблеми дефіциту генеруючої потужності.\nЗвіт про результати моніторингу безпеки постачання електричної енергії оприлюднюється центральним органом виконавчої влади, що реалізує державну політику в електроенергетичному комплексі, кожні два роки\";\n8) у статті 7:\nчастину першу викласти в такій редакції:\n\"Проектування, будівництво, введення в експлуатацію, експлуатація, виведення з експлуатації об’єктів електроенергетики, систем централізованого диспетчерського (оперативно-технологічного) управління, інших об’єктів, підключених до об’єднаної енергетичної системи України, регламентуються нормативно-правовими та нормативно-технічними документами\";\nу частині другій слово \"електропостачання\" замінити словами \"розподілу та постачання електричної енергії\";\nчастину четверту викласти в такій редакції:\n\"Стандарти операційної безпеки функціонування об’єднаної енергетичної системи України затверджуються центральним органом виконавчої влади, що забезпечує формування державної політики в електроенергетичному комплексі, за погодженням з національною комісією, що здійснює державне регулювання у сфері енергетики. Центральний орган виконавчої влади, що реалізує державну політику в електроенергетичному комплексі, здійснює моніторинг за дотриманням стандартів операційної безпеки функціонування об’єднаної енергетичної системи України\";\nу частині п’ятій слово \"електропостачання\" замінити словами \"розподілу та постачання електричної енергії\";\nдоповнити частиною шостою такого змісту:\n\"Показники якості послуг розподілу та постачання електричної енергії затверджуються національною комісією, що здійснює державне регулювання у сфері енергетики, за погодженням із центральним органом виконавчої влади, що реалізує державну політику в електроенергетичному комплексі\";\n9) у статті 9:\nчастину другу після слів \"виробництвом, передачею\" доповнити словом \"розподілом\";\nу частині четвертій слова \"тепловикористальними установками\" замінити словами \"тепловикористовувальними установками\", а після слів \"нормативно-правових актів\" доповнити словами \"нормативно-технічних документів\";\nу частині п’ятій:\nабзац третій після слів \"нормативно-правових актів\" доповнити словами \"нормативно-технічних документів\";\nв абзаці четвертому слова \"тепловикористальних установок\" замінити словами \"тепловикористовувальних установок\";\nу частині сьомій:\nв абзаці другому слова \"тепловикористальних установок\" замінити словами \"тепловикористовувальних установок\", а після слів \"нормативно-правових актів\" доповнити словами \"нормативно-технічних документів\";\nабзац третій після слів \"нормативно-правових актів\" доповнити словами \"нормативно-технічних документів\", а слова \"тепловикористальних установок\" замінити словами \"тепловикористовувальних установок\";\nабзац п’ятий після слів \"нормативно-правових актів\" доповнити словами \"нормативно-технічних документів\", а слова \"тепловикористальних установок\" замінити словами \"тепловикористовувальних установок\";\n10) у частині другій статті 10 слова \"режимів енергоспоживання\" замінити словами \"режимів споживання електричної та теплової енергії\";\n11) у статті 11:\nчастину першу викласти у такій редакції:\n\"Державне регулювання діяльності в електроенергетиці провадиться шляхом формування тарифної політики відповідно до законодавства, надання ліцензій на здійснення окремих видів діяльності в електроенергетиці, здійснення контролю за діяльністю суб’єктів електроенергетики та інших учасників ринку електричної енергії та встановлення відповідальності за порушення умов і правил здійснення ними діяльності в електроенергетиці та на ринку електричної енергії\";\nчастину четверту доповнити словами \"іншими законами та нормативно-правовими актами\";\n12) у статті 12:\nу частині першій:\nабзац другий викласти в такій редакції:\n\"участь у формуванні та забезпеченні реалізації єдиної державної політики щодо розвитку та функціонування ринку електричної енергії\";\nабзац п’ятий викласти в такій редакції:\n\"забезпечення проведення цінової та тарифної політики в електроенергетиці в межах повноважень, визначених законодавством\";\nабзац сьомий викласти в такій редакції:\n\"розроблення та затвердження правил користування електричною енергією (які включають правила користування електричною енергією для побутових споживачів)\";\nабзац восьмий виключити;\nабзац дев’ятий викласти в такій редакції:\n\"видача суб’єктам господарської діяльності ліцензій на здійснення діяльності з виробництва, передачі, розподілу, постачання електричної енергії, здійснення функцій гарантованого покупця, здійснення функцій оператора ринку, здійснення функцій системного оператора\";\nабзац десятий викласти в такій редакції:\n\"розроблення та затвердження типових форм договорів про приєднання, методики розрахунку плати за приєднання електроустановок до електричних мереж та порядку фінансування послуг з приєднання електроустановок до електричних мереж\";\nу частині другій:\nабзац другий викласти в такій редакції:\n\"бере участь у регулюванні платіжно-розрахункових відносин на ринку електричної енергії, в межах повноважень, визначених законом\";\nабзац третій викласти в такій редакції:\n\"забезпечує реалізацію державної політики щодо стимулювання виробництва електроенергії з альтернативних джерел енергії, у тому числі шляхом затвердження договорів купівлі-продажу електричної енергії за \"зеленим\" тарифом з гарантованим покупцем на підтвердження державних гарантій, встановлених законом\";\nабзаци четвертий та п’ятий виключити;\nабзац шостий викласти в такій редакції:\n\"розглядає справи про порушення умов та правил здійснення ліцензійної діяльності і за результатами розгляду приймає рішення в межах своєї компетенції\";\nабзац сьомий викласти в такій редакції:\n\"застосовує адміністративні стягнення до посадових осіб та майнові санкції до суб’єктів електроенергетики, інших учасників ринку електричної енергії\";\nабзац восьмий викласти в такій редакції:\n\"здійснює безперешкодно перевірки дотримання умов та правил здійснення ліцензійної діяльності\";\nу частині третій слова \"електропередавальних організацій\" замінити словами \"електропередавального та електророзподільних підприємств\";\n13) у статті 13:\nчастину першу викласти в такій редакції:\n\"Діяльність з виробництва, передачі, розподілу, постачання електричної енергії, здійснення функцій гарантованого покупця, здійснення функцій системного оператора, здійснення функцій оператора ринку здійснюється за умови отримання відповідної ліцензії, яка видається національною комісією, що здійснює державне регулювання у сфері енергетики\";\nчастини другу та п’яту виключити;\n14) у статті 14:\nчастину першу викласти в такій редакції:\n\"В електроенергетиці України діє єдина централізована диспетчерська система оперативно-технологічного управління виробництвом, передачею, розподілом та постачанням електричної енергії. Функції централізованого диспетчерського (оперативно-технологічного) управління об’єднаною енергетичною системою України та організацію паралельної роботи з енергетичними системами інших держав виконує державне підприємство, яке визначається центральним органом виконавчої влади, що реалізує державну політику в електроенергетичному комплексі. Централізоване диспетчерське (оперативно-технологічне) управління поширюється на суб’єкти господарської діяльності, об’єкти електроенергетики яких підключені до об’єднаної енергетичної системи України\";\nпісля частини третьої доповнити новою частиною такого змісту:\n\"Державне підприємство, що здійснює централізоване диспетчерське (оперативно-технологічне) управління об’єднаною енергетичною системою України, є системним оператором та виконує функції, визначені цим Законом та Законом України \"Про засади функціонування ринку електричної енергії України\".\nУ зв’язку з цим частини четверту - сьому вважати відповідно частинами п’ятою - восьмою;\nу частині п’ятій слова \"диспетчерське (оперативно-технологічне)\" замінити словами \"централізоване диспетчерське (оперативно-технологічне)\";\nу частині шостій слова \"диспетчерське (оперативно-технологічне)\" замінити словами \"централізоване диспетчерське (оперативно-технологічне)\", а слова \"нормативно-технічними документами\" замінити словами \"нормативно-правовими актами та нормативно-технічними документами\";\nчастину восьму виключити;\n15) у статті 15:\nчастину першу замінити двома частинами такого змісту:\n\"Купівля всієї електричної енергії, виробленої на електростанціях, потужність чи обсяг відпуску яких перевищують граничні показники (крім випадків, передбачених цим Законом), та весь її оптовий продаж здійснюються на оптовому ринку електричної енергії України. Функціонування інших оптових ринків електричної енергії в Україні забороняється.\nДо прийняття рішення про запровадження повномасштабного ринку електричної енергії, передбаченого Законом України \"Про засади функціонування ринку електричної енергії України\", функціонування оптового ринку електричної енергії України здійснюється з урахуванням особливостей, визначених у розділах V та VI Закону України \"Про засади функціонування ринку електричної енергії України\".\nУ зв’язку з цим частини другу - одинадцяту вважати відповідно частинами третьою - дванадцятою;\nу частині дев’ятій:\nв абзаці четвертому слова \"магістральними та міждержавними електричними мережами\" виключити;\nв абзаці п’ятому слова \"місцевими (локальними) електричними мережами\" виключити;\nпісля абзацу п’ятого доповнити новим абзацом такого змісту:\n\"розподілом електричної енергії\".\nУ зв’язку з цим абзац шостий вважати абзацом сьомим;\nабзац другий частини дванадцятої після слів \"діяльності з виробництва\" доповнити словами \"передачі, розподілу\";\nстаттю 15 виключити;\n16) у статті 15 -1 :\nв абзаці третьому частини третьої слово \"передачу\" замінити словом \"розподіл\";\nпісля частини четвертої доповнити новою частиною такого змісту:\n\"Кошти за електричну енергію, закуплену на оптовому ринку підприємством, що здійснює передачу електричної енергії, та всіма підприємствами, що здійснюють розподіл електричної енергії, перераховуються виключно на поточний рахунок із спеціальним режимом використання оптового постачальника електричної енергії\".\nУ зв’язку з цим частини п’яту - десяту вважати відповідно частинами шостою - одинадцятою;\nабзац третій частини шостої викласти в такій редакції:\n\"підприємству, яке здійснює диспетчерське управління об’єднаною енергетичною системою України, підприємству, яке здійснює передачу електричної енергії, а також на допоміжні заходи із забезпечення сталого функціонування об’єднаної енергетичної системи України\";\nпісля частини восьмої доповнити новою частиною такого змісту:\n\"Умови про оплату електричної енергії коштами та про відкриття поточного рахунку із спеціальним режимом використання підприємству, що здійснює передачу електричної енергії, та підприємствами, що здійснюють розподіл електричної енергії, є обов’язковими умовами договору купівлі-продажу електричної енергії між оптовим постачальником електричної енергії та підприємствами, що здійснюють передачу або розподіл електричної енергії\".\nУ зв’язку з цим частини дев’яту - одинадцяту вважати відповідно частинами десятою - дванадцятою;\nстаттю 15 -1 виключити;\n17) у статті 16:\nчастину першу після слів \"регулюються цим Законом\" доповнити словами \"Законом України \"Про засади функціонування ринку електричної енергії України\";\nчастину другу викласти в такій редакції:\n\"Суб’єкти господарської діяльності, які здійснюють виробництво, передачу, розподіл, постачання електричної енергії, диспетчерське управління об’єднаною енергетичною системою України, виконують функції оператора ринку або гарантованого покупця і визнані в установленому порядку такими, що займають монопольне (домінуюче) становище на ринку електричної енергії, не можуть припиняти свою діяльність або зменшувати її обсяг з метою створення дефіциту електричної енергії, якщо необхідність такого обмеження не встановлена законодавством України\";\n18) у статті 17:\nу частині третій слова \"населення, яке постійно проживає\" замінити словами \"побутових споживачів, які постійно проживають\";\nчастину п’яту викласти в такій редакції:\n\"Тарифи на централізоване диспетчерське (оперативно-технологічне) управління, на передачу і розподіл електричної енергії регулюються національною комісією, що здійснює державне регулювання у сфері енергетики\";\nпісля частини п’ятої доповнити новою частиною такого змісту:\n\"Тарифи на постачання електричної енергії енергопостачальником, що здійснює господарську діяльність з постачання електричної енергії на закріпленій території, регулюються національною комісією, що здійснює державне регулювання у сфері енергетики\".\nУ зв’язку з цим частини шосту - одинадцяту вважати відповідно частинами сьомою - дванадцятою;\nчастину сьому виключити;\nстаттю 17 виключити;\n19) у статті 17 -1 :\nпісля частини першої доповнити новою частиною такого змісту:\n\"Для об’єктів електроенергетики, що використовують альтернативні джерела енергії (крім доменного та коксівного газів, а з використанням гідроенергії - виробленої лише мікро-, міні- та малими гідроелектростанціями), встановлена потужність яких перевищує 5 МВт, \"зелений\" тариф на вироблену ними електричну енергію встановлюється за умови відповідності будівництва таких об’єктів електроенергетики плану розвитку об’єднаної енергетичної системи України на наступні десять років\".\nУ зв’язку з цим частини другу - вісімнадцяту вважати відповідно частинами третьою - дев’ятнадцятою;\nчастину двадцять першу викласти в такій редакції:\n\"Держава гарантує закріплення на законодавчому рівні на весь строк застосування \"зеленого\" тарифу вимог щодо закупівлі у кожному розрахунковому періоді гарантованим покупцем електроенергії, виробленої на об’єктах електроенергетики, у тому числі введених в експлуатацію чергах будівництва електричних станцій (пускових комплексах), що використовують альтернативні джерела енергії (крім доменного та коксівного газів, а з використанням гідроенергії - лише мікро-, міні- та малими гідроелектростанціями), і не проданої на ринку електричної енергії іншим суб’єктам ринку, за встановленим \"зеленим\" тарифом з урахуванням надбавки до нього, встановленої відповідно до статті 17 -3 цього Закону, у кожному розрахунковому періоді (місяці), а також щодо розрахунків за таку електроенергію у повному обсязі, у встановлені строки та грошовими коштами у порядку, встановленому законом. При цьому у кожному розрахунковому періоді (місяці) обсяг відпуску електричної енергії, виробленої на об’єкті електроенергетики з альтернативних джерел енергії (крім доменного та коксівного газів, а з використанням гідроенергії - лише мікро-, міні- та малими гідроелектростанціями), визначається за вирахуванням обсягу витрат електричної енергії на власні потреби в електричній енергії відповідного об’єкта електроенергетики, що виробляє електричну енергію з альтернативних джерел енергії (крім доменного та коксівного газів, а з використанням гідроенергії - лише мікро-, міні- та малими гідроелектростанціями). Порядок купівлі та розрахунків за електричну енергію, вироблену на об’єктах електроенергетики з альтернативних джерел енергії (крім доменного та коксівного газів, а з використанням гідроенергії - лише мікро-, міні- та малими гідроелектростанціями), за \"зеленим\" тарифом з урахуванням надбавки до нього, встановленої відповідно до статті 17 -3 цього Закону, оптовим ринком електричної енергії України, а також порядок обліку такої електроенергії затверджується національною комісією, що здійснює державне регулювання у сферах енергетики та комунальних послуг\";\n20) у статті 17 -2 :\nчастини п’яту - дев’яту після слів \"на передачу\" доповнити словами \"або розподіл\";\nчастину шосту викласти в такій редакції:\n\"Приєднання об’єктів електроенергетики, які виробляють електричну енергію з використанням альтернативних джерел енергії та будівництво яких відповідає плану розвитку об’єднаної енергетичної системи України на наступні десять років, фінансується в обсязі 50 відсотків за рахунок коштів, передбачених у тарифах на передачу електричної енергії, і 50 відсотків - за рахунок поворотної фінансової допомоги, яка надається замовником електропередавальній організації\";\nпісля частини шостої доповнити двома новими частинами такого змісту:\n\"Приєднання об’єктів електроенергетики, що виробляють електричну енергію з використанням альтернативних джерел енергії (крім доменного та коксівного газів, а з використанням гідроенергії - вироблену лише мікро-, міні- та малими гідроелектростанціями), будівництво яких не передбачено планом розвитку об’єднаної енергетичної системи України на наступні десять років, здійснюється відповідно до частин третьої - п’ятої цієї статті.\nВисновок про відповідність або невідповідність будівництва об’єкта електроенергетики, що виробляє електричну енергію з використанням альтернативних джерел енергії (крім доменного та коксівного газів, а з використанням гідроенергії - вироблену лише мікро-, міні- та малими гідроелектростанціями) плану розвитку об’єднаної енергетичної системи України на наступні десять років надається системним оператором під час погодження ним технічних умов на приєднання такого об’єкта відповідно до кодексу електричних мереж. Висновок про відповідність або невідповідність будівництва об’єкта електроенергетики плану розвитку об’єднаної енергетичної системи України на наступні десять років надається з урахуванням потреб у відповідній генеруючій потужності з відповідного джерела енергії та у відповідному регіоні у затвердженому плані розвитку об’єднаної енергетичної системи України на наступні десять років та з урахуванням раніше наданих технічних умов та побудованих об’єктів\".\nУ зв’язку з цим частини сьому - дев’яту вважати відповідно частинами дев’ятою - одинадцятою;\n21) статтю 18 викласти в такій редакції:\n\"Стаття 18. Проектування та будівництво об’єктів електроенергетики\nПроектування та будівництво (нове будівництво, реконструкція, капітальний ремонт, технічне переоснащення) об’єктів електроенергетики здійснюються відповідно до законодавства у сфері містобудівної діяльності. Оснащення об’єктів електроенергетики ліцензіатами, ціни (тарифи) на відповідні послуги (товари) яких регулюються національною комісією, що здійснює державне регулювання у сфері енергетики, здійснюється на конкурентних засадах.\nФінансування капітального будівництва, реконструкції та обслуговування об’єктів, призначених для спільних потреб підприємств електроенергетики та підприємств інших галузей, провадиться за рахунок замовників (власників) та користувачів цих об’єктів.\nРозвиток електричних мереж, які перебувають у власності або користуванні електропередавальних організацій, передбачається інвестиційними програмами, схваленими національною комісією, що здійснює державне регулювання у сфері енергетики, та фінансується за рахунок коштів, передбачених у тарифах на передачу або розподіл електричної енергії, оплати вартості послуг з приєднання, поворотної фінансової допомоги замовників, банківських кредитів, коштів, залучених з інших джерел, не заборонених законодавством. Кошти, отримані як поворотна фінансова допомога замовників для фінансування робіт з приєднання, обліковуються окремо та використовуються електропередавальною організацією для приєднання електроустановок замовників. Розвиток електричних мереж електропередавальної організації має узгоджуватися з планами забудови відповідної території.\nУ разі спорудження або реконструкції будівель, доріг, мостів, інших об’єктів архітектури роботи з перенесення повітряних і підземних електричних мереж, теплових мереж та інших об’єктів електроенергетики виконуються власником цих об’єктів електроенергетики за рахунок замовників будівництва або реконструкції будівель, доріг, мостів, інших об’єктів архітектури відповідно до затвердженої проектно-кошторисної документації.\nПриєднання електроустановок замовників до електричних мереж власників, які не є електропередавальними організаціями, здійснюється на умовах і в порядку, що передбачені цим Законом для приєднання до електричних мереж електропередавальних організацій.\nСтворення (нове будівництво, реконструкція, технічне переоснащення) магістральних (міждержавних) електричних мереж здійснюється відповідно до плану розвитку об’єднаної енергетичної системи України на наступні десять років за рахунок інвестицій електропередавального підприємства або за рахунок інвестицій фізичної чи юридичної особи, що не є пов’язаною прямо або опосередковано відносинами контролю з електропередавальними організаціями\";\n22) доповнити статтею 18 -1 такого змісту:\n\"Стаття 18 -1 . Забезпечення потреб об’єднаної енергетичної системи України у резервах генеруючих потужностей\nЗабезпечення реконструкції існуючих та/або нового будівництва генеруючих потужностей з метою забезпечення потреб об’єднаної енергетичної системи України у резервах генеруючих потужностей та надійного постачання електричної енергії здійснюється системним оператором шляхом придбання допоміжної послуги із забезпечення резервів нової та/або реконструйованої генеруючої потужності.\nПотреби у резервах відповідної генеруючої потужності на довгостроковий період визначаються планом розвитку об’єднаної енергетичної системи України на наступні десять років.\nУ разі якщо для покриття прогнозованого попиту на електричну енергію недостатньо наявних генеруючих потужностей (у тому числі будівництво яких для покриття прогнозованого попиту здійснюється за планом розвитку об’єднаної енергетичної системи України на наступні десять років), системний оператор з метою забезпечення безпеки постачання електричної енергії застосовує конкурсні процедури придбання допоміжної послуги із забезпечення резервів нової та/або реконструйованої генеруючої потужності.\nПроведення конкурсу з відбору постачальника допоміжних послуг із забезпечення резервів нової та/або реконструйованої генеруючої потужності (у тому числі за умови участі одного учасника) та визначення умов фінансування надання таких послуг здійснюються відповідно до порядку, затвердженого центральним органом виконавчої влади, що забезпечує формування державної політики в електроенергетичному комплексі, за погодженням з національною комісією, що здійснює державне регулювання у сфері енергетики.\nВизначення постачальника допоміжної послуги із забезпечення резервів нової та/або реконструйованої генеруючої потужності здійснюється системним оператором з урахуванням плану розвитку об’єднаної енергетичної системи України на наступні десять років, виду проектного палива, необхідності проведення реконструкції електричної потужності у відповідних енергетичних вузлах об’єднаної енергетичної системи України та інших критеріїв, визначених пріоритетними.\nПридбання допоміжних послуг із забезпечення резервів нової та/або реконструйованої генеруючої потужності здійснюється в осіб, які стали переможцями конкурсних процедур з відбору постачальника допоміжних послуг із забезпечення резервів нової та/або реконструйованої генеруючої потужності та підписали відповідний договір з системним оператором. Такі особи отримують статус постачальника допоміжних послуг.\nЗобов’язання щодо оплати допоміжної послуги із забезпечення резервів нової електричної потужності виникають у системного оператора після введення відповідних генеруючих потужностей в експлуатацію та виконуються впродовж терміну придбання такої допоміжної послуги, що визначається національною комісією, що здійснює державне регулювання у сфері енергетики, і не може перевищувати десять років для проектів будівництва нових генеруючих потужностей.\nТипові договори, на підставі яких придбаваються допоміжні послуги забезпечення резервів нової та/або реконструйованої генеруючої потужності, мають передбачати порядок зміни умов придбання допоміжної послуги у разі невиконання інвестором зобов’язань, що визначились за результатами конкурсу/тендера.\nМоніторинг виконання постачальником допоміжної послуги із забезпечення резервів нової та/або реконструйованої генеруючої потужності договірних зобов’язань здійснюється системним оператором. У разі порушення постачальником допоміжної послуги із забезпечення резервів нової та/або реконструйованої генеруючої потужності своїх договірних зобов’язань щодо недотримання термінів введення в експлуатацію нових та/або реконструйованих генеруючих потужностей умови придбання допоміжної послуги змінюються у порядку, передбаченому договором про надання допоміжних послуг із забезпечення резервів нової та/або реконструйованої генеруючої потужності\";\n23) у частині шостій статті 19 слова \"нормативними документами\" замінити словами \"нормативно-технічними документами\";\n24) останнє речення частини сьомої статті 20 викласти у такій редакції: \"Кабінет Міністрів України затверджує порядок складання переліку споживачів та їх обладнання, для якого має бути встановлена екологічна броня електропостачання, а також затверджує порядок надання державою забезпечення виконання грошових зобов’язань окремих споживачів з оплати електричної енергії\";\n25) у статті 24:\nназву викласти в такій редакції:\n\"Стаття 24. Права, обов’язки та відповідальність електропостачальників і електропередавальних організацій\";\nчастину першу викласти в такій редакції:\n\"Електропостачальники погоджують з відповідним споживачем величину екологічної броні електропостачання, яка має бути затверджена центральним органом виконавчої влади, що реалізує державну політику у сфері нагляду (контролю) в галузі електроенергетики. У разі недосягнення згоди між споживачем та електропостачальником щодо величини екологічної броні електропостачання остаточне рішення приймається центральним органом виконавчої влади, що реалізує державну політику у сфері нагляду (контролю) в галузі електроенергетики\";\nчастину другу викласти в такій редакції:\n\"Електропостачальники на підставі договору з електропередавальними організаціями мають право за умови неповної оплати споживачем спожитої електричної енергії обмежити його електроспоживання до повного припинення постачання електричної енергії, а у разі наявності екологічної броні та гарантій виконання споживачем грошових зобов’язань з оплати електричної енергії до рівня екологічної броні електропостачання\";\nчастину третю викласти в такій редакції:\n\"Порядок обмеження електроспоживання споживачів до рівня екологічної броні електропостачання або повного припинення їм постачання електричної енергії встановлюється законами України, правилами користування електричною енергією\";\nчастину четверту замінити двома частинами такого змісту:\n\"Вартість спожитої електроенергії, що постачається споживачам на рівні екологічної броні, яка є несплаченою таким споживачем, відшкодовується електропостачальникам відповідно до порядку надання державою забезпечення виконання окремими споживачами грошових зобов’язань з оплати електричної енергії.\nЗбитки електропостачальників від надання пільг з оплати за спожиту електричну енергію окремим категоріям побутових споживачів відшкодовуються за рахунок джерел, визначених законодавчими актами, які передбачають відповідні пільги\".\nУ зв’язку з цим частини п’яту - сімнадцяту вважати відповідно частинами шостою - вісімнадцятою;\nу частині шостій слово \"Енергопостачальники\" замінити словами \"Електропередавальні організації\", а після слів \"нормативно-правових актів\" доповнити словами \"нормативно-технічних документів\";\nу частині восьмій слова \"Енергопостачальник, що здійснює постачання електричної енергії на закріпленій території\" замінити словами \"Гарантований електропостачальник\";\nчастину дев’яту викласти в такій редакції:\n\"Електропередавальні організації зобов’язані забезпечити рівноправний доступ до своїх мереж відповідно до кодексу електричних мереж. Електропередавальні організації не мають права відмовити у доступі до своїх мереж суб’єктам господарювання, які виробляють енергію з використанням альтернативних джерел енергії. Електропередавальні організації у своїх інвестиційних програмах повинні передбачати витрати на приєднання об’єктів електроенергетики, які виробляють електроенергію з альтернативних джерел енергії\";\nчастину одинадцяту викласти в такій редакції:\n\"Електропередавальні організації зобов’язані у встановленому законом порядку забезпечити доступ інспекторів з державного енергетичного нагляду до енергетичних установок для здійснення державного енергетичного нагляду (контролю) за дотриманням вимог нормативно-правових актів, нормативно-технічних документів, нормативних документів з питань технічної експлуатації електричних станцій і мереж та енергетичного обладнання\";\nчастину дванадцяту після слів \"здійснює передачу\" доповнити словами \"або розподіл\";\nчастину дванадцяту виключити;\nчастини тринадцяту та чотирнадцяту виключити;\nу частинах шістнадцятій та сімнадцятій слово \"Енергопостачальник\" замінити словом \"Електропостачальник\";\n26) у статті 24 -1 :\nназву викласти в такій редакції:\n\"Стаття 24 -1 . Відповідальність суб’єктів електроенергетики за збитки, завдані при виробництві, передачі, розподілі та постачанні електричної енергії\";\nслова \"в мережах\" замінити словами \"в електроустановках\", а після слів \"виробництва, передачі\" доповнити словом \"розподілу\";\n27) частину другу статті 25 після слів \"Про енергозбереження\" доповнити словами \"Про засади функціонування ринку електричної енергії України\";\n28) у статті 26:\nу частині першій слово \"енергопостачальником\" замінити словами \"постачальником електричної або теплової енергії\";\nчастину другу після слів \"додержуватися вимог\" доповнити словами \"чинного законодавства України\";\nчастину четверту викласти в такій редакції:\n\"Споживач енергії несе відповідальність за порушення умов договору з постачальником електричної або теплової енергії, порушення правил користування електричною енергією (невід’ємною частиною яких є правила користування електричною енергією для побутових споживачів), порушення правил користування тепловою енергією та невиконання приписів державних інспекцій з енергетичного нагляду за режимами споживання електричної та теплової енергії згідно із законодавством України\";\nу частині п’ятій слово \"енергопостачальнику\" замінити словами \"постачальнику електричної або теплової енергії\";\nчастини шосту та сьому виключити;\nчастину восьму виключити;\nчастину дев’яту викласти в такій редакції:\n\"Споживач електричної енергії зобов’язаний за умови неповної оплати спожитої електричної енергії обмежити своє електроспоживання до повного припинення споживання електричної енергії, а у разі наявності екологічної броні та гарантій виконання грошових зобов’язань з оплати електричної енергії до рівня екологічної броні електропостачання\";\nу частині десятій слова \"відповідальних представників енергопостачальника, підприємства, яке здійснює передачу енергії\" замінити словами \"відповідальних представників постачальників електричної або теплової енергії, підприємств, що здійснюють передачу або розподіл електричної або теплової енергії\", а після слів \"нормативно-правових актів\" доповнити словами \"нормативно-технічних документів\";\nчастину одинадцяту викласти в такій редакції:\n\"Споживач (власник мереж, які використовуються для транспортування електричної енергії іншим суб’єктам господарювання, побутовим споживачам) зобов’язаний укласти з електропередавальною організацією, яка здійснює розподіл електричної енергії, договір про спільне використання технологічних електричних мереж\";\n29) у статті 27:\nу частині другій:\nабзац другий після слів \"нормативно-правових актів\" доповнити словами \"нормативно-технічних документів\";\nв абзаці дев’ятому слово \"насильницькі\" виключити;\nв абзаці десятому слово \"енергопостачальниками\" замінити словами \"постачальниками електричної та теплової енергії\";\nабзац другий частини третьої викласти в такій редакції:\n\"за неподання інформації або подання завідомо недостовірної інформації, передбаченої в ліцензіях на виробництво, передачу, розподіл або постачання електричної енергії, здійснення функцій системного оператора, здійснення функцій оператора ринку, здійснення функцій гарантованого покупця та в нормативно-правових актах, що регулюють питання функціонування об’єднаної енергетичної системи України і споживання енергії, - штраф у розмірі до однієї тисячі неоподатковуваних мінімумів доходів громадян\";\nчастину восьму після слів \"нормативно-правових актів\" доповнити словами \"нормативно-технічних документів\";\nчастину одинадцяту викласти в такій редакції:\n\"Методика розрахунку розміру шкоди, завданої електропостачальнику внаслідок викрадення електроенергії, встановлюється Кабінетом Міністрів України\";\n30) статтю 30 викласти в такій редакції:\n\"Стаття 30. Особливості експорту електроенергії\nДоступ до пропускної спроможності міждержавних електричних мереж з метою здійснення операцій з експорту та/або імпорту електричної енергії мають енергопостачальники, які є членами оптового ринку електричної енергії України, мають ліцензію на здійснення діяльності з постачання електричної енергії та не мають простроченої заборгованості за електричну енергію, закуплену на оптовому ринку електричної енергії України.\nДля здійснення експорту електричної енергії енергопостачальники закуповують необхідний її обсяг на оптовому ринку електричної енергії України за оптовою ринковою ціною, що визначається за правилами оптового ринку електричної енергії України.\nПідприємство, яке здійснює централізоване диспетчерське управління об’єднаною енергетичною системою України і передачу електричної енергії магістральними та міждержавними електричними мережами, забезпечує недискримінаційні умови доступу енергопостачальників до магістральних та міждержавних електричних мереж при здійсненні експорту та/або імпорту електричної енергії в межах технічної можливості таких електричних мереж з урахуванням їх пріоритетного використання для забезпечення потреб споживачів України в електричній енергії відповідно до стандартів операційної безпеки функціонування об’єднаної енергетичної системи України.\nОрганізація надання доступу до пропускної спроможності міждержавних електричних мереж здійснюється підприємством, яке здійснює централізоване диспетчерське управління об’єднаною енергетичною системою України і передачу електричної енергії магістральними та міждержавними електричними мережами, у координації з системними операторами та/або операторами системи передачі сусідніх країн.\nПідприємство, яке здійснює централізоване диспетчерське управління об’єднаною енергетичною системою України і передачу електричної енергії магістральними та міждержавними електричними мережами, визначає доступну пропускну спроможність відповідно до методики, затвердженої центральним органом виконавчої влади, що забезпечує формування державної політики в електроенергетичному комплексі. Величина доступної пропускної спроможності узгоджується з відповідним системним оператором та/або операторами системи передачі сусідньої країни.\nПідприємство, яке здійснює централізоване диспетчерське управління об’єднаною енергетичною системою України і передачу електричної енергії магістральними та міждержавними електричними мережами, щодобово публікує результати визначення доступної пропускної спроможності та інформацію щодо вільної пропускної спроможності, яка виставляється на аукціон.\nРозподілення вільної пропускної спроможності міждержавних електричних мереж здійснюється підприємством, яке здійснює централізоване диспетчерське управління об’єднаною енергетичною системою України і передачу електричної енергії магістральними та міждержавними електричними мережами, за процедурою електронного аукціону з використанням електронного документообігу та електронного цифрового підпису, крім випадків, встановлених цим Законом.\nДоступ до пропускної спроможності міждержавних електричних мереж енергопостачальники отримують за результатами аукціону. Порядок проведення електронних аукціонів з розподілення пропускної спроможності міждержавних електричних мереж затверджується національною комісією, що здійснює державне регулювання у сфері енергетики, за погодженням з Антимонопольним комітетом України.\nПідприємство, яке здійснює централізоване диспетчерське управління об’єднаною енергетичною системою України і передачу електричної енергії магістральними та міждержавними електричними мережами, з метою розподілення вільної пропускної спроможності міждержавних електричних мереж проводить річні, місячні та добові аукціони. При проведенні аукціону підприємство, яке здійснює централізоване диспетчерське управління об’єднаною енергетичною системою України і передачу електричної енергії магістральними та міждержавними електричними мережами, здійснює розподіл доступу до всієї вільної пропускної спроможності міждержавних електричних мереж, визначеної на відповідний період.\nУ разі якщо попит на доступ до пропускної спроможності міждержавних електричних мереж перевищує величину вільної пропускної спроможності міждержавних електричних мереж, аукціон на доступ проводиться за принципом першочергового задоволення заявок учасників аукціону, які пропонують найвищу ціну. В такому разі ціна доступу до пропускної спроможності за відповідним напрямом визначається за мінімальною ціною із задоволених заявок учасників аукціону.\nЗа умови, що попит на доступ до пропускної спроможності міждержавних електричних мереж не перевищує або дорівнює величині вільної пропускної спроможності міждержавних електричних мереж, підприємство, яке здійснює централізоване диспетчерське управління об’єднаною енергетичною системою України і передачу електричної енергії магістральними та міждержавними електричними мережами, надає учасникам такого аукціону доступ до пропускної спроможності міждержавних електричних мереж на безоплатній основі.\nПорядок оформлення результатів аукціону та отримання доступу до пропускної спроможності міждержавних електричних мереж визначаються порядком проведення електронних аукціонів з розподілення пропускної спроможності міждержавних електричних мереж.\nКошти, отримані підприємством, яке здійснює централізоване диспетчерське управління об’єднаною енергетичною системою України і передачу електричної енергії магістральними та міждержавними електричними мережами, в результаті розподілу доступу до пропускної спроможності міждержавних електричних мереж на аукціонах, використовуються ним на збільшення пропускної спроможності таких мереж.\nЕнергопостачальники, які отримали доступ до пропускної спроможності міждержавних електричних мереж, зобов’язані в строки та у порядку, передбачені правилами оптового ринку електричної енергії України та порядком проведення електронних аукціонів з розподілення пропускної спроможності міждержавних електричних мереж, подавати добовий погодинний графік експорту/імпорту електричної енергії. У разі якщо у вищезазначений строк енергопостачальник не надав добовий погодинний графік експорту/імпорту електричної енергії, такий енергопостачальник втрачає доступ до пропускної спроможності міждержавних електричних мереж на відповідну добу, а підприємство, яке здійснює централізоване диспетчерське управління об’єднаною енергетичною системою України і передачу електричної енергії магістральними та міждержавними електричними мережами, здійснює розподіл невикористаної величини пропускної спроможності на добовому аукціоні.\nУ разі якщо енергопостачальник, який отримав доступ до пропускної спроможності міждержавних електричних мереж за результатами аукціону, протягом календарного місяця використовує отриману в результаті річного аукціону пропускну спроможність міждержавних електричних мереж України менше ніж на сімдесят відсотків, такий енергопостачальник втрачає отриманий доступ до пропускної спроможності міждержавних електричних мереж, а така величина розподіленої пропускної спроможності стає вільною пропускною спроможністю і виставляється на аукціон.\nЕнергопостачальники, які отримали доступ до пропускної спроможності міждержавних електричних мереж, мають право передати на договірних засадах іншим енергопостачальникам доступ до пропускної спроможності міждержавних електричних мереж, повідомивши та зареєструвавши у підприємства, яке здійснює централізоване диспетчерське управління об’єднаною енергетичною системою України і передачу електричної енергії магістральними та міждержавними електричними мережами, передачу такого права відповідно до порядку проведення електронних аукціонів з розподілення пропускної спроможності міждержавних електричних мереж.\nПередача електричної енергії, призначеної для експорту, здійснюється на підставі договору з суб’єктом електроенергетики, який здійснює передачу електричної енергії міждержавними електричними мережами України. Зазначений суб’єкт електроенергетики укладає з переможцем аукціону договір про доступ до пропускної спроможності міждержавних електричних мереж України, включаючи технічні умови забезпечення експорту електричної енергії. Примірна форма договору про доступ до пропускної спроможності міждержавних електричних мереж України затверджується національною комісією, що здійснює державне регулювання у сфері енергетики.\nЗбільшення пропускної спроможності міждержавних електричних мереж здійснюється за рахунок інвестицій підприємства, яке здійснює централізоване диспетчерське управління об’єднаною енергетичною системою України і передачу електричної енергії магістральними та міждержавними електричними мережами, або за рахунок інвестицій юридичної особи, що не є пов’язаною прямо або опосередковано відносинами контролю з підприємством, яке здійснює централізоване диспетчерське управління об’єднаною енергетичною системою України і передачу електричної енергії магістральними та міждержавними електричними мережами.\nДодаткові (збільшені) обсяги пропускної спроможності міждержавних електричних мереж, створені за рахунок інвестицій юридичної особи, що не є пов’язаною прямо або опосередковано відносинами контролю з підприємством, яке здійснює централізоване диспетчерське управління об’єднаною енергетичною системою України і передачу електричної енергії магістральними та міждержавними електричними мережами, можуть бути звільнені від дії положень частини сьомої цієї статті за таких умов:\nінвестиція має підвищити рівень конкуренції на оптовому ринку електричної енергії;\nінвестиція не відбулася б, якби звільнення не було надане;\nінвестиція здійснюється в об’єкти електроенергетики об’єднаної енергетичної системи України;\nжодна частина інвестицій або експлуатаційних витрат на створення та/або експлуатацію додаткового (збільшеного) обсягу пропускної спроможності міждержавних електричних мереж не покривається за рахунок тарифу на передачу або розподілу та постачання електричної енергії підприємства, яке здійснює централізоване диспетчерське управління об’єднаною енергетичною системою України і передачу електричної енергії магістральними та міждержавними електричними мережами, або електропередавальних організацій.\nТаке звільнення надається на весь обсяг додаткової (збільшеної) пропускної спроможності та на термін, що не може бути меншим терміну окупності інвестиційного проекту. Пріоритетний доступ до додаткового (збільшеного) обсягу пропускної спроможності мають особи, за рахунок інвестицій яких відбулося збільшення пропускної спроможності міждержавних електричних мереж.\nВідповідність інвестиційних проектів умовам, визначеним цим Законом, за яких вони звільняються від дії положень частини сьомої цієї статті, та термін надання такого звільнення визначаються у порядку, затвердженому Кабінетом Міністрів України.\nЕксплуатацію новозбудованих об’єктів міждержавних електричних мереж, збудованих за рахунок інвестицій юридичної особи, що не є пов’язаною прямо або опосередковано відносинами контролю з електропередавальним підприємством, здійснює електропередавальне підприємство за договором із власником/інвестором. Диспетчерське оперативно-технологічне управління новозбудованими об’єктами міждержавних електричних мереж здійснюється системним оператором як складовою об’єднаної енергетичної системи України\";\n31) статтю 30 виключити;\n32) розділ VI \"Прикінцеві положення\" доповнити пунктами 4 та 5 такого змісту:\n\"4. До запровадження повномасштабного ринку електричної енергії, передбаченого Законом України \"Про засади функціонування ринку електричної енергії України\", системний оператор зобов’язаний укласти договори на придбання допоміжної послуги забезпечення резервів нової та/або реконструйованої генеруючої потужності з виробниками, для яких на момент припинення функціонування оптового ринку електричної енергії України було встановлено інвестиційну складову до тарифу на електричну енергію для фінансування проектів реконструкції та/або модернізації теплових електростанцій. Придбання допоміжної послуги у таких виробників здійснюється на умовах, що були передбачені на момент встановлення їм інвестиційної складової. Обсяг платежів, графік їх здійснення системним оператором, а також типова форма договору на придбання допоміжної послуги затверджуються національною комісією, що здійснює державне регулювання у сфері енергетики.\n5. Установити, що вимога про відповідність будівництва об’єктів електроенергетики, які виробляють електричну енергію з використанням альтернативних джерел енергії, плану розвитку об’єднаної енергетичної системи України на наступні десять років для цілей статей 17 -1 та 17 -2 цього Закону не поширюється на об’єкти електроенергетики, договір щодо приєднання яких укладено до 1 липня 2014 року\".\n7. Внести до Господарського кодексу України (Відомості Верховної Ради України, 2003 р., №№ 18-22, ст. 144) такі зміни:\n1) частину першу статті 275 доповнити абзацом другим такого змісту:\n\"Окремим видом договору енергопостачання є договір про постачання електричної енергії споживачу. Особливості постачання електричної енергії споживачам та вимоги до договору про постачання електричної енергії встановлюються законами України \"Про засади функціонування ринку електричної енергії України\" та \"Про електроенергетику\" ;\n2) частину шосту статті 276 викласти у такій редакції:\n\"6. Розрахунки за договорами енергопостачання здійснюються на підставі цін (тарифів), встановлених/визначених відповідно до вимог закону\";\n3) частину першу статті 277 викласти у такій редакції:\n\"1. Абоненти користуються енергією з додержанням правил користування енергією відповідного виду. Правила користування енергією, якщо інше не передбачено законом, затверджуються Кабінетом Міністрів України\";\n4) статтю 278 доповнити частиною третьою такого змісту:\n\"3. Правові умови організації та здійснення торгівлі електричною енергією та продуктами електричної енергії встановлюються законами України \"Про засади функціонування ринку електричної енергії України\" та \"Про електроенергетику\" .\n8. Частину четверту статті 14 Закону України \"Про бухгалтерський облік та фінансову звітність в Україні\" (Відомості Верховної Ради України, 1999 р., № 40, ст. 365; 2011 р., № 45, ст. 484) доповнити абзацом другим такого змісту:\n\"Підприємства - суб’єкти електроенергетики, які не зобов’язані публікувати фінансову звітність відповідно до цієї статті, забезпечують доступність відповідної фінансової звітності для ознайомлення громадськості за місцезнаходженням виконавчого органу такого підприємства\".\n9. Частину першу статті 3 Закону України \"Про природні монополії\" (Відомості Верховної Ради України, 2000 р., № 30, ст. 238; 2004 р., № 13, ст. 181; 2005 р., № 26, ст. 349; 2012 р., № 7, ст. 53) після слів \"Про електроенергетику\" доповнити словами \"Про засади функціонування ринку електричної енергії України\".\n10. Внести до Закону України \"Про комбіноване виробництво теплової та електричної енергії (когенерацію) та використання скидного енергопотенціалу\" (Відомості Верховної Ради України, 2005 р., № 20, ст. 278; 2011 р., № 29, ст. 272) такі зміни:\n1) абзац перший преамбули після слів \"виробництва, передачі\" доповнити словом \"розподілу\";\n2) частину першу статті 2 викласти в такій редакції:\n\"Цей Закон регулює відносини, що виникають у сфері енергозбереження між власниками когенераційних установок і електророзподільних підприємств, незалежно від форми власності\";\n3) частини другу та третю статті 9 виключити.\n11. Абзац третій статті 17 Закону України \"Про теплопостачання\" (Відомості Верховної Ради України, 2005 р., № 28, ст. 373) викласти у такій редакції:\n\"встановлення та регулювання тарифів на теплову енергію, що виробляється на теплоелектроцентралях, ТЕС, АЕС та когенераційних установках і установках з використанням нетрадиційних або поновлюваних джерел енергії\".\n12. Статтю 9 Закону України \"Про альтернативні джерела енергії\" (Відомості Верховної Ради України, 2003 р., № 24, ст. 155) доповнити частинами другою і третьою такого змісту:\n\"Для підтвердження походження електричної енергії, виробленої з альтернативних джерел енергії, суб’єкту господарської діяльності - виробнику електричної енергії з альтернативних джерел енергії (крім доменного та коксівного газів, а з використанням гідроенергії - виробленої лише мікро-, міні- та малими гідроелектростанціями) на його запит орган, уповноважений Кабінетом Міністрів України, видає гарантію походження електричної енергії.\nПорядок видачі, використання та припинення дії гарантії походження електричної енергії для суб’єктів господарської діяльності, що виробляють електричну енергію з альтернативних джерел енергії (крім доменного та коксівного газів, а з використанням гідроенергії - виробленої лише мікро-, міні- та малими гідроелектростанціями), встановлюється Кабінетом Міністрів України\".\n13. Оптовий постачальник електричної енергії здійснює діяльність до повного погашення своєї кредиторської та дебіторської заборгованості за електричну енергію.\n14. Кабінету Міністрів України:\n1) у тримісячний термін з дня набрання чинності цим Законом затвердити план заходів реалізації перехідного періоду;\n2) у шестимісячний термін з дня набрання чинності цим Законом:\nзабезпечити розробку та внесення на розгляд Верховної Ради України законопроекту щодо особливостей погашення заборгованості за електричну енергію, яка утворилася на оптовому ринку електричної енергії;\nзабезпечити фінансування закупівлі ДП НЕК \"Укренерго\" програмного та технічного забезпечення, необхідного для функціонування балансуючого ринку, а також для виконання системним оператором своїх функцій на ринку електричної енергії відповідно до цього Закону та нормативно-правових документів, що забезпечують функціонування ринку електричної енергії;\nзабезпечити розробку та внесення на розгляд Верховної Ради України законопроекту щодо юридичного та організаційного відокремлення електророзподільними підприємствами діяльності з розподілу електричної енергії від інших видів діяльності вертикально інтегрованої господарської організації, а також врегулювання договірних відносин електропостачальників та електророзподільних підприємств із споживачами електричної енергії;\nзабезпечити приведення у відповідність із цим Законом нормативно-правових актів міністерств, інших центральних органів виконавчої влади;\nзабезпечити розробку та прийняття нормативно-правових актів, необхідних для забезпечення реалізації цього Закону;\n3) у термін з 1 січня 2016 року до 1 січня 2017 року забезпечити:\nтестування програмного та технічного забезпечення, необхідного для функціонування балансуючого ринку, виконання функцій системного оператора, адміністратора розрахунків та адміністратора комерційного обліку, а також програмного та технічного забезпечення, необхідного для організації та проведення торгів \"на добу наперед\";\nздійснення тестових операцій з купівлі-продажу електричної енергії та надання послуг і виконання розрахунків за електричну енергію та послуги відповідно до вимог цього Закону.\n15. Національній комісії, що здійснює державне регулювання у сферах енергетики та комунальних послуг, у шестимісячний термін з дня набрання чинності цим Законом:\nвнести зміни до умов та правил здійснення господарської діяльності з постачання електричної енергії за регульованим тарифом у частині виконання ліцензіатом функцій гарантованого електропостачальника;\nздійснити заходи щодо запровадження допоміжних послуг з вторинного регулювання та третинного регулювання із забезпеченням резерву відповідної регулюючої потужності на ринку допоміжних послуг;\nзабезпечити організацію внесень відповідних змін до правил оптового ринку електричної енергії України;\nрозробити та затвердити інші нормативно-правові документи, що забезпечують функціонування ринку електричної енергії у перехідний період.\n16. Суб’єкти господарювання, які здійснюють діяльність на оптовому ринку електричної енергії, зобов’язані привести свою діяльність у відповідність із цим Законом протягом шести місяців з дня набрання чинності цим Законом.\n17. З моменту припинення функціонування оптового ринку електричної енергії України, передбаченого Законом України \"Про електроенергетику\" , гарантований покупець є правонаступником оптового постачальника електричної енергії за договорами купівлі-продажу електричної енергії за \"зеленим\" тарифом, укладеними оптовим постачальником електричної енергії з виробниками, яким згідно із законодавством встановлено \"зелений\" тариф. До цих договорів гарантованим покупцем та відповідним виробником, якому встановлено \"зелений\" тариф, укладається додаткова угода на основі типової додаткової угоди в частині приведення умов, укладених з оптовим постачальником договорів, у відповідність із положеннями цього Закону.\nТипова додаткова угода до договору купівлі-продажу електричної енергії за \"зеленим\" тарифом з оптовим постачальником затверджується національною комісією, що здійснює державне регулювання у сферах енергетики та комунальних послуг.\nКупівля гарантованим покупцем електричної енергії, виробленої на об’єктах електроенергетики з альтернативних джерел енергії (крім доменного та коксівного газів, а з використанням гідроенергії - виробленої лише мікро-, міні- та малими гідроелектростанціями), у суб’єкта господарювання, якому \"зелений\" тариф встановлено після запровадження повномасштабного ринку електричної енергії, передбаченого цим Законом, здійснюється відповідно до положень цього Закону.\n18. Протягом першого року функціонування ринку \"на добу наперед\" гранична нижня межа обов’язкового продажу електричної енергії виробниками (крім виробників, що здійснюють виробництво електричної енергії на гідроелектростанціях та гідроакумулюючих станціях, а також виробляють електричну енергію з відновлювальних (альтернативних) джерел енергії) не може бути меншою п’яти відсотків від їх місячних обсягів відпуску електричної енергії за відповідний період попереднього року.\n19. Упродовж двох років з моменту запровадження повномасштабного ринку електричної енергії весь обсяг імпортованої електричної енергії продається виключно на ринку \"на добу наперед\".\n20. Абзац третій частини третьої статті 4 цього Закону набирає чинності через два роки з моменту запровадження повномасштабного ринку електричної енергії.\nВ.ЯНУКОВИЧ"
    }
  ],
  "definitions": []
}