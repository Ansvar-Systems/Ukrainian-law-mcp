{
  "id": "ua-law-3492-15",
  "type": "statute",
  "title": "Закон України (3492-15)",
  "title_en": "",
  "short_name": "3492-15",
  "status": "in_force",
  "issued_date": "2006-02-23",
  "url": "https://zakon.rada.gov.ua/laws/show/3492-15",
  "description": "Official legislative act of Ukraine ingested from the Verkhovna Rada legal portal.",
  "provisions": [
    {
      "provision_ref": "art1",
      "section": "1",
      "title": "Стаття 1. Визначення основних термінів",
      "content": "У цьому Законі наведені терміни вживаються в такому значенні:\nавтомобільний транспорт - галузь транспорту, яка забезпечує\nзадоволення потреб населення та суспільного виробництва у\nперевезеннях пасажирів та вантажів автомобільними транспортними\nзасобами;\nавтомобіль - колісний транспортний засіб, який приводиться в\nрух джерелом енергії, має не менше чотирьох коліс, призначений для\nруху безрейковими дорогами і використовується для перевезення\nлюдей та (чи) вантажів, буксирування транспортних засобів,\nвиконання спеціальних робіт;\nавтомобільний транспортний засіб - колісний транспортний\nзасіб (автобус, вантажний та легковий автомобіль, причіп,\nнапівпричіп), який використовується для перевезення пасажирів,\nвантажів або виконання спеціальних робочих функцій (далі -\nтранспортний засіб);\nавтомобіль вантажний - автомобіль, який за своєю конструкцією\nта обладнанням призначений для перевезення вантажів;\nавтомобіль легковий - автомобіль, який за своєю конструкцією\nта обладнанням призначений для перевезення пасажирів з кількістю\nмісць для сидіння не більше ніж дев'ять з місцем водія включно;\nавтобус - транспортний засіб, який за своєю конструкцією та\nобладнанням призначений для перевезення пасажирів з кількістю\nмісць для сидіння більше ніж дев'ять з місцем водія включно;\nавтостанція - споруда або комплекс будівель, споруд, стоянок\nта під'їздів для прийняття, відправлення, управління рухом\nавтобусів та обслуговування пасажирів;\nавтопавільйон - споруда на зупинці для короткочасного\nперебування пасажирів;\nавтобусний маршрут - шлях проходження автобуса між початковим\nта кінцевим пунктами з визначеними місцями на дорозі для посадки\n(висадки) пасажирів;\nавтобусний маршрут міський - автобусний маршрут, який не\nвиходить за межі території населеного пункту;\nавтобусний маршрут приміський - автобусний маршрут, який\nз'єднує населені пункти і протяжність якого не перевищує 50 км;\nавтобусний маршрут міжміський - автобусний маршрут, який\nз'єднує населені пункти і протяжність якого перевищує 50 км;\nавтобусний маршрут міжнародний - автобусний маршрут, який\nперетинає державний кордон України;\nавтобусний маршрут загального користування - автобусний\nмаршрут, на якому здійснюють регулярні пасажирські перевезення;\nавтобусний маршрут спеціальних перевезень - автобусний\nмаршрут, на якому здійснюють регулярні спеціальні пасажирські\nперевезення;\nавтобусний маршрут нерегулярних перевезень - автобусний\nмаршрут, на якому здійснюють нерегулярні пасажирські перевезення;\nавтомобільний перевізник - фізична або юридична особа, яка\nздійснює на комерційній основі чи за власний кошт перевезення\nпасажирів чи (та) вантажів транспортними засобами;\nвантажні перевезення - перевезення вантажів вантажними\nавтомобілями;\nвантажна автомобільна станція - комплекс будівель, споруд,\nпризначених для виконання вантажних, господарських робіт з\nвантажами та надання транспортно-експедиційних послуг\nперевізникам;\nвантажний термінал (автопорт) - комплекс будівель, споруд,\nобладнаних навантажувальними засобами, призначених для виконання\nвантажних, господарських робіт з вантажами, технічного\nобслуговування автомобільних транспортних засобів, надання\nтранспортно-експедиційних та інших послуг перевізникам;\nвеликоваговий транспортний засіб - транспортний засіб з\nвантажем або без вантажу, хоча б один з вагових параметрів якого\nперевищує встановлені на території України допустиму максимальну\nмасу чи осьове навантаження;\nвеликогабаритний транспортний засіб - транспортний засіб з\nвантажем або без вантажу, хоча б один з габаритних параметрів\nякого перевищує встановлені на території України допустимі\nпараметри;\nвнутрішні перевезення - перевезення пасажирів і вантажів між\nнаселеними пунктами, розташованими на території однієї держави;\nводій - особа, яка керує транспортним засобом і має\nвідповідне посвідчення встановленого зразка;\nграфік руху - відомості про час і послідовність виконання\nрейсу;\nДоговірні Сторони - держави, суб'єкти міжнародних\nправовідносин, що беруть участь у процесі міжнародних\nавтомобільних перевезень, визначені законодавством;\nдозвіл на здійснення міжнародних перевезень автомобільним\nтранспортом - документ, що видається уповноваженими органами\nДоговірних Сторін міжнародним автомобільним перевізникам для\nв'їзду, транзитного проїзду через територію Договірних Сторін, а\nтакож здійснення інших видів перевезень, передбачених\nзаконодавством;\nдозвіл органів виконавчої влади та органів місцевого\nсамоврядування - документ, який надає право на здійснення\nперевезень пасажирів на автобусному маршруті загального\nкористування;\nдозвіл узгодження умов та режимів перевезень - додатковий\nдозвіл, що видається уповноваженими органами на проїзд\nвеликовагового та (або) великогабаритного транспортного засобу;\nдорожній лист - документ установленого зразка для визначення\nта обліку роботи транспортного засобу;\nзамовник транспортних послуг - юридична або фізична особа,\nяка замовляє транспортні послуги з перевезення пасажирів чи/та\nвантажів;\nзупинка - спеціально обладнаний пункт для очікування автобуса\nта посадки і висадки пасажирів;\nколісний транспортний засіб - транспортний засіб, призначений\nдля руху безрейковими дорогами, який використовується для\nперевезення людей і (або) вантажів, а також перевезення і приводу\nпід час руху чи на місці встановленого на ньому обладнання чи\nмеханізмів для виконання спеціальних робочих функцій, допущений до\nучасті в дорожньому русі;\nліцензійна картка транспортного засобу - документ, який\nмістить реєстраційні дані ліцензії та транспортного засобу;\nміжнародні перевезення пасажирів і вантажів - перевезення\nпасажирів і вантажів автомобільним транспортом з перетином\nдержавного кордону;\nміжнародні човникові (маятникові) перевезення - перевезення,\nщо передбачають прямі та зворотні поїздки груп пасажирів з певного\nмісця відправлення до певного місця призначення;\nнапівпричіп - причіп, вісь (осі) якого розміщено позаду\nцентра мас транспортного засобу (за умови рівномірного\nзавантаження) і який обладнано зчіпним пристроєм, що забезпечує\nпередачу горизонтальних і вертикальних зусиль на інший\nтранспортний засіб, що виконує функції тягача;\nнебезпечний вантаж - речовини, матеріали, вироби, відходи\nвиробничої та іншої діяльності і тара з-під них, які внаслідок\nпритаманних їм властивостей за наявності певних факторів можуть\nпід час перевезення спричинити вибух, пожежу, пошкодження\nтехнічних засобів, пристроїв, споруд та інших об'єктів, заподіяти\nматеріальні збитки та шкоду довкіллю, а також призвести до\nзагибелі, травмування, отруєння людей, тварин і які за\nміжнародними договорами, згода на обов'язковість яких надана\nВерховною Радою України, або за результатами випробувань, залежно\nвід ступеня їх впливу на довкілля або людину, віднесено до одного\nз класів небезпечних речовин;\nнерегулярні пасажирські перевезення - перевезення пасажирів\nавтобусом, замовленим юридичною або фізичною особою з укладанням\nписьмового договору на кожну послугу, в якому визначають маршрут\nруху, дату та час перевезень, інші умови перевезень та форму\nоплати послуги, або перевезення за власний кошт;\nоборотний рейс - рух автобуса від початкової до кінцевої\nзупинки маршруту і у зворотному напрямку до початкової зупинки;\nпараметри комфортності автобуса - конструктивні параметри\nавтобуса, які визначають для пасажира комфортність поїздки;\nпасажирські перевезення - перевезення пасажирів легковими\nавтомобілями або автобусами;\nпаспорт маршруту - документ, що містить схему маршруту,\nрозклад руху, таблицю вартості проїзду, графіки режимів праці та\nвідпочинку водіїв тощо;\nпаспорт стоянки таксі - документ, який містить інформацію про\nзасоби облаштування стоянки, інформаційне забезпечення пасажирів,\nвласника стоянки, схеми руху та правила надання послуг;\nперевезення пасажирів у звичайному режимі руху - перевезення\nпасажирів автобусами на маршруті загального користування з\nдотриманням усіх зупинок, передбачених розкладом руху;\nперевезення пасажирів в експресному режимі руху - перевезення\nпасажирів автобусами на маршруті загального користування, на якому\nє звичайний режим руху, з дотриманням зупинок, кількість яких за\nрозкладом руху не перевищує 25% кількості зупинок при звичайному\nрежимі руху;\nперевезення пасажирів у режимі маршрутного таксі -\nперевезення пасажирів на міському чи приміському автобусному\nмаршруті загального користування за розкладом руху, в якому\nвизначається час відправлення автобусів з початкового та кінцевого\nпунктів маршруту з висадкою і посадкою пасажирів чи громадян на\nїхню вимогу на шляху прямування автобуса в місцях, де це не\nзаборонено правилами дорожнього руху;\nперевезення пасажирів легковим автомобілем на замовлення -\nперевезення пасажирів легковим автомобілем загального призначення,\nзамовленим юридичною або фізичною особою з укладанням письмового\nдоговору на кожну послугу чи на обумовлений термін обслуговування,\nу якому визначають умови обслуговування, вартість послуги, термін\nїї виконання та інші положення за домовленістю сторін;\nпослуга з перевезення пасажирів чи вантажів - перевезення\nпасажирів чи вантажів транспортними засобами на договірних умовах\nіз замовником послуги за плату;\nпричіп - транспортний засіб без власного джерела енергії,\nпристосований для буксирування автомобілем;\nрегулярні пасажирські перевезення - перевезення пасажирів на\nавтобусному маршруті загального користування за умовами,\nвизначеними паспортом маршруту, затвердженим в установленому\nпорядку органами виконавчої влади та органами місцевого\nсамоврядування або уповноваженими органами Договірних Сторін у\nразі міжнародних перевезень;\nрегулярні спеціальні пасажирські перевезення - перевезення\nпевних категорій пасажирів (працівників підприємств, школярів,\nстудентів, туристів, екскурсантів та інших) на автобусному\nмаршруті за умовами, визначеними паспортом маршруту, затвердженим\nв установленому порядку замовником транспортних послуг або\nуповноваженими органами Договірних Сторін у разі міжнародних\nперевезень;\nрейс - рух транспортного засобу від початкового до кінцевого\nпункту маршруту;\nрозклад руху - сукупність графіків руху автобусів за\nмаршрутом;\nстоянка таксі - місце для зупинки таксі та посадки пасажирів,\nвизначене відповідними дорожніми знаками;\nтаксі - легковий автомобіль, обладнаний розпізнавальним\nліхтарем оранжевого кольору, який встановлюється на даху\nавтомобіля, діючим таксометром, сигнальним ліхтарем із зеленим та\nчервоним світлом, розташованим у верхньому правому кутку лобового\nскла, і який має нанесені композиції з квадратів, розташованих у\nшаховому порядку на дверцятах автомобіля з лівого та правого\nбоків, призначений для надання послуг з перевезення пасажирів та\nїхнього багажу в індивідуальному порядку;\nтаксометр - прилад, призначений для інформування пасажирів\nпро вартість поїздки та реєстрації параметрів роботи\nавтомобіля-таксі, визначених законодавством;\nтранспортно-експедиторські послуги - послуги, пов'язані з\nпідготовкою та відправленням вантажів, організацією та\nзабезпеченням перевезень, контролем за проходженням і одержанням\nвантажів, проведенням взаєморозрахунків;\nтранспортний засіб загального призначення - транспортний\nзасіб, не обладнаний спеціальним устаткуванням і призначений для\nперевезення пасажирів або вантажів (автобус, легковий автомобіль,\nвантажний автомобіль, причіп, напівпричіп з бортовою платформою\nвідкритого або закритого типу);\nтранспортний засіб спеціалізованого призначення -\nтранспортний засіб, який призначений для перевезення певних\nкатегорій пасажирів чи вантажів (автобус для перевезення дітей,\nінвалідів, пасажирів певних професій, самоскид, цистерна,\nсідельний тягач, фургон, швидка медична допомога, автомобіль\nінкасації, ритуальний автомобіль тощо) та має спеціальне\nобладнання (таксі, броньований, обладнаний спеціальними світловими\nі звуковими сигнальними пристроями тощо);\nтранспортний засіб спеціального призначення - транспортний\nзасіб, призначений для виконання спеціальних робочих функцій (для\nаварійного ремонту, автокран, пожежний, автобетономішалка, вишка\nрозвідувальна чи бурова на автомобілі, для транспортування сміття\nта інших відходів, технічна допомога, автомобіль прибиральний,\nавтомобіль-майстерня, радіологічна майстерня, автомобіль для\nпересувних телевізійних і звукових станцій тощо);\nуповноважені органи Договірних Сторін - державні органи\nДоговірних Сторін, визначені законодавством для виконання його\nположень у галузі міжнародних автомобільних перевезень."
    },
    {
      "provision_ref": "art2",
      "section": "2",
      "title": "Стаття 2. Законодавство про автомобільний транспорт",
      "content": "Законодавство про автомобільний транспорт складається із\nцього Закону, законів України \"Про транспорт\" ( 232/94-ВР ), \"Про\nдорожній рух\" ( 3353-12 ), чинних міжнародних договорів та інших\nнормативно-правових актів у сфері автомобільних перевезень.\nЗавданнями законодавства з питань перевезень пасажирів та\nвантажів автомобільним транспортом є:\nвизначення основних правових та організаційних основ\nдержавного регулювання у сфері перевезень пасажирів та вантажів\nавтомобільним транспортом;\nустановлення вимог до перевізників, водіїв та транспортних\nзасобів щодо забезпечення безпеки перевезень та екологічної\nбезпеки;\nвизначення системи державного контролю, прав, обов'язків та\nвідповідальності державних органів виконавчої влади та\nперевізників за порушення міжнародних договорів та законодавства\nУкраїни."
    },
    {
      "provision_ref": "art3",
      "section": "3",
      "title": "Стаття 3. Сфера дії цього Закону",
      "content": "Цей Закон регулює відносини між автомобільними перевізниками,\nзамовниками транспортних послуг, органами виконавчої влади та\nорганами місцевого самоврядування, пасажирами, власниками\nтранспортних засобів, а також їх відносини з юридичними та\nфізичними особами - суб'єктами підприємницької діяльності, які\nзабезпечують діяльність автомобільного транспорту та безпеку\nперевезень."
    },
    {
      "provision_ref": "art4",
      "section": "4",
      "title": "Стаття 4. Використання земель автомобільним транспортом",
      "content": "Автомобільний транспорт використовує землі транспорту та інші\nземлі відповідно до земельного законодавства.\nГлава 2\nДЕРЖАВНЕ РЕГУЛЮВАННЯ ТА КОНТРОЛЬ ДІЯЛЬНОСТІ\nАВТОМОБІЛЬНОГО ТРАНСПОРТУ\nСтаття 5. Завдання та функції державного регулювання та\nконтролю діяльності автомобільного транспорту\nОсновним завданням державного регулювання та контролю у сфері\nавтомобільного транспорту є створення умов безпечного, якісного й\nефективного перевезення пасажирів та вантажів, надання додаткових\nтранспортних послуг.\nДержавне регулювання та контроль у сфері автомобільного\nтранспорту спрямовані на:\nзабезпечення балансу інтересів держави, органів місцевого\nсамоврядування, користувачів транспортних послуг та підприємств,\nустанов, організацій, інших юридичних та фізичних осіб - суб'єктів\nгосподарювання на автомобільному транспорті незалежно від форм\nвласності;\nзабезпечення якісного та безпечного функціонування\nавтомобільного транспорту;\nрозвиток та удосконалення нормативної бази діяльності\nавтомобільного транспорту;\nвизначення загальних засад стратегічного розвитку, системи\nуправління, реформування та регулювання автомобільного транспорту;\nвизначення пріоритетних напрямів розвитку та шляхів\nоптимізації діяльності автомобільного транспорту;\nзахист прав споживачів під час їх транспортного\nобслуговування;\nзахист національного ринку транспортних послуг та суб'єктів\nгосподарювання, що здійснюють свою діяльність у сфері\nавтомобільного транспорту;\nстворення рівних умов для роботи всіх суб'єктів\nгосподарювання, що здійснюють свою діяльність у сфері\nавтомобільного транспорту, обмеження монополізму та розвиток\nконкуренції;\nзабезпечення зайнятості населення, підготовки спеціалістів і\nробочих кадрів, охорони праці;\nраціональне використання енергетичних та матеріальних\nресурсів;\nохорону довкілля від шкідливого впливу автомобільного\nтранспорту, проведення науково-технічної роботи, досліджень та\nрозвиток системи статистики.\nДержавне регулювання та контроль у сфері автомобільного\nтранспорту реалізується шляхом проведення центральними та\nмісцевими органами виконавчої влади, державними органами\nуправління автомобільним транспортом, органами місцевого\nсамоврядування економічної, тарифної, науково-технічної та\nсоціальної політики, ліцензування, стандартизації та сертифікації\nна автомобільному транспорті, задоволення потреб автомобільного\nтранспорту в паливно-енергетичних і матеріально-технічних ресурсах\nі транспортних засобах."
    },
    {
      "provision_ref": "art6",
      "section": "6",
      "title": "Стаття 6. Система органів державного регулювання та контролю",
      "content": "Верховна Рада України визначає основні напрями державної\nполітики у сфері автомобільного транспорту, законодавчі основи її\nреалізації.\nЗагальне державне регулювання діяльності автомобільного\nтранспорту здійснює Кабінет Міністрів України відповідно до своїх\nповноважень.\nЦентральний орган виконавчої влади з питань автомобільного\nтранспорту забезпечує проведення державної політики на\nавтомобільному транспорті через урядові органи державного\nуправління на автомобільному транспорті, службу міжнародних\nавтомобільних перевезень та місцеві органи виконавчої влади і\nоргани місцевого самоврядування.\nНормативно-правові акти центрального органу виконавчої влади\nз питань автомобільного транспорту, видані в межах його\nкомпетенції, обов'язкові до виконання на території України.\nУ складі центрального органу виконавчої влади з питань\nавтомобільного транспорту функціонують:\nурядовий орган державного управління з питань регулювання\nдіяльності автомобільного транспорту;\nурядовий орган державного управління з питань контролю на\nавтомобільному транспорті.\nУрядовий орган державного управління з питань регулювання\nдіяльності автомобільного транспорту забезпечує:\nпідготовку пропозицій щодо вдосконалення законодавства про\nавтомобільний транспорт;\nучасть у здійсненні стандартизації та сертифікації в\nустановленому порядку;\nформування пропозицій щодо тарифної політики;\nформування мережі автобусних маршрутів загального\nкористування в міжнародному сполученні;\nформування мережі та проведення конкурсу на міжміських та\nприміських автобусних маршрутах загального користування, які\nвиходять за межі області;\nзахист прав споживачів послуг автомобільного транспорту\nвідповідно до законодавства;\nорганізацію наукового забезпечення щодо основних напрямів\nрозвитку автомобільного транспорту, ефективної і безпечної його\nдіяльності, визначення соціальних стандартів якості його роботи та\nїх реалізації.\nУрядовий орган державного управління з питань контролю на\nавтомобільному транспорті здійснює:\nдержавний контроль за додержанням суб'єктами господарювання,\nякі провадять діяльність у сфері автомобільного транспорту, вимог\nзаконодавства про автомобільний транспорт, норм та стандартів\nзаконодавчо регульованої сфери, що визначають організацію\nперевезення пасажирів і вантажів автомобільним транспортом;\nдержавний нагляд за забезпеченням суб'єктами господарювання,\nякі провадять діяльність у сфері автомобільного транспорту,\nбезпеки автомобільних перевезень;\nдержавний контроль за додержанням вітчизняними та іноземними\nавтомобільними перевізниками норм міжнародних конвенцій і\nдоговорів про міжнародне автомобільне сполучення;\nвидачу відповідно до законодавства ліцензій на право\nпровадження господарської діяльності щодо надання послуг з\nперевезення пасажирів і вантажів автомобільним транспортом та\nконтроль ліцензійних умов;\nдержавний контроль за недопущенням надання послуг з\nперевезення пасажирів і вантажів автомобільними перевізниками, які\nне одержали відповідної ліцензії та ліцензійних карток на\nтранспортні засоби, що при цьому використовуються, який\nздійснюється на автостанціях, автобусних зупинках, у місцях\nпосадки та висадки пасажирів, на стоянках таксі, у місцях\nнавантаження та розвантаження вантажних автомобілів.\nРада міністрів Автономної Республіки Крим та обласні державні\nадміністрації формують у приміському та міжміському сполученні\nмережу автобусних маршрутів загального користування, які не\nвиходять за межі території Автономної Республіки Крим чи області,\nта здійснюють контроль за виконанням транспортного законодавства\nна відповідній території згідно з повноваженнями, визначеними\nзаконами України.\nОргани місцевого самоврядування формують мережу міських\nавтобусних маршрутів загального користування і здійснюють контроль\nза виконанням транспортного законодавства на відповідній території\nзгідно з повноваженнями, визначеними законами України.\nСлужба міжнародних автомобільних перевезень здійснює у\nпунктах пропуску через державний кордон України та у пунктах\nвидачі дозволів автомобільним перевізникам України контроль за\nдотриманням ними законодавства України, що стосується виконання\nміжнародних автомобільних перевезень.\nДержавному контролю підлягають усі транспортні засоби\nукраїнських та іноземних перевізників, що здійснюють автомобільні\nперевезення пасажирів та вантажів на території України.\nДержавний контроль автомобільних перевізників здійснюється\nшляхом проведення планових, позапланових і рейдових перевірок.\nПланові перевірки здійснюються не частіше одного разу на рік.\nОрган державного контролю не пізніше ніж за 10 календарних днів до\nпочатку проведення планової перевірки письмово повідомляє про це\nавтомобільного перевізника, якого буде перевіряти.\nПозапланові перевірки здійснюються лише на підставі\nнадходження в письмовій формі заяви (повідомлення) про порушення\nавтомобільним перевізником вимог законодавства про автомобільний\nтранспорт уповноваженими особами органів, яким надано право\nздійснення державного контролю, з метою перевірки поданих фактів\nта виконання припису про порушення цього законодавства.\nНе частіше одного разу на квартал здійснюються рейдові\nперевірки дотримання автомобільними перевізниками вимог\nзаконодавчих і нормативно-правових актів щодо забезпечення безпеки\nпасажирських перевезень та безпеки дорожнього руху.\nПри проведенні позапланових і рейдових перевірок\nавтомобільний перевізник, що буде перевірятися, стосовно терміну\nпроведення перевірки не інформується.\nПосадова особа, яка здійснює державний контроль, має право на\nбезоплатний проїзд під час проведення перевірки транспортних\nзасобів перевізників у межах, визначених у її посвідченні.\nПорядок здійснення державного контролю на автомобільному\nтранспорті визначає Кабінет Міністрів України.\nСтаття 7. Організація пасажирських перевезень органами\nвиконавчої влади та органами місцевого\nсамоврядування\nОрганізація пасажирських перевезень покладається:\nна міжнародних та міжміських і приміських автобусних\nмаршрутах загального користування, які виходять за межі території\nобласті (міжобласні маршрути), - на урядовий орган державного\nуправління на автомобільному транспорті;\nна міжміських та приміських автобусних маршрутах загального\nкористування, які не виходять за межі території області\n(внутрішньообласні маршрути), - на Раду міністрів Автономної\nРеспубліки Крим чи обласні держадміністрації;\nна міських автобусних маршрутах загального користування - на\nвиконавчий орган сільської, селищної, міської ради відповідного\nнаселеного пункту.\nОргани виконавчої влади та органи місцевого самоврядування\nзобов'язані:\nзабезпечувати формування автобусної маршрутної мережі\nзагального користування й мережі таксомоторних стоянок та\nрозробляти перспективи їх розвитку;\nорганізовувати утримання в належному стані проїзної частини\nавтомобільних доріг та під'їздів (на міських автобусних маршрутах\nзагального користування) і в разі завдання матеріальних збитків\nавтомобільному перевізнику, що обслуговує автобусний маршрут\nзагального користування, унаслідок неналежного утримання проїзної\nчастини автомобільної дороги чи під'їзду компенсувати йому збитки;\nзабезпечувати облаштування необхідною інфраструктурою\nавтобусних маршрутів загального користування, а саме -\nавтопавільйонами, інформаційним забезпеченням пасажирів і\nпідтримувати її в належному технічному та санітарному стані;\nзабезпечувати розроблення паспортів автобусних маршрутів\nзагального користування з визначенням необхідної кількості\nавтобусів, їх пасажиромісткості, класу, технічних та екологічних\nпоказників, розкладу руху. Порядок розроблення та затвердження\nпаспорта маршруту визначає центральний орган виконавчої влади з\nпитань автомобільного транспорту;\nпроводити конкурс на перевезення пасажирів на автобусних\nмаршрутах загального користування;\nзабезпечувати укладання договору на автобусних маршрутах\nзагального користування із автомобільним перевізником - переможцем\nконкурсу на міських, приміських та міжміських автобусних маршрутах\nзагального користування, які не виходять за межі території області\n(внутрішньообласні маршрути), чи надання дозволу на приміських та\nміжміських автобусних маршрутах загального користування, які\nвиходять за межі території області (міжобласні маршрути), та\nзабезпечувати контроль за виконанням ним умов договору чи дозволу;\nзабезпечувати безпечне і якісне обслуговування пасажирів на\nавтобусних маршрутах загального користування;\nзабезпечувати компенсацію втрат автомобільному перевізнику\nвнаслідок перевезення пільгових категорій пасажирів та регулювання\nтарифів.\nОргани виконавчої влади та органи місцевого самоврядування\nмають право:\nдостроково розірвати договір з автомобільним перевізником чи\nпозбавити його дозволу в разі порушення ним умов договору чи\nдозволу і призначити для роботи на автобусному маршруті загального\nкористування (групі маршрутів) автомобільного перевізника, який за\nрезультатами конкурсу зайняв наступне місце, а в разі їх відмови -\nпризначати до проведення конкурсу автомобільного перевізника один\nраз на термін не більше ніж три місяці;\nу разі припинення автомобільним перевізником перевезення\nпасажирів на автобусному маршруті загального користування\nпризначати перевізника, який за результатами конкурсу зайняв\nнаступне місце, а в разі їх відмови - призначати до проведення\nконкурсу автомобільного перевізника один раз на термін не більше\nніж три місяці;\nу разі відкриття автобусного маршруту, який не має паспорта,\nпризначати один раз тимчасового автомобільного перевізника на\nтермін до трьох місяців, після чого за результатами функціонування\nмаршруту приймати рішення щодо доцільності відкриття маршруту та\nпроведення конкурсу;\nукладати договір із автомобільним перевізником (на таксі) на\nправо користування облаштованими таксомоторними стоянками та\nпослугами диспетчерських станцій, якщо таксомоторні стоянки та\nдиспетчерські станції є власністю органів виконавчої влади та\nорганів місцевого самоврядування.\nСтаття 8. Стандартизація і оцінка відповідності на\nавтомобільному транспорті\nСтандартизація на автомобільному транспорті забезпечує:\nреалізацію єдиної науково-технічної політики з питань\nстворення, експлуатації, ремонту, технічного обслуговування та\nутилізації транспортних засобів;\nпідвищення надійності, комфортності та безпечності\nтранспортних засобів, якості робіт та послуг відповідно до\nрозвитку науки і техніки, потреб населення і народного\nгосподарства;\nзахист інтересів споживачів і держави у питаннях безпеки\nперевезень для життя, здоров'я людей та майна осіб, охорони\nдовкілля;\nекономію всіх видів ресурсів, поліпшення техніко-економічних\nпоказників діяльності;\nбезпеку об'єктів з урахуванням ризику виникнення природних і\nтехногенних катастроф та інших надзвичайних ситуацій.\nСертифікацію транспортних засобів, робіт, послуг на\nавтомобільному транспорті здійснюють з метою:\nзапобігання використанню транспортних засобів, надання робіт,\nпослуг, небезпечних для життя, здоров'я людей та довкілля;\nсприяння споживачам у свідомому виборі транспортних засобів,\nробіт, послуг;\nстворення умов для участі суб'єктів господарювання в\nміжнародному економічному, науково-технічному співробітництві.\nСтаття 9. Особливості ліцензування на автомобільному\nтранспорті\nЛіцензування на автомобільному транспорті спрямоване на\nвизначення початкових і поточних умов надання послуг з перевезень\nпасажирів і вантажів, а також найважливіших параметрів\nобслуговування споживачів.\nЗавданням ліцензування на автомобільному транспорті є:\nсприяння становленню сучасного ринку послуг, розвитку\nавтомобільного транспорту та стимулювання впровадження нових видів\nпослуг;\nпідвищення ефективності використання транспортних засобів;\nстворення конкурентного середовища;\nзахист прав споживачів та ринку послуг від небезпечних\nперевезень;\nзабезпечення соціальних стандартів транспортного\nобслуговування;\nзабезпечення використання сертифікованих і дозволених для\nвикористання транспортних засобів;\nзабезпечення доступності послуг та підвищення якості\nтранспортного обслуговування;\nзабезпечення допуску автомобільних перевізників до\nперевезення пасажирів транспортними засобами на комерційній основі\nшляхом їх попередньої перевірки на відповідність вимогам\nліцензійних умов.\nПідтвердження відповідності перевізника вимогам ліцензійних\nумов здійснюється органом ліцензування шляхом перевірки\nперевізника за місцем його розташування або надання перевізником\nоргану ліцензування сертифіката відповідності послуг з перевезення\nпасажирів автобусами ліцензійним умовам.\nЛіцензія видається на господарську діяльність з надання\nпослуг з перевезення пасажирів і вантажів на такі види робіт:\nнадання послуг з внутрішніх перевезень пасажирів автобусами;\nнадання послуг з внутрішніх перевезень пасажирів на таксі;\nнадання послуг з внутрішніх перевезень пасажирів легковими\nавтомобілями на замовлення;\nнадання послуг з внутрішніх перевезень вантажів вантажними\nавтомобілями, причепами та напівпричепами;\nнадання послуг з міжнародних перевезень пасажирів автобусами;\nнадання послуг з міжнародних перевезень пасажирів на таксі;\nнадання послуг з міжнародних перевезень пасажирів легковими\nавтомобілями на замовлення;\nнадання послуг з міжнародних перевезень вантажів вантажними\nавтомобілями, причепами та напівпричепами.\nОрган ліцензування приймає рішення про видачу ліцензії або\nпро відмову в її видачі у строк не пізніше 30 календарних днів з\nдати надходження заяви про видачу ліцензії та документів, що\nдодаються до заяви.\nЛіцензія на надання послуг з міжнародних перевезень пасажирів\nчи вантажів надає право автомобільному перевізнику надавати\nпослуги з внутрішніх перевезень пасажирів чи вантажів.\nЛіцензійна картка на таксі надається за умови підтвердження в\nустановленому порядку відповідності його облаштування вимогам\nвизначення \"таксі\", викладеним у статті 1 цього Закону."
    },
    {
      "provision_ref": "art10",
      "section": "10",
      "title": "Стаття 10. Тарифна політика на автомобільному транспорті",
      "content": "Тарифна політика на автомобільному транспорті має\nзадовольняти підприємницький інтерес, забезпечувати розвиток\nавтомобільного транспорту, стимулювати впровадження новітніх\nтехнологій перевезень, застосування сучасних типів транспортних\nзасобів, а також сприяти вирішенню таких завдань:\nзбільшення можливостей суб'єктів господарювання щодо\nзабезпечення потреб споживачів у послугах, залучення інвестицій у\nрозвиток автомобільного транспорту та досягнення сталих\nекономічних умов роботи;\nстимулювання конкуренції та появи нових суб'єктів\nгосподарювання, які належать до автомобільного транспорту;\nзабезпечення балансу між платоспроможним попитом на послуги\nта обсягом витрат на їх надання;\nзабезпечення стабільності, прозорості та прогнозованості\nтарифів.\nРеалізація єдиної тарифної політики передбачає затверджену\nцентральним органом виконавчої влади з питань автомобільного\nтранспорту методику розрахунку тарифів за видами перевезень.\nСтаття 11. Надання соціально значущих послуг автомобільного\nтранспорту\nНадання соціально значущих послуг автомобільного транспорту\nздійснюється відповідно до законодавства з питань поставки\nпродукції для державних потреб.\nСоціально значущими послугами автомобільного транспорту є\nпослуги з перевезення пасажирів автобусними маршрутами загального\nкористування за визначеними уповноваженими органами тарифами та на\nпільгових умовах відповідно до законодавства."
    },
    {
      "provision_ref": "art12",
      "section": "12",
      "title": "Стаття 12. Страхування на автомобільному транспорті",
      "content": "Страхування на автомобільному транспорті здійснюється\nвідповідно до законодавства.\nПри придбанні квитка пасажиру надається інформація щодо\nздійсненого виду обов'язкового страхування та про страховика."
    },
    {
      "provision_ref": "art13",
      "section": "13",
      "title": "Стаття 13. Забезпечення діяльності автомобільного транспорту",
      "content": "Організаційне, науково-технічне та методичне забезпечення,\nдержавне регулювання та контроль на автомобільному транспорті\nфінансуються за рахунок коштів Державного бюджету України та з\nінших джерел, не заборонених законодавством України.\nГлава 3\nРОЗВИТОК АВТОМОБІЛЬНОГО ТРАНСПОРТУ"
    },
    {
      "provision_ref": "art14",
      "section": "14",
      "title": "Стаття 14. Засади розвитку автомобільного транспорту",
      "content": "Розвиток автомобільного транспорту за погодженням з іншими\nцентральними органами виконавчої влади відбувається відповідно до\nпрограми розвитку і вдосконалення транспорту, яку готує\nцентральний орган виконавчої влади з питань автомобільного\nтранспорту і затверджує Кабінет Міністрів України.\nВідповідно до програм розвитку та вдосконалення транспорту\nВерховна Рада Автономної Республіки Крим, обласні та Київська і\nСевастопольська міські ради затверджують регіональні програми\nрозвитку автомобільного транспорту, які визначають розвиток мережі\nавтобусних маршрутів загального користування на відповідній\nтериторії та її інфраструктури, оновлення та поповнення парку\nавтобусів, будівництво автомобільних доріг, перелік сільських\nнаселених пунктів, що будуть забезпечені автобусним сполученням з\nрайонними центрами, кошти на покриття збитків автомобільних\nперевізників, які обслуговують збиткові маршрути загального\nкористування, а також заходи з безпеки перевезень.\nСільські, селищні, міські ради розробляють і затверджують\nпрограми розвитку та вдосконалення автомобільного транспорту на\nвідповідній території або надають пропозиції щодо визначення цих\nпрограм в інших регіональних програмах з питань розвитку\nавтомобільного транспорту.\nФормування та ведення реєстру міжнародних та міжміських і\nприміських автобусних маршрутів загального користування, які\nвиходять за межі території області (міжобласних маршрутів),\nпокладається на Укравтотранс, який затверджує мережу і паспорти\nміжнародних та міжміських і приміських автобусних маршрутів, які\nвиходять за межі території області (міжобласних маршрутів), а\nтакож погоджує розклад руху автобусів на міжміських автобусних\nмаршрутах, які не виходять за межі території області.\nФормування та ведення реєстру міжміських і приміських\nавтобусних маршрутів загального користування, які не виходять за\nмежі території області (внутрішньообласних маршрутів),\nпокладається на Верховну Раду Автономної Республіки Крим чи\nобласні держадміністрації, які затверджують мережу і паспорти\nміжміських та приміських автобусних маршрутів, які не виходять за\nмежі території області (внутрішньообласних маршрутів).\nФормування та ведення реєстру міських автобусних маршрутів\nзагального користування покладається на виконавчий орган\nсільської, селищної, міської ради відповідного населеного пункту,\nякий затверджує мережу і паспорти міських автобусних маршрутів.\nРеєстр автобусних маршрутів загального користування ведеться\nв порядку, встановленому центральним органом виконавчої влади з\nпитань автомобільного транспорту.\nФормування та ведення реєстру стоянок таксі покладається на\nвиконавчий орган сільської, селищної, міської ради відповідного\nнаселеного пункту, який затверджує мережу і паспорти міських\nстоянок.\nСтаття 15. Підтримка розвитку автомобільного транспорту та\nінвестиційна політика\nРозвиток автомобільного транспорту забезпечується підтримкою\nорганів державної влади шляхом створення умов для:\nнадання соціально значущих послуг такого транспорту;\nпридбання транспортних засобів та засобів їх технічного\nобслуговування і ремонту;\nстимулювання розвитку ринку відповідних послуг.\nІнвестиційну політику на автомобільному транспорті,\nспрямовану на виконання положень загальнодержавних програм\nрозвитку автомобільного транспорту, реалізують органи виконавчої\nвлади на конкурсних засадах у порядку, визначеному Кабінетом\nМіністрів України.\nІнвестиційні проекти на автомобільному транспорті реалізують\nсуб'єкти господарювання шляхом використання своїх внутрішніх\nресурсів, зовнішніх інвестиційних ресурсів, а також позичкових та\nзалучених коштів.\nГлава 4\nПЕРСОНАЛ АВТОМОБІЛЬНОГО ТРАНСПОРТУ"
    },
    {
      "provision_ref": "art16",
      "section": "16",
      "title": "Стаття 16. Статус персоналу автомобільного транспорту",
      "content": "До персоналу автомобільного транспорту належать працівники,\nякі безпосередньо надають послуги з перевезення пасажирів чи\nвантажів, виконують роботи з ремонту та технічного обслуговування\nтранспортних засобів, надають допоміжні послуги, пов'язані з\nперевезеннями.\nТрудові відносини персоналу автомобільного транспорту\nрегулюються трудовим законодавством, у тому числі положенням про\nдисципліну та правилами внутрішнього трудового розпорядку."
    },
    {
      "provision_ref": "art17",
      "section": "17",
      "title": "Стаття 17. Вимоги до персоналу автомобільного транспорту",
      "content": "Персонал автомобільного транспорту повинен відповідати\nвизначеним законодавством вимогам, зокрема:\nмати необхідний рівень професійної кваліфікації;\nзабезпечувати якісне та безпечне надання послуг\nавтомобільного транспорту з перевезення пасажирів чи вантажів;\nввічливо та уважно реагувати на звернення і скарги споживачів\nпослуг автомобільного транспорту.\nПідготовку, перепідготовку, атестацію та підвищення\nкваліфікації водіїв транспортних засобів здійснюють у порядку,\nвизначеному Кабінетом Міністрів України за поданням центрального\nоргану виконавчої влади з питань автомобільного транспорту та\nМіністерства внутрішніх справ України.\nСтаття 18. Особливості організації праці та контролю за\nроботою водіїв транспортних засобів\nЗ метою організації безпечної праці та ефективного контролю\nза роботою водіїв транспортних засобів автомобільні перевізники\nзобов'язані:\nорганізовувати роботу водіїв транспортних засобів, режими їх\nпраці та відпочинку відповідно до вимог законодавства України;\nздійснювати заходи, спрямовані на забезпечення безпеки\nдорожнього руху;\nзабезпечувати виконання вимог законодавства з питань охорони\nпраці;\nзабезпечувати водіїв транспортних засобів\nсанітарно-побутовими приміщеннями й обладнанням.\nКонтроль за роботою водіїв транспортних засобів має\nзабезпечувати належне виконання покладених на них обов'язків і\nвключає організацію перевірок режимів їх праці та відпочинку, а\nтакож виконання водіями транспортних засобів вимог цього Закону та\nзаконодавства про працю.\nПоложення щодо режимів праці та відпочинку водіїв\nтранспортних засобів визначається законодавством.\nГлава 5\nТРАНСПОРТНІ ЗАСОБИ\nСтаття 19. Класифікація та реєстрація транспортних засобів\n\nТранспортні засоби за своїм призначенням поділяються на:\nтранспортні засоби загального призначення;\nтранспортні засоби спеціалізованого призначення;\nтранспортні засоби спеціального призначення.\nПри державній реєстрації автобусів у реєстраційних документах\nроблять відмітку щодо їх належності до транспортного засобу\nзагального призначення чи до транспортного засобу спеціалізованого\nпризначення.\nПри державній реєстрації вантажних автомобілів у\nреєстраційних документах роблять відмітку щодо їх призначення\nзгідно з документами виробника (вантажний автомобіль, причіп,\nнапівпричіп з бортовою платформою відкритого або закритого типу,\nсамоскид, цистерна, сідельний тягач, фургон, для аварійного\nремонту, автокран, пожежний, автомобіль-мішалка, вишка\nрозвідувальна чи бурова на автомобілі, для транспортування сміття\nта інших відходів, технічна допомога, автомобіль прибиральний,\nавтомобіль-майстерня, радіологічна майстерня, автомобіль для\nпересувних телевізійних і звукових станцій тощо).\nПри державній реєстрації легкових автомобілів у реєстраційних\nдокументах роблять відмітку щодо їх призначення згідно з\nдокументами виробника (легковий, таксі, швидка медична допомога,\nавтомобіль інкасації, броньований, обладнаний спеціальними\nсвітловими і звуковими сигнальними пристроями тощо).\nЗареєстровані легкові автомобілі, які обладнуються\nустаткуванням для роботи як таксі і мають ліцензійну картку,\nдержавній перереєстрації не підлягають.\nПорядок державної реєстрації транспортних засобів визначає\nКабінет Міністрів України."
    },
    {
      "provision_ref": "art20",
      "section": "20",
      "title": "Стаття 20. Вимоги до транспортних засобів і частин до них",
      "content": "Конструкція та технічний стан транспортних засобів, а також\nїх частини мають відповідати вимогам, порядок визначення яких\nустановлює Кабінет Міністрів України, та забезпечувати:\nбезпеку людей, які користуються транспортними засобами чи\nберуть участь у дорожньому русі;\nвідповідність нормам стосовно викидів забруднювальних\nречовин, парникових газів, електромагнітних завад, рівню шуму та\nінших чинників негативного впливу на людину та довкілля;\nзапобігання пошкодженню транспортними засобами доріг та їх\nоблаштування;\nефективне використання енергетичних ресурсів, частин і\nексплуатаційних матеріалів;\nзахист від незаконного використання транспортних засобів та\nзапобігання пошкодженню вантажів;\nзбереження властивостей безпеки від моменту виготовлення\nтранспортного засобу до його утилізації;\nвідповідність іншим вимогам законодавства.\nТранспортні засоби та частини до них повинні відповідати\nвимогам нормативної і конструкторської документації та мати\nмаркування для їх ідентифікації.\nТехнічні вимоги до обладнання, що встановлюється на таксі,\nвизначає центральний орган виконавчої влади з питань\nавтомобільного транспорту.\nДо міжнародних перевезень пасажирів та вантажів допускаються\nтранспортні засоби, на які є документи, що підтверджують їх\nвідповідність вимогам щодо безпеки руху, екологічної безпеки та\nенергозбереження країн, на територію яких передбачено в'їзд,\nліцензійна картка (тільки для транспортних засобів\nперевізників-резидентів), а також національні реєстраційні\nдокументи, документи стосовно страхування, номерні та\nрозпізнавальні знаки.\nПричепи та напівпричепи, які використовуються для міжнародних\nперевезень вантажів, можуть мати реєстраційні документи, номерні\nта розпізнавальні знаки іншої держави, у якій вони зареєстровані.\nКонструкція та технічний стан транспортних засобів, які\nвикористовуються при виконанні міжнародних перевезень, мають\nвідповідати вимогам законодавства України та іноземної держави,\nдозвіл на проїзд територією якої одержав власник транспортного\nзасобу.\nУ транспортному засобі, призначеному для міжнародних\nперевезень небезпечних вантажів, крім документів, що підтверджують\nїх відповідність вимогам, визначеним цією статтею, мають бути\nдокументи про допущення до перевезень таких вантажів, які\nвидаються в порядку, встановленому уповноваженим органом.\nУ транспортному засобі, призначеному для міжнародних\nперевезень швидкопсувних вантажів, крім документів, що\nпідтверджують їх відповідність вимогам, визначеним цією статтею,\nмають бути документи про допущення до перевезень таких вантажів,\nякі видаються в порядку, встановленому уповноваженим органом.\nНа території України повинні виконуватися вимоги встановлення\nта використання на транспортних засобах, які призначаються для\nміжнародних перевезень, контрольних приладів (тахографів)\nреєстрації режимів праці та відпочинку водіїв, передбачені\nзаконодавством країн, на території яких виконуються перевезення."
    },
    {
      "provision_ref": "art21",
      "section": "21",
      "title": "Стаття 21. Зберігання транспортних засобів",
      "content": "Власники (користувачі) автобусів, що використовуються для\nперевезення пасажирів на комерційній основі, повинні забезпечувати\nїх зберігання у спеціально пристосованих для цього приміщеннях,\nгаражах, на майданчиках, стоянках, забезпечених засобами охорони.\nВласникам (користувачам) транспортних засобів забороняється\nзберігання їх у житлових зонах поза спеціально відведеними для\nцього майданчиками.\nОргани місцевого самоврядування в межах своїх повноважень\nприймають рішення про організацію місць зберігання транспортних\nзасобів на відповідній території та здійснюють контроль за їх\nдіяльністю відповідно до законодавства.\nСтаття 22. Вимоги до технічного обслуговування і ремонту\nтранспортних засобів\nТехнічне обслуговування і ремонт транспортних засобів та їх\nскладових виконують з метою підтримання їх у належному стані та\nзабезпечення встановлених виробником технічних характеристик під\nчас використання, зберігання або утримання протягом періоду\nексплуатації.\nВиконавцями технічного обслуговування і ремонту транспортних\nзасобів є суб'єкти господарювання, які відповідають таким вимогам:\nмають власні або орендовані засоби технічного обслуговування\nі ремонту, що відповідають установленим законодавством вимогам;\nроботи з технічного обслуговування і ремонту здійснює\nперсонал необхідного рівня професійної кваліфікації відповідно до\nвидів цих робіт;\nмають виробничі споруди, засоби технічного обслуговування і\nремонту, що відповідають встановленим законодавством вимогам.\nВимоги до виконавця технічного обслуговування і ремонту\nтранспортних засобів та надаваних ним послуг (виконуваних робіт)\nвстановлюються технічним регламентом з підтвердження\nвідповідності, затвердженим у встановленому законодавством\nпорядку.\nТехнічне регулювання у сфері технічного обслуговування та\nремонту транспортних засобів здійснює центральний орган виконавчої\nвлади з питань автомобільного транспорту.\nТехнологічні норми проектування виробничих споруд і\nпідприємств автомобільного транспорту затверджує центральний орган\nвиконавчої влади з питань автомобільного транспорту.\nПоложення про технічне обслуговування і ремонт транспортних\nзасобів та правила надання послуг з їх технічного обслуговування і\nремонту затверджує центральний орган виконавчої влади з питань\nавтомобільного транспорту."
    },
    {
      "provision_ref": "art23",
      "section": "23",
      "title": "Стаття 23. Контроль технічного стану транспортних засобів",
      "content": "Контроль технічного стану транспортних засобів включає:\nдержавний технічний огляд транспортних засобів;\nперевірку технічного стану транспортних засобів\nавтомобільними перевізниками.\nПеревірку технічного стану транспортних засобів під час\nдержавного технічного огляду транспортних засобів здійснюють\nсуб'єкти господарювання, уповноважені в порядку, який встановлює\nКабінет Міністрів України.\nУ період між державними технічними оглядами відповідність\nтехнічного стану транспортних засобів вимогам законодавства\nзабезпечує перевізник.\nНа таксі, яке за результатами державного технічного огляду\nвідповідає нормативним вимогам до технічного стану, видається\nталон про проходження державного технічного огляду з відміткою\n\"таксі\".\nПорядок проведення державного технічного огляду транспортних\nзасобів визначає Кабінет Міністрів України.\nПеревірка технічного стану транспортних засобів\nавтомобільними перевізниками здійснюється в порядку, який визначає\nцентральний орган виконавчої влади з питань автомобільного\nтранспорту.\nСтаття 24. Вимоги до автомобільного палива, мастильних\nматеріалів та до їх реалізації\nАвтомобільне паливо та мастильні матеріали мають відповідати\nвстановленим законодавством вимогам та технічним вимогам\nвиробників транспортних засобів. Реалізацію автомобільного палива\nта мастильних матеріалів споживачу здійснюють за умови їх\nвідповідності на місці реалізації встановленим вимогам, що\nпідтверджує сертифікат відповідності. Реалізацію здійснюють лише у\nвідведених для цього в установленому порядку місцях.\nВідносини між продавцем і покупцем автомобільного палива та\nмастильних матеріалів визначає законодавство.\nСтаття 25. Особливості договору про технічне обслуговування\nі ремонт транспортного засобу\nДоговір про технічне обслуговування і ремонт транспортного\nзасобу укладають відповідно до вимог цивільного законодавства між\nзамовником і виконавцем (договір, наряд-замовлення, накладна,\nквитанція тощо).\nІстотними умовами договору про технічне обслуговування і\nремонт транспортного засобу є:\nнайменування та місце розташування сторін за цим договором;\nперелік робіт з технічного обслуговування чи ремонту та\nтермін їх виконання;\nвартість робіт та порядок розрахунків;\nперелік складових частин (матеріалів), використаних\nвиконавцем, а також наданих замовником виконавцю для виконання\nробіт із технічного обслуговування або ремонту транспортного\nзасобу;\nперелік документів, який надається замовнику для\nпідтвердження виконання технічного обслуговування чи ремонту, та\nгарантійні зобов'язання виконавця щодо проведених робіт.\nВиконавець за договором про технічне обслуговування і ремонт\nтранспортного засобу під час його укладання чи виконання не може\nнав'язувати замовнику за цим договором додаткові оплачувані\nпослуги.\nСтаття 26. Обов'язки та відповідальність виконавця за\nдоговором про технічне обслуговування і ремонт\nтранспортних засобів\nВиконавець за договором про технічне обслуговування і ремонт\nтранспортних засобів зобов'язаний:\nнадавати можливість замовнику (уповноваженій ним особі)\nособисто візуально контролювати виконання робіт за договором за\nумов додержання вимог безпеки з охорони праці, передбачених\nзаконодавством;\nбезплатно усувати недоліки, виявлені під час приймання\nвиконаної згідно з договором роботи;\nбезплатно виконувати роботу чи відшкодовувати замовнику\nвитрати, пов'язані з усуненням недоліків, спричинених неналежним\nвиконанням договору;\nгарантувати відповідність технічного стану транспортного\nзасобу встановленим вимогам у межах проведеного ним технічного\nобслуговування і ремонту цього транспортного засобу;\nпідтверджувати документально види та обсяги виконаних робіт\nта надавати замовнику відповідні документи із зазначенням дати\nвиконання;\nвиконувати гарантійні зобов'язання, надані ним замовнику.\nВиконавець за договором про надання послуг з технічного\nобслуговування і ремонту транспортного засобу несе\nвідповідальність за невиконання або неналежне виконання цього\nдоговору згідно з цим договором, якщо інше не передбачено законом.\nСтаття 27. Права замовника за договором про технічне\nобслуговування і ремонт транспортного засобу\nЗамовник за договором про технічне обслуговування і ремонт\nтранспортного засобу має право:\nодержувати достовірну інформацію про предмет договору та його\nвиконавця;\nособисто (або доручити уповноваженій ним особі) візуально\nконтролювати виконання робіт за договором за умов додержання вимог\nбезпеки з охорони праці, передбачених законодавством;\nна відшкодування збитків, завданих у результаті невиконання\nабо неналежного виконання виконавцем договору, а також на\nбезплатне усунення ним недоліків у період гарантійного терміну;\nотримувати від виконавця документальне підтвердження виду та\nобсягу виконаного технічного обслуговування чи ремонту\nтранспортного засобу."
    },
    {
      "provision_ref": "art28",
      "section": "28",
      "title": "Стаття 28. Вимоги до автостанцій та зупинок таксі",
      "content": "На автостанціях забезпечується:\nприйом та відправлення автобусів і пасажирів;\nорганізація продажу квитків населенню;\nдиспетчерське управління і регулювання руху автобусів;\nконтроль екіпіровки та санітарного стану автобусів, дорожньої\nдокументації водіїв та дотримання визначеного режиму роботи\nпідприємств, установ і організацій, розташованих на їх території;\nорганізація побутового обслуговування пасажирів і водіїв.\nУ разі скорочення обсягів пасажирських перевезень задіяні для\nцього приміщення автостанцій тимчасово, до відновлення зазначених\nобсягів перевезень, відповідно до законодавства можуть\nвикористовуватися для надання пасажирам додаткових послуг.\nПерепрофілювання автостанцій може здійснюватися їх власниками\nлише при закритті усіх автобусних маршрутів загального\nкористування, що пролягають через них, та за згодою органу\nмісцевого самоврядування населеного пункту.\nРозміщення зупинок та стоянок таксі повинно забезпечувати:\nзручний і безпечний прохід до них;\nпропускну здатність дороги;\nвідсутність перешкод для інших учасників дорожнього руху;\nзручну пересадку на інші види транспорту;\nбезпеку дорожнього руху.\nРозміщення майданчиків для розвороту і відстою автобусів у\nпочаткових і кінцевих пунктах маршрутів повинно відповідати\nвимогам безпеки дорожнього руху.\nГлава 6\nАВТОМОБІЛЬНИЙ ПЕРЕВІЗНИК\nСтаття 29. Засади діяльності автомобільного перевізника, що\nздійснює перевезення пасажирів на договірних\nумовах\nАвтомобільним перевізником, що здійснює перевезення пасажирів\nна договірних умовах, є суб'єкт господарювання, який відповідно до\nзаконодавства та одержаної ліцензії надає послугу за договором\nперевезення пасажира транспортним засобом, що використовується ним\nна законних підставах.\nОргани виконавчої влади та органи місцевого самоврядування\nзобов'язані надати перевізникам, які здійснюють пільгові\nперевезення пасажирів та перевезення пасажирів за регульованими\nтарифами, компенсацію відповідно до закону.\nСтаття 30. Основні права та обов'язки автомобільного\nперевізника, який здійснює перевезення пасажирів\nна договірних умовах\nАвтомобільний перевізник, який здійснює перевезення пасажирів\nна договірних умовах, має право:\nвідміняти рейси своїх транспортних засобів за обставин, які\nвін не міг передбачити і яким не міг запобігти, повернувши\nпасажирам (або замовнику послуг) кошти, сплачені ними за\nперевезення;\nобмежувати або припиняти перевезення в разі стихійного лиха,\nепідемії, епізоотії або іншої надзвичайної ситуації;\nвідміняти рух транспортних засобів у разі виникнення загрози\nжиттю пасажирів чи безпеці вантажів;\nзазначати в багажній квитанції стан багажу, що має зовнішні\nпошкодження, або відмовлятися від його перевезення в разі\nзаперечення пасажира щодо такого зазначення.\nАвтомобільний перевізник, який здійснює перевезення пасажирів\nна договірних умовах, зобов'язаний:\nзабезпечувати дотримання персоналом вимог законодавства про\nавтомобільний транспорт;\nзабезпечувати контроль технічного та санітарного стану\nавтобусів чи таксі перед початком роботи;\nзабезпечувати проведення щозмінного передрейсового та\nпіслярейсового медичного огляду водіїв транспортних засобів;\nзабезпечувати водія необхідною документацією;\nутримувати транспортні засоби в належному технічному та\nсанітарному стані, забезпечувати їх своєчасне подання для посадки\nпасажирів та відправлення;\nзабезпечувати проїзд пасажирів до зупинки чи місця\nпризначення за маршрутом без додаткових витрат у разі припинення\nпоїздки через технічну несправність транспортного засобу.\nСтаття 31. Відносини автомобільного перевізника, що здійснює\nперевезення пасажирів на автобусних маршрутах\nзагального користування, із органами виконавчої\nвлади та органами місцевого самоврядування\nВідносини автомобільного перевізника, що здійснює перевезення\nпасажирів на автобусних маршрутах загального користування міських,\nприміських та міжміських, які не виходять за межі території\nобласті (внутрішньообласні маршрути), із органами виконавчої влади\nта органами місцевого самоврядування визначаються договором про\nорганізацію перевезень пасажирів на автобусному маршруті\nзагального користування, у якому встановлюються: перелік маршрутів\nзагального користування, які буде обслуговувати автомобільний\nперевізник, умови організації перевезень, показники якості\nтранспортного обслуговування населення, термін роботи\nавтомобільного перевізника, зобов'язання органів виконавчої влади\nта органів місцевого самоврядування щодо облаштування маршруту,\nпідтримки проїзної частини автомобільної дороги та під'їзних\nшляхів у належному стані (тільки для міських автобусних\nмаршрутів), розмір компенсації витрат автомобільного перевізника\nвнаслідок перевезення пільгових пасажирів та регулювання тарифів,\nмеханізм їх виплати.\nВідносини автомобільного перевізника, що здійснює перевезення\nпасажирів на автобусних маршрутах загального користування\nприміських та міжміських, які виходять за межі території області\n(міжобласні маршрути), із органами виконавчої влади та органами\nмісцевого самоврядування визначаються дозволом органів виконавчої\nвлади та органів місцевого самоврядування на обслуговування\nавтобусних маршрутів, у якому встановлюються: перелік маршрутів\nзагального користування (рейсів), які буде обслуговувати\nавтомобільний перевізник, умови організації перевезень, показники\nякості транспортного обслуговування населення, термін роботи\nавтомобільного перевізника.\nФорму дозволу, порядок його видачі та анулювання визначає\nцентральний орган виконавчої влади з питань автомобільного\nтранспорту.\nУ договір можуть бути включені інші питання за згодою сторін.\nСтаття 32. Відносини автомобільного перевізника, що здійснює\nперевезення пасажирів на автобусних маршрутах\nзагального користування, із власниками\nавтостанцій\nВідносини автомобільного перевізника, що здійснює перевезення\nпасажирів на автобусних маршрутах загального користування, із\nвласниками автостанцій визначаються договором.\nПредметом договору автомобільного перевізника, що здійснює\nперевезення пасажирів на автобусних маршрутах загального\nкористування, з власниками автостанцій є надання послуг та\nвиконання робіт, пов'язаних з відправленням і прибуттям пасажирів.\nВласники автостанцій зобов'язані укласти договір з\nавтомобільним перевізником, що здійснює перевезення пасажирів на\nавтобусних маршрутах загального користування, тільки за наявності\nв нього договору із органами виконавчої влади та органами\nмісцевого самоврядування про організацію перевезення на автобусних\nмаршрутах загального користування чи дозволу органів виконавчої\nвлади та органів місцевого самоврядування на обслуговування\nмаршрутів загального користування, що пролягають через цю\nавтостанцію.\nВідправлення чи прибуття автобусів приміських, міжміських та\nміжнародних автобусних маршрутів загального користування\nздійснюється тільки з автостанцій, а в разі їх відсутності - із\nзупинок, передбачених розкладом руху.\nСтаття 33. Засади діяльності автомобільного перевізника, що\nздійснює перевезення вантажів на договірних умовах\nАвтомобільним перевізником, що здійснює перевезення вантажів\nна договірних умовах, є суб'єкт господарювання, який відповідно до\nзаконодавства та одержаної ліцензії надає послугу згідно з\nдоговором про перевезення вантажу транспортним засобом, що\nвикористовують на законних підставах."
    },
    {
      "provision_ref": "art34",
      "section": "34",
      "title": "Стаття 34. Вимоги до автомобільного перевізника",
      "content": "Автомобільний перевізник повинен:\nвиконувати вимоги цього Закону та інших законодавчих і\nнормативно-правових актів України у сфері перевезення пасажирів\nта/чи вантажів;\nутримувати транспортні засоби в належному технічному і\nсанітарному стані та забезпечувати їх зберігання відповідно до\nвимог статті 21 цього Закону;\nзабезпечувати контроль технічного і санітарного стану\nтранспортних засобів перед виїздом на маршрут;\nзабезпечувати проведення медичного контролю стану здоров'я\nводіїв;\nзабезпечувати умови праці та відпочинку водіїв згідно з\nвимогами законодавства;\nзабезпечувати проведення стажування та інструктажу водіїв у\nпорядку, визначеному центральним органом виконавчої влади з питань\nавтомобільного транспорту;\nзабезпечувати безпеку дорожнього руху;\nзабезпечувати водіїв відповідною документацією на перевезення\nпасажирів.\nАвтомобільні перевізники з кількістю транспортних засобів\nдесять і більше зобов'язані організовувати підвищення кваліфікації\nкерівників і спеціалістів автомобільного транспорту, діяльність\nяких пов'язана з наданням послуг автомобільного транспорту, у\nтермін один раз на п'ять років, а з питань безпеки перевезень,\nохорони праці та пожежної безпеки - у термін один раз на три роки\nв порядку, який визначає центральний орган виконавчої влади з\nпитань автомобільного транспорту.\nГлава 7\nЗАГАЛЬНІ ПОЛОЖЕННЯ ЩОДО\nПЕРЕВЕЗЕННЯ ПАСАЖИРІВ"
    },
    {
      "provision_ref": "art35",
      "section": "35",
      "title": "Стаття 35. Послуги пасажирського автомобільного транспорту",
      "content": "Послуги пасажирського автомобільного транспорту поділяють на\nпослуги з перевезення пасажирів автобусами, на таксі та легковими\nавтомобілями на замовлення.\nПослуги з перевезення пасажирів автобусами можуть надаватися\nза видами режимів організації перевезень: регулярні, регулярні\nспеціальні, нерегулярні.\nПеревезення пасажирів автобусами в режимі регулярних\nпасажирських перевезень здійснюють автомобільні перевізники на\nавтобусних маршрутах загального користування на договірних умовах\nіз органами виконавчої влади та органами місцевого самоврядування.\nПеревезення пасажирів автобусами в режимі регулярних\nспеціальних пасажирських перевезень здійснюють автомобільні\nперевізники на автобусних маршрутах спеціальних перевезень на\nдоговірних умовах із замовниками транспортних послуг.\nПеревезення пасажирів автобусами в режимі нерегулярних\nпасажирських перевезень здійснюють автомобільні перевізники на\nавтобусних маршрутах нерегулярних перевезень на договірних умовах\nіз замовниками транспортних послуг.\nАвтобусні маршрути за видами сполучень поділяються на:\nміські, приміські, міжміські, міжнародні.\nАвтобусні маршрути за видами перевезень поділяються на:\nзагального користування, спеціальних перевезень, нерегулярних\nперевезень.\nНа приміських та міських маршрутах дозволяється перевозити\nстоячих пасажирів автобусами, які за своєю конструкцією мають\nмісця для стоячих пасажирів, у кількості, передбаченій технічною\nхарактеристикою транспортного засобу та визначеній у реєстраційних\nдокументах на цей транспортний засіб.\nНа міжнародних та міжміських маршрутах дозволяється\nперевозити пасажирів з обов'язковим наданням їм місць для сидіння.\nНа автобусні маршрути протяжністю понад 500 км у рейс повинні\nнаправлятися два водії.\nПеревезення пасажирів на автобусному маршруті загального\nкористування може здійснюватися у режимах: звичайному,\nекспресному, маршрутного таксі.\nВимоги щодо використання автобусів за видами сполучень,\nрежимами руху та протяжністю маршрутів, за параметрами\nпасажиромісткості, комфортності, технічних та екологічних\nпоказників установлює центральний орган виконавчої влади з питань\nавтомобільного транспорту.\nПослуги з перевезення на таксі надаються громадянам у порядку\nчерги на стоянках таксі та на шляху прямування, а також на\nзамовлення (звичайне, термінове, нічне) усне, письмове чи за\nтелефоном.\nПослуги з перевезення пасажирів легковими автомобілями на\nзамовлення можуть надаватися тільки за попередньою домовленістю із\nзамовником послуг і не можуть надаватися на стоянках таксі та на\nшляху прямування автомобіля громадянам, з якими не було\nпопередньої домовленості про послугу.\nСуб'єкти господарювання, які використовують легкові\nавтомобілі на замовлення, мають право включати витрати на ці\nпослуги до собівартості продукції тільки за умови, що у\nперевізника є відповідна ліцензія і з ним укладений письмовий\nдоговір на обслуговування.\nПравила надання послуг пасажирського автомобільного\nтранспорту затверджує Кабінет Міністрів України."
    },
    {
      "provision_ref": "art36",
      "section": "36",
      "title": "Стаття 36. Послуги автостанцій",
      "content": "Автостанції надають пасажирам послуги, пов'язані з їх\nпроїздом автобусними маршрутами загального користування, а\nавтомобільним перевізникам, які здійснюють перевезення пасажирів\nна договірних умовах, - послуги, пов'язані з відправленням та\nприбуттям автобусів згідно з розкладом руху.\nДо обов'язкових послуг, що повинні надаватися автостанціями\nпасажирам, належать:\nпродаж квитків;\nкористування приміщеннями для чекання поїздки, облаштованими\nмісцями для сидіння;\nможливість користування громадськими вбиральнями;\nінформування щодо розкладу руху автобусів та вартості\nпоїздки.\nДо обов'язкових послуг, що повинні надаватися автостанціями\nавтомобільному перевізнику, належать:\nпродаж квитків;\nорганізація прибуття та відправлення автобуса з облаштованих\nплатформ;\nінформування водія щодо умов дорожнього руху на маршруті.\nЗа надання обов'язкових послуг автостанцій з осіб, які\nпридбавають проїзні квитки, стягують автостанційний збір, що\nвходить до вартості квитка.\nПослуги автостанцій, крім послуг кімнати матері і дитини,\nпасажирам надаються за плату.\nВласники автостанцій несуть відповідальність за якість та\nбезпеку послуг, що надаються автостанціями пасажирам та\nавтомобільним перевізникам, технічний та санітарно-гігієнічний\nстан будівель, споруд, обладнання та території автостанції.\nСтаття 37. Пільгові перевезення пасажирів автомобільним\nтранспортом\nПільгові перевезення пасажирів, які відповідно до\nзаконодавства користуються такими правами, забезпечують\nавтомобільні перевізники, які здійснюють перевезення пасажирів на\nавтобусних маршрутах загального користування.\nАвтомобільному перевізнику, який здійснює перевезення\nпасажирів на автобусних маршрутах загального користування,\nзабороняється відмовлятися від пільгового перевезення, крім\nвипадків, передбачених законом.\nБезпідставна відмова від пільгового перевезення тягне за\nсобою відповідальність згідно із законом.\nВиди та обсяги пільгових перевезень установлюються\nзамовленням, у якому визначається порядок компенсації\nавтомобільним перевізникам, які здійснюють перевезення пасажирів\nна маршрутах загального користування, збитків від цих перевезень.\nСтаття 38. Вимоги до перевезення організованих груп дітей\nавтобусами\nДо перевезення організованих груп дітей (далі - груп дітей)\nвідноситься одночасне перевезення групи з десяти і більше дітей,\nдля яких замовником послуги призначається керівник, відповідальний\nза супроводження їх під час поїздки, а на групу з 30 і більше\nдітей призначається також медичний працівник.\nПеревезення груп дітей можна здійснювати в режимах як\nрегулярних, так і нерегулярних пасажирських перевезень.\nРегулярні та нерегулярні перевезення груп дітей здійснюють за\nумови узгодження маршруту та розкладу руху із замовником та\nмісцевими органами Державтоінспекції.\nМаксимальна кількість дітей та супроводжуючих осіб при\nперевезенні автобусом не повинна перевищувати кількості місць для\nсидіння в ньому, передбачену технічною характеристикою\nтранспортного засобу та визначену в реєстраційних документах на\nцей транспортний засіб.\nГрупи дітей повинні перевозити досвідчені водії транспортних\nзасобів, які мають стаж керування автобусом не менше ніж п'ять\nроків.\nПорядок організації перевезення груп дітей визначається\nПравилами надання послуг пасажирського автомобільного транспорту\nта іншими нормативно-правовими актами.\nСтаття 39. Документи, на підставі яких виконуються\nпасажирські перевезення\nАвтомобільні перевізники, водії, пасажири повинні мати і\nпред'являти особам, які уповноважені здійснювати контроль на\nавтомобільному транспорті та у сфері безпеки дорожнього руху,\nдокументи, на підставі яких виконуються пасажирські перевезення.\nДокументи для регулярних пасажирських перевезень:\nдля автомобільного перевізника - ліцензія, договір із\nорганами виконавчої влади та органами місцевого самоврядування чи\nїх дозвіл, паспорт маршруту, документ, що засвідчує використання\nавтобуса на законних підставах, інші документи, передбачені\nзаконодавством України;\nдля водія автобуса - посвідчення водія відповідної категорії,\nреєстраційні документи на транспортний засіб, ліцензійна картка,\nдорожній лист, квитково-касовий лист, схема маршруту, розклад\nруху, таблиця вартості проїзду (крім міських перевезень), інші\nдокументи, передбачені законодавством України;\nдля пасажира - квиток на проїзд в автобусі та на перевезення\nбагажу (для пільгового проїзду - посвідчення особи встановленого\nзразка).\nДокументи для регулярних спеціальних пасажирських перевезень:\nдля автомобільного перевізника - ліцензія, договір із\nзамовником транспортних послуг, паспорт маршруту, документ, що\nзасвідчує використання автобуса на законних підставах, інші\nдокументи, передбачені законодавством України;\nдля водія автобуса - посвідчення водія відповідної категорії,\nреєстраційні документи на транспортний засіб, ліцензійна картка,\nдорожній лист, схема маршруту, розклад руху, інші документи,\nпередбачені законодавством України.\nДокументи для нерегулярних пасажирських перевезень:\nдля автомобільного перевізника - ліцензія, документ, що\nзасвідчує використання автобуса на законних підставах, інші\nдокументи, передбачені законодавством України;\nдля водія автобуса - посвідчення водія відповідної категорії,\nреєстраційні документи на транспортний засіб, ліцензійна картка,\nдорожній лист, договір із замовником транспортних послуг,\nдокумент, що засвідчує оплату транспортних послуг, інші документи,\nпередбачені законодавством України.\nДокументи для юридичної особи, що здійснює перевезення\nпасажирів на таксі:\nдля автомобільного перевізника - ліцензія, інші документи,\nпередбачені законодавством України;\nдля водія таксі - посвідчення водія відповідної категорії,\nсвідоцтво про реєстрацію транспортного засобу, ліцензійна картка,\nдорожній лист, інші документи, передбачені законодавством України.\nДокументи для фізичної особи, що здійснює перевезення\nпасажирів на таксі:\nдля автомобільного перевізника - ліцензія, інші документи,\nпередбачені законодавством України;\nдля водія таксі - посвідчення водія відповідної категорії,\nсвідоцтво про реєстрацію транспортного засобу, ліцензійна картка,\nінші документи, передбачені законодавством України.\nДокументи для юридичної особи, що здійснює перевезення\nпасажирів легковими автомобілями на замовлення:\nдля автомобільного перевізника - ліцензія, договір із\nзамовником послуги, інші документи, передбачені законодавством\nУкраїни;\nдля водія легкового автомобіля - посвідчення водія\nвідповідної категорії, свідоцтво про реєстрацію транспортного\nзасобу, ліцензійна картка, дорожній лист, копія договору із\nзамовником послуги, інші документи, передбачені законодавством\nУкраїни.\nДокументи для фізичної особи, що здійснює перевезення\nпасажирів легковими автомобілями на замовлення:\nдля автомобільного перевізника - ліцензія, договір із\nзамовником послуги, інші документи, передбачені законодавством\nУкраїни;\nдля водія легкового автомобіля - посвідчення водія\nвідповідної категорії, свідоцтво про реєстрацію транспортного\nзасобу, ліцензійна картка, копія договору із замовником послуги,\nінші документи, передбачені законодавством України.\nДокументи на перевезення пасажирів автобусами для власних\nпотреб:\nдля автомобільного перевізника - документ, що засвідчує\nвикористання автобуса на законних підставах, список пасажирів,\nяких перевозять, завірений підписом перевізника та печаткою, інші\nдокументи, передбачені законодавством України;\nдля водія - посвідчення водія відповідної категорії,\nреєстраційні документи на автобус, дорожній лист, список\nпасажирів, яких перевозять, завірений підписом перевізника та\nпечаткою, інші документи, передбачені законодавством України.\nДокументи для водія юридичної особи на перевезення пасажирів\nлегковими автомобілями для власних потреб - посвідчення водія\nвідповідної категорії, свідоцтво про реєстрацію транспортного\nзасобу, дорожній лист, інші документи, передбачені законодавством\nУкраїни.\nДокументи для фізичної особи на перевезення пасажирів\nлегковими автомобілями для власних потреб - посвідчення водія\nвідповідної категорії, свідоцтво про реєстрацію транспортного\nзасобу, інші документи, передбачені законодавством України.\nСтаття 40. Основні права та обов'язки водія автобуса, таксі,\nлегкового автомобіля на замовлення, легкового\nавтомобіля при перевезенні пасажирів\nВодій автобуса при перевезенні пасажирів автомобільним\nтранспортом має право:\nвимагати від пасажирів виконання їх обов'язків;\nне допускати до поїздки пасажира, який не має квитка, порушує\nгромадський порядок у салоні автобуса, забруднює його, пасажирів\nабо їх речі;\nпід час посадки в автобус пасажирів на приміському,\nміжміському або міжнародному маршруті перевіряти наявність квитків\nна проїзд та перевезення багажу;\nне видавати багаж, якщо пасажир не пред'явив квитка.\nВодій автобуса зобов'язаний:\nвиконувати правила надання послуг пасажирського\nавтомобільного транспорту загального користування і технічної\nексплуатації автобуса;\nмати з собою і пред'являти для перевірки уповноваженим\nпосадовим особам документи, передбачені законодавством;\nдотримуватися визначеного маршруту та розкладу руху автобуса;\nприймати, розміщати та видавати багаж пасажирам на зупинках,\nпередбачених розкладом руху;\nстежити за виконанням пасажирами своїх обов'язків та\nбезпечним розміщенням ними багажу і ручної поклажі в автобусі;\nоголошувати назви зупинок і час стоянки на них;\nздійснювати висадку пасажирів у відведеному для цього місці в\nразі заправлення автобуса паливом під час виконання перевезень;\nвживати необхідних заходів для безпеки пасажирів у разі\nвиникнення перешкод для руху на маршруті (туман, ожеледь тощо),\nякі не дають змоги продовжити поїздку, а також у разі вимушеної\nзупинки автомобільного транспортного засобу на залізничному\nпереїзді;\nзупиняти автобус за сигналом контролера, виконувати його\nвказівки та сприяти у здійсненні контролю.\nВодію автобуса забороняється:\nзмінювати маршрут та розклад руху;\nпродавати пасажирам квитки під час керування автобусом.\nВодій таксі має право відмовляти в наданні послуги пасажиру,\nякщо:\nпасажир має явні ознаки сп'яніння;\nкількість осіб, які потребують обслуговування, перевищує\nкількість місць у легковому автомобілі;\nбагаж пасажира не може бути вільно розміщений у багажнику чи\nсалоні легкового автомобіля або може забруднити чи пошкодити його.\nВодій таксі зобов'язаний:\nвиконувати правила надання послуг пасажирського\nавтомобільного транспорту і технічної експлуатації легкового\nавтомобіля;\nздійснювати посадку пасажирів на стоянці в порядку черги, а\nтакож надавати право позачергового користування таксі згідно із\nзаконодавством;\nвідчиняти двері таксі, відкривати багажник та перевіряти їх\nзакриття під час посадки пасажирів;\nназивати пасажирам розмір оплати проїзду, показники\nтаксометра на початку і в кінці поїздки та роз'яснювати порядок\nкористування таксі;\nздійснювати перевезення до пункту призначення за визначеним\nпасажиром маршрутом або найкоротшим шляхом за згодою пасажира.\nВодію таксі забороняється:\nвідмовляти пасажирам у перевезенні, крім випадків,\nобумовлених цією статтею;\nобирати пасажирів за вигідністю напрямків їх прямування;\nпропонувати громадянам поїздку без згоди пасажирів, які\nзнаходяться в таксі;\nздійснювати перевезення пасажирів, якщо в таксі відсутній або\nне працює таксометр;\nназивати розмір оплати за поїздку, який не відповідає\nпоказникам таксометра.\nВодій легкового автомобіля на замовлення зобов'язаний\nвиконувати правила надання послуг пасажирського автомобільного\nтранспорту і технічної експлуатації легкового автомобіля.\nВодій легкового автомобіля не має права здійснювати стоянку\nта посадку пасажирів на стоянці таксі."
    },
    {
      "provision_ref": "art41",
      "section": "41",
      "title": "Стаття 41. Основні права та обов'язки пасажира",
      "content": "Пасажир має право:\nодержувати від перевізника, водія, на зупинках автобусних\nмаршрутів загального користування, автостанціях та автовокзалах\nінформацію про послуги автомобільного транспорту загального\nкористування;\nбезоплатно провозити з собою на автобусних маршрутах\nзагального користування одну дитину дошкільного віку без надання\nїй окремого місця;\nбезоплатно перевозити з собою на автобусних маршрутах\nзагального користування ручну поклажу, а також відповідно до\nзаконодавства про захист прав споживачів і правил перевезень\nкористуватися іншими правами.\nПасажир зобов'язаний:\nмати при собі квиток на проїзд, на перевезення багажу, а за\nнаявності права пільгового проїзду - відповідне посвідчення;\nвиконувати вимоги правил надання послуг пасажирського\nавтомобільного транспорту."
    },
    {
      "provision_ref": "art42",
      "section": "42",
      "title": "Стаття 42. Договори щодо перевезення пасажирів",
      "content": "Договір про організацію перевезення пасажирів на автобусному\nмаршруті загального користування міському, приміському та\nміжміському, які не виходять за межі території області\n(внутрішньообласні маршрути), укладається між органами виконавчої\nвлади та органами місцевого самоврядування та автомобільним\nперевізником і вважається укладеним з моменту його підписання\nсторонами.\nДоговір перевезення пасажира автобусом на маршруті загального\nкористування укладається між автомобільним перевізником та\nпасажиром. Цей договір вважається укладеним з моменту придбання\nпасажиром квитка на право проїзду, а для осіб, які користуються\nправом пільгового проїзду, - з моменту посадки в автобус.\nДоговір про нерегулярні пасажирські перевезення автобусом\nукладається між замовником транспортних послуг та автомобільним\nперевізником і вважається укладеним з моменту його підписання\nсторонами.\nДоговір перевезення пасажирів на таксі набирає чинності з\nмоменту посадки пасажира і діє до моменту його висадки в пункті\nпризначення.\nДоговір про обслуговування легковим автомобілем на замовлення\nукладається між автомобільним перевізником і замовником у\nписьмовій формі та вважається укладеним з моменту його підписання\nсторонами або з моменту домовленості сторін.\nДія договору перевезення пасажира автомобільним транспортом\nможе бути припинена за ініціативою автомобільного перевізника чи\nводія автомобільного транспортного засобу, якщо пасажир:\nперебуває у стані алкогольного чи наркотичного сп'яніння;\nпорушує громадський порядок;\nпред'являє заборонений до перевезення багаж або багаж, який\nза габаритами не відповідає встановленим нормам;\nпорушує інші вимоги правил надання послуг пасажирського\nавтомобільного транспорту.\nСтаття 43. Основні засади визначення автомобільного\nперевізника на автобусному маршруті загального\nкористування\nВизначення автомобільного перевізника на автобусному маршруті\nзагального користування здійснюється виключно на конкурсних\nзасадах.\nОб'єктом конкурсу можуть бути: маршрут (кілька маршрутів),\nоборотний рейс (кілька оборотних рейсів).\nНа конкурс виносяться маршрути із затвердженими паспортами.\nВизначення кандидатури автомобільного перевізника для роботи\nна міжнародному автобусному маршруті загального користування\nздійснюється на конкурсних засадах у порядку, встановленому\nКабінетом Міністрів України."
    },
    {
      "provision_ref": "art44",
      "section": "44",
      "title": "Стаття 44. Визначення умов перевезень та проведення конкурсу",
      "content": "Організація проведення конкурсу та визначення умов перевезень\nпокладаються на органи виконавчої влади та органи місцевого\nсамоврядування.\nДо обов'язкових умов конкурсу на перевезення пасажирів\nналежать:\nвизначена органами виконавчої влади та органами місцевого\nсамоврядування обґрунтована структура парку автобусів, що\nпрацюватимуть на маршруті загального користування, за\nпасажиромісткістю, класом, технічними та екологічними показниками;\nдержавні соціальні нормативи у сфері транспортного\nобслуговування населення.\nУ разі відсутності в перевізників-претендентів автобусів, що\nвідповідають умовам конкурсу, вони мають право подавати до\nконкурсного комітету заяву на участь у конкурсі та документи, що\nмістять характеристику наявних автобусів, які\nперевізник-претендент пропонує використовувати на даному маршруті,\nа також інвестиційний проект-зобов'язання щодо оновлення парку\nавтобусів на цьому маршруті на визначений період до п'яти років.\nУ разі відсутності перевізників-претендентів, які мають\nавтобуси, що відповідають умовам конкурсу, конкурс проводиться\nсеред претендентів, які пропонують використовувати на даному\nмаршруті автобуси, що відповідають вимогам безпеки, але не\nвідповідають умовам конкурсу за класом, пасажиромісткістю,\nпараметрами комфортності, з урахуванням поданих інвестиційних\nпроектів-зобов'язань щодо оновлення парку автобусів, які будуть\nповністю відповідати всім вимогам, у термін до п'яти років.\nДоговір з переможцем конкурсу (або дозвіл) органи виконавчої\nвлади та органи місцевого самоврядування укладають (або надають)\nна термін від трьох до п'яти років.\nДоговір з переможцем конкурсу (або дозвіл) у разі відсутності\nв нього автобусів, що відповідають умовам конкурсу, органи\nвиконавчої влади та органи місцевого самоврядування укладають (або\nнадають) на один рік.\nДозвіл органів виконавчої влади та органів місцевого\nсамоврядування пасажирському перевізнику на обслуговування\nавтобусних маршрутів надається на термін до п'яти років.\nАвтомобільний перевізник - переможець конкурсу повинен\nсамостійно забезпечувати перевезення.\nДля підготовки та проведення конкурсу органи виконавчої влади\nта органи місцевого самоврядування утворюють конкурсний комітет,\nдо складу якого входять представники відповідних органів\nвиконавчої влади, органів місцевого самоврядування, територіальних\nорганів центрального органу виконавчої влади з питань\nавтомобільного транспорту та територіальних органів Міністерства\nвнутрішніх справ України, відповідальних за безпеку дорожнього\nруху, а також громадських організацій.\nДо конкурсного комітету не можуть входити представники\nсуб'єктів господарювання - автомобільних перевізників, які є\nучасниками конкурсу або які діють на ринку перевезень пасажирів і\nможуть впливати на прийняття рішень комітету.\nДля організації забезпечення і підготовки матеріалів для\nпроведення засідань конкурсного комітету органи виконавчої влади\nта органи місцевого самоврядування на конкурсних умовах за\nдоговором залучають підприємство (організацію), що має фахівців та\nдосвід роботи не менше трьох років з питань організації\nпасажирських перевезень. Конкурс проводиться із залученням\nпредставників відповідних органів виконавчої влади, а також\nпредставників громадських організацій. Залучене для проведення\nзасідань конкурсного комітету підприємство (організація) готує\nматеріали щодо умов конкурсу, паспортів автобусних маршрутів,\nаналізу одержаних пропозицій та їх оцінки, договорів з переможцями\nконкурсу та інші матеріали.\nПорядок проведення конкурсів визначає Кабінет Міністрів\nУкраїни.\nСтаття 45. Вимоги до автомобільних перевізників, які\nдопускаються до участі в конкурсі\nУ конкурсі на визначення автомобільного перевізника на\nавтобусному маршруті загального користування можуть брати участь\nавтомобільні перевізники, які мають ліцензію на той вид послуг, що\nвиносять на конкурс, на законних підставах використовують у\nдостатній кількості сертифіковані автобуси відповідного класу,\nвідповідають вимогам, викладеним у статті 34 цього Закону.\nДо участі в конкурсі не допускаються автомобільні\nперевізники, які:\nвизнані банкрутами або щодо яких порушено справу про\nбанкрутство чи ліквідацію як суб'єкта господарювання;\nподали до участі в конкурсі документи, що містять\nнедостовірну інформацію;\nне відповідають вимогам статті 34 цього Закону.\nСтаття 46. Проведення конкурсу на перевезення пасажирів на\nавтобусному маршруті загального користування\nДля участі в конкурсі на перевезення пасажирів на автобусному\nмаршруті загального користування автомобільний перевізник подає\nконкурсному комітету такі документи:\nзаяву претендента встановленого зразка із зазначенням\nавтобусного маршруту загального користування, на якому має намір\nпрацювати претендент;\nнотаріально завірену копію ліцензії на право надання послуг з\nперевезення пасажирів та копії ліцензійних карток на автобуси, які\nбудуть використовуватися на автобусному маршруті;\nвідомості про додаткові умови обслуговування маршруту;\nдокумент, що підтверджує внесення плати за участь у конкурсі.\nПри визначенні переможця конкурсу в разі рівних пропозицій\nпретендентів перевага надається перевізникам, які представили до\nконкурсного комітету: сертифікат відповідності послуг з\nперевезення пасажирів автобусами ліцензійним умовам, а також для\nміжміських та міжнародних автобусних маршрутів свідоцтво\nвідповідності автобуса параметрам комфортності.\nФінансування проведення конкурсу здійснюється органами\nвиконавчої влади та органами місцевого самоврядування за рахунок\nкоштів, внесених претендентами як плату за участь у конкурсі, а\nтакож за рахунок власних коштів.\nЯкщо конкурс не відбувся або переможця не було визначено,\nпретендентам повертають плату за участь у конкурсі, а витрати на\nпідготовку конкурсу відносять на рахунок органів виконавчої влади\nта органів місцевого самоврядування.\nГлава 8\nЗАГАЛЬНІ ПОЛОЖЕННЯ ЩОДО\nПЕРЕВЕЗЕННЯ ВАНТАЖІВ\nСтаття 47. Внутрішні перевезення вантажів та правила їх\nнадання\nДо внутрішніх перевезень вантажів відносяться перевезення\nвантажів між пунктами відправлення та призначення, розташованими в\nУкраїні, та комплекс допоміжних операцій, пов'язаних з цими\nперевезеннями, а також технологічні перевезення вантажів, що\nздійснюються в межах одного виробничого об'єкта без виїзду на\nавтомобільні дороги загального користування.\nДо комплексу допоміжних операцій, пов'язаних із внутрішніми\nперевезеннями вантажів автомобільним транспортом, належать:\nзавантаження та розвантаження автомобільних транспортних\nзасобів;\nперевантаження вантажів на інший вид транспорту чи\nтранспортний засіб;\nсортування, пакування, обмірювання та маркування вантажу;\nнакопичення, формування або дроблення партій вантажу;\nзберігання вантажу;\nтранспортно-експедиційні послуги.\nПравила перевезень вантажів транспортними засобами затверджує\nцентральний орган виконавчої влади з питань автомобільного\nтранспорту.\nПравила технологічних перевезень вантажів транспортними\nзасобами затверджуються керівництвом виробничого об'єкта.\nСтаття 48. Документи, на підставі яких виконують вантажні\nперевезення\nАвтомобільні перевізники, водії повинні мати і пред'являти\nособам, які уповноважені здійснювати контроль на автомобільному\nтранспорті та у сфері безпеки дорожнього руху, документи, на\nпідставі яких виконують вантажні перевезення.\nДокументами для юридичної особи, що здійснює вантажні\nперевезення на договірних умовах, є:\nдля автомобільного перевізника - ліцензія та документ, що\nзасвідчує використання транспортного засобу на законних підставах,\nінші документи, передбачені законодавством України;\nдля водія - посвідчення водія відповідної категорії,\nреєстраційні документи на транспортний засіб, ліцензійна картка,\nдорожній лист, товарно-транспортна накладна або інший визначений\nзаконодавством документ на вантаж, інші документи, передбачені\nзаконодавством України.\nДокументами для фізичної особи, що здійснює вантажні\nперевезення на договірних умовах, є:\nдля автомобільного перевізника - ліцензія та документ, що\nзасвідчує використання транспортного засобу на законних підставах,\nінші документи, передбачені законодавством України;\nдля водія - посвідчення водія відповідної категорії,\nреєстраційні документи на транспортний засіб, ліцензійна картка,\nтоварно-транспортна накладна або інший визначений законодавством\nдокумент на вантаж, інші документи, передбачені законодавством\nУкраїни.\nДокументами для юридичної особи, що здійснює вантажні\nперевезення для власних потреб, є:\nдля автомобільного перевізника - документ, що засвідчує\nвикористання транспортного засобу на законних підставах, інші\nдокументи, передбачені законодавством України;\nдля водія - посвідчення водія відповідної категорії,\nреєстраційні документи на транспортний засіб, дорожній лист,\nтоварно-транспортна накладна або інший визначений законодавством\nдокумент на вантаж, інші документи, передбачені законодавством\nУкраїни.\nДокументами для фізичної особи, що здійснює вантажні\nперевезення для власних потреб, є:\nдля автомобільного перевізника - документ, що засвідчує\nвикористання транспортного засобу на законних підставах, інші\nдокументи, передбачені законодавством України;\nдля водія - посвідчення водія відповідної категорії,\nреєстраційні документи на транспортний засіб, товарно-транспортна\nнакладна або інший визначений законодавством документ на вантаж,\nінші документи, передбачені законодавством України.\nУ разі перевезення небезпечних вантажів обов'язковими\nдокументами для водія є:\nсвідоцтво про допущення транспортного засобу до перевезення\nвизначених небезпечних вантажів;\nсвідоцтво про підготовку водіїв транспортних засобів, що\nперевозять небезпечні вантажі;\nписьмові інструкції на випадок аварії або надзвичайних\nситуацій.\nУ разі перевезення вантажів з перевищенням габаритних або\nвагових обмежень, які здійснюються на договірних умовах чи для\nвласних потреб, обов'язковим документом є дозвіл, який дає право\nна рух автомобільними дорогами України, виданий компетентними\nуповноваженими органами.\nСтаття 49. Основні права та обов'язки водія транспортного\nзасобу при перевезенні вантажу у внутрішньому\nсполученні\nВодій транспортного засобу при внутрішньому перевезенні\nвантажів має право:\nвідмовлятися від прийняття для перевезення вантажу, який не\nвідповідає встановленим вимогам або вимогам щодо пломбування\nвантажу, якщо відтиск пломби нечіткий або пломбу пошкоджено;\nвимагати від вантажовласника (уповноваженої ним особи)\nналежного закріплення вантажу на транспортному засобі відповідно\nдо встановлених законодавством вимог та очищення його кузова від\nзалишків вантажу.\nВодій транспортного засобу зобов'язаний:\nмати при собі та передавати для перевірки уповноваженим на те\nпосадовим особам документи, передбачені законодавством, для\nздійснення зазначених перевезень;\nперевіряти надійність пломбування, закріплення, накриття та\nув'язування вантажу для його безпечного перевезення;\nзабезпечити збереження вантажу, прийнятого до перевезення, та\nсвоєчасно його доставити вантажовласнику (уповноваженій ним\nособі);\nдотримуватися визначеного режиму праці та відпочинку."
    },
    {
      "provision_ref": "art50",
      "section": "50",
      "title": "Стаття 50. Договір про перевезення вантажу",
      "content": "Договір про перевезення вантажу автомобільним транспортом\nукладається відповідно до цивільного законодавства між замовником\nта виконавцем у письмовій формі (договір, накладна, квитанція\nтощо).\nІстотними умовами договору є:\nнайменування та місцезнаходження сторін;\nнайменування та кількість вантажу, його пакування;\nумови та термін перевезення;\nмісце та час навантаження і розвантаження;\nвартість перевезення;\nінші умови, узгоджені сторонами.\nСтаття 51. Основні права та обов'язки замовника за договором\nпро перевезення вантажу автомобільним транспортом\nЗамовник за договором про перевезення вантажу автомобільним\nтранспортом має право отримати компенсацію згідно із\nзаконодавством за пошкодження або псування вантажу, часткову чи\nповну його втрату або несвоєчасність доставки.\nЗамовник за договором про перевезення вантажу зобов'язаний:\nзабезпечити своєчасне та повне оформлення документів на\nперевезення вантажу;\nутримувати власні під'їзні шляхи до вантажних пунктів,\nвантажні майданчики, рампи тощо у стані, що відповідає вимогам\nзаконодавства з питань охорони праці, техніки безпеки та безпеки\nруху;\nздійснювати вантажні операції, закріплення, накриття,\nув'язування та пломбування вантажу, зняття кріплень і покриттів та\nочищення транспортного засобу від залишків вантажу;\nзабезпечувати вимоги законодавства з питань охорони праці та\nтехніки безпеки при вантажних операціях.\nСтаття 52. Основні права та обов'язки виконавця за договором\nпро перевезення вантажу автомобільним транспортом\nАвтомобільний перевізник має право:\nвідмовитися від приймання вантажу для перевезення, якщо\nзамовником не підготовлено вантаж чи необхідні документи або\nвнесені без попереднього узгодження з ним зміни до реквізитів цих\nдокументів;\nвідмовитися від перевезення вантажу, якщо замовник подає до\nперевезень вантаж, не обумовлений договором про перевезення,\nпакування вантажу не відповідає встановленим законодавством\nвимогам, ушкоджена тара або нечітким є відтиск пломби тощо;\nодержувати відшкодування від замовника, якщо транспортний\nзасіб був пошкоджений під час вантажних робіт або під час\nперевезення вантажу з вини замовника.\nАвтомобільний перевізник зобов'язаний:\nпри укладанні договору про перевезення вантажу автомобільним\nтранспортом передбачати для свого персоналу встановлені\nзаконодавством умови праці та відпочинку;\nзабезпечити виконання умов договору про перевезення вантажу\nавтомобільним транспортом у межах, визначених договором та\nзаконодавством;\nзабезпечити збереження вантажу, прийнятого до перевезення, до\nпередачі вантажовласнику (уповноваженій ним особі) в пункті\nпризначення;\nвідшкодовувати замовнику збитки за пошкодження або псування\nвантажу, часткову чи повну його втрату, а також збитки, завдані\nвнаслідок несвоєчасної доставки вантажу.\nСтаття 53. Організація міжнародних перевезень пасажирів\nі вантажів\nОрганізацію міжнародних перевезень пасажирів і вантажів\nздійснюють перевізники відповідно до міжнародних договорів України\nз питань міжнародних автомобільних перевезень.\nДо міжнародних перевезень пасажирів та вантажів допускаються\nрезиденти України, які мають досвід роботи на внутрішніх\nперевезеннях на договірних умовах не менше ніж три роки.\nПри виконанні міжнародних перевезень вантажів резиденти\nУкраїни повинні мати:\nдозволи іноземних країн, по території яких буде здійснюватися\nперевезення;\nліцензійну картку на транспортний засіб;\nдозвіл щодо узгодження умов та режимів перевезення в разі\nперевищення вагових або габаритних обмежень;\nсвідоцтво про реєстрацію транспортного засобу;\nсертифікат відповідності щодо безпеки руху, екологічної\nбезпеки та енергозбереження вимогам країн, по території яких буде\nздійснюватися перевезення.\nПри виконанні міжнародних перевезень пасажирів резиденти\nУкраїни повинні мати:\nдозволи іноземних країн, по території яких буде здійснюватися\nперевезення;\nліцензійну картку на транспортний засіб;\nсвідоцтво про реєстрацію транспортного засобу;\nсертифікат відповідності щодо безпеки руху, екологічної\nбезпеки та енергозбереження вимогам країн, по території яких буде\nздійснюватися перевезення;\nсписок пасажирів (при нерегулярних та маятникових\nперевезеннях);\nбілетно-облікову документацію;\nсхему маршруту.\nПри виконанні міжнародних перевезень вантажів нерезиденти\nУкраїни повинні мати:\nдозвіл України;\nдозвіл щодо узгодження умов та режимів перевезення в разі\nперевищення вагових або габаритних обмежень;\nсвідоцтво про реєстрацію транспортного засобу;\nсертифікат відповідності транспортного засобу вимогам\nзаконодавства України щодо безпеки руху, екологічної безпеки та\nенергозбереження.\nПри виконанні міжнародних перевезень пасажирів нерезиденти\nповинні мати:\nдозвіл України;\nсвідоцтво про реєстрацію транспортного засобу;\nсертифікат відповідності транспортного засобу вимогам\nзаконодавства України щодо безпеки руху, екологічної безпеки та\nенергозбереження;\nсписок пасажирів (для нерегулярних та маятникових\nперевезень);\nбілетно-облікову документацію.\nСтаття 54. Міжнародне співробітництво у сфері міжнародних\nперевезень пасажирів і вантажів\nМіжнародне співробітництво у сфері міжнародних перевезень\nпасажирів і вантажів забезпечує центральний орган виконавчої влади\nз питань автомобільного транспорту, який у межах повноважень:\nорганізовує контроль за виконанням міжнародних договорів\nУкраїни з питань міжнародних перевезень пасажирів і вантажів;\nрозробляє пропозиції щодо розвитку міжнародного\nспівробітництва у сфері міжнародних перевезень пасажирів і\nвантажів;\nбере участь у проведенні заходів щодо укладання міжнародних\nдоговорів з питань міжнародних перевезень пасажирів і вантажів;\nбере участь у роботі міжнародних організацій автомобільного\nтранспорту;\nзабезпечує видачу дозвільних документів на міжнародні\nперевезення пасажирів і вантажів."
    },
    {
      "provision_ref": "art55",
      "section": "55",
      "title": "Стаття 55. Дозволи на міжнародні автомобільні перевезення",
      "content": "Види дозвільних документів та порядок їх розподілу, видачі та\nвикористання українськими перевізниками при перевезенні по\nтериторії іноземних країн визначаються центральним органом\nвиконавчої влади з питань автомобільного транспорту з урахуванням\nвимог законодавства України та законодавства країни, по території\nякої буде здійснюватися перевезення.\nМіжнародні автомобільні перевезення іноземними перевізниками\nпо території України здійснюються за наявності в перевізника\nукраїнського дозволу або інших дозвільних документів, якщо інше не\nпередбачено законодавством України.\nПорядок оформлення і видачі дозволів на поїздку по територіях\nіноземних держав при виконанні перевезень пасажирів і вантажів\nавтомобільним транспортом у міжнародному сполученні, їх обліку та\nобміну визначає центральний орган виконавчої влади з питань\nавтомобільного транспорту.\nДозвільні документи Європейської Конференції Міністрів\nТранспорту розподіляють на конкурсних засадах з урахуванням рівня\nбезпеки руху й екологічної безпеки транспортних засобів,\nзапроваджених у європейських країнах, ефективності їх\nвикористання.\nПорядок проведення конкурсу та видачі дозвільних документів\nЄвропейської Конференції Міністрів Транспорту визначає центральний\nорган виконавчої влади з питань автомобільного транспорту.\nСтаття 56. Регулярні, нерегулярні та маятникові (човникові)\nпасажирські міжнародні автомобільні перевезення\nРегулярні, нерегулярні та маятникові (човникові) пасажирські\nміжнародні автомобільні перевезення, що здійснюють перевізники\nУкраїни, повинні виконуватись автобусами, що відповідають умовам\nперевезень та параметрам комфортності і мають понад 20 місць для\nсидіння пасажирів.\nПри здійсненні міжнародних нерегулярних, маятникових\n(човникових) та регулярних транзитних перевезень водії повинні\nмати списки пасажирів та інші документи, обумовлені законодавством\nУкраїни.\nПорядок організації регулярних, нерегулярних та маятникових\n(човникових) перевезень пасажирів у міжнародному сполученні\nвизначає центральний орган виконавчої влади з питань\nавтомобільного транспорту.\nСтаття 57. Перевезення пасажирів і вантажів на території\nУкраїни іноземними перевізниками\nПеревезення пасажирів і вантажів між пунктами, розташованими\nна території України, транспортними засобами, що належать\nіноземним перевізникам, забороняється, якщо на це не було отримано\nдозволу центрального органу виконавчої влади з питань\nавтомобільного транспорту.\nСтаття 58. Контроль за здійсненням міжнародних перевезень\nпасажирів і вантажів автомобільним транспортом\nКонтроль за здійсненням міжнародних перевезень пасажирів і\nвантажів автомобільним транспортом проводить служба міжнародних\nавтомобільних перевезень центрального органу виконавчої влади з\nпитань автомобільного транспорту в пунктах пропуску через\nдержавний кордон України та в пунктах видачі дозволів\nавтомобільним перевізникам України.\nСлужба міжнародних автомобільних перевезень діє відповідно до\nзаконодавства та свого положення, затвердженого центральним\nорганом виконавчої влади в галузі транспорту.\nФункціями контролю за здійсненням міжнародних перевезень\nпасажирів і вантажів автомобільним транспортом є:\nконтроль за виконанням перевізниками вимог міжнародних\nдоговорів України з питань міжнародних автомобільних перевезень;\nконтроль технічного, санітарного та екологічного стану\nтранспортних засобів, що впливає на безпеку руху, екологію та\nсанітарні норми;\nперевірка вагових і габаритних параметрів транспортних\nзасобів;\nконтроль та оформлення дозвільних документів на міжнародні\nперевезення пасажирів і вантажів автомобільним транспортом;\nоблік автомобільних транспортних засобів, які здійснюють\nміжнародні перевезення пасажирів і вантажів;\nперевірка транспортно-експедиторської документації та\nліцензій на здійснення міжнародних перевезень пасажирів і вантажів\nавтомобільним транспортом.\nСтаття 59. Міжнародний автомобільний перевізник пасажирів\nі вантажів\nРезиденти України, які здійснюють міжнародні перевезення\nпасажирів чи вантажів, та (або) фахівці, призначені ними\nвідповідальними за організацію та безпеку перевезень, повинні мати\nдокумент, що засвідчує їхню кваліфікацію, вимоги до якої та\nпорядок її підтвердження визначає центральний орган виконавчої\nвлади з питань автомобільного транспорту.\nВимоги до професійної кваліфікації за обсягами та рівнем\nпідготовки мають передбачати володіння достатніми знаннями, для\nтого щоб належним чином і ефективно займатися професійною\nдіяльністю міжнародного автомобільного перевізника, зокрема\nзнаннями таких предметів: комерційне і фінансове управління\nпідприємством; технічні стандарти і операції; безпека дорожнього\nруху; доступ до ринків; елементи торгового, соціального і\nтрудового, цивільного і податкового законодавства.\nВимоги до професійної кваліфікації мають бути підтверджені\nшляхом успішного складення обов'язкового письмового екзамену, а за\nнеобхідності й усного, що проводиться органом, установою чи\nорганізацією, призначеною центральним органом виконавчої влади з\nпитань автомобільного транспорту.\nРезиденти України, які здійснюють міжнародні перевезення\nпасажирів чи вантажів, повинні мати передбачену законодавством\nдокументацію та забезпечувати всі види обов'язкового страхування,\nпередбачені законодавством України.\nНерезиденти України, які здійснюють регулярні, нерегулярні та\nмаятникові (човникові) перевезення пасажирів у міжнародному\nсполученні по території України, повинні забезпечити необхідні\nрежими праці і відпочинку водіїв, контроль стану їх здоров'я, а\nтакож контроль технічного, санітарного та екологічного стану\nавтобуса перед виїздом на маршрут.\nДо міжнародних перевезень пасажирів та (чи) вантажів\nдопускаються резиденти України, які склали обов'язковий письмовий\nекзамен на професійну придатність у порядку, визначеному\nцентральним органом виконавчої влади з питань автомобільного\nтранспорту.\nПраво на здійснення транспортними засобами міжнародних\nперевезень пасажирів надається водіям, яким виповнився 21 рік.\nПраво на керування автобусами на міжнародних маршрутах мають\nводії, які останні три роки працюють водіями автобусів.\nСтаття 60. Відповідальність за порушення законодавства про\nавтомобільний транспорт\nЗа порушення законодавства про автомобільний транспорт до\nавтомобільних перевізників застосовуються санкції за:\nбезпідставну відмову від пільгового перевезення пасажира -\nштраф у розмірі десяти неоподатковуваних мінімумів доходів\nгромадян;\nнадання послуг з перевезень пасажирів та вантажів без\nоформлення документів, перелік яких визначений статтями 39 та 48\nцього Закону, - штраф у розмірі ста неоподатковуваних мінімумів\nдоходів громадян;\nексплуатацію легкового автомобіля, облаштованого як таксі,\nбез наявності ліцензійної картки - штраф у розмірі тридцяти\nнеоподатковуваних мінімумів доходів громадян;\nстоянку легкового автомобіля, який не облаштований як таксі і\nне має ліцензійної картки, та посадку пасажирів на стоянці таксі -\nштраф у розмірі тридцяти неоподатковуваних мінімумів доходів\nгромадян;\nвиконання нерезидентами України міжнародних перевезень\nпасажирів чи вантажів без документів, перелік яких визначений\nстаттею 53 цього Закону, - штраф у розмірі п'ятдесяти\nнеоподатковуваних мінімумів доходів громадян;\nпорушення режимів праці та відпочинку водіями транспортних\nзасобів - штраф у розмірі двадцяти неоподатковуваних мінімумів\nдоходів громадян;\nперевезення пасажирів на маршруті протяжністю понад 500\nкілометрів одним водієм - штраф у розмірі тридцяти\nнеоподатковуваних мінімумів доходів громадян;\nвідсутність у випадках, передбачених законодавством, списку\nпасажирів при здійсненні міжнародного перевезення пасажирів\nавтомобільним транспортом - штраф у розмірі десяти\nнеоподатковуваних мінімумів доходів громадян;\nуправління транспортними засобами при здійсненні міжнародних\nавтомобільних перевезень без контрольних пристроїв (тахографів)\nреєстрації режимів праці чи відпочинку водіїв транспортних засобів\nчи вимкненими такими контрольними пристроями (тахографами) або без\nщоденних реєстраційних листків режимів праці та відпочинку - штраф\nу розмірі сорока неоподатковуваних мінімумів доходів громадян;\nздійснення водіями міжнародних автомобільних перевезень без\nрозпізнавальних знаків держави реєстрації транспортного засобу -\nштраф у розмірі двадцяти неоподатковуваних мінімумів доходів\nгромадян;\nневиконання перевізниками або їхніми представниками приписів\nорганів державного контролю щодо усунення порушень транспортного\nзаконодавства - штраф у розмірі сорока неоподатковуваних мінімумів\nдоходів громадян.\nВипуск (впуск) з (на) території України транспортного засобу,\nщо виконує міжнародне перевезення, на якому здійснено порушення\nтранспортного законодавства, здійснюється тільки після надання\nводієм документа щодо сплати штрафу чи виконання припису органу\nдержавного контролю, якщо скарга чи протест на постанову щодо\nнакладання адміністративного стягнення залишилися без задоволення.\nПри вчиненні однією особою двох або більше правопорушень\nфінансове стягнення накладається за кожне правопорушення окремо.\nВід імені центрального органу виконавчої влади з питань\nавтомобільного транспорту розглядати справи про стягнення у\nвигляді штрафів за порушення, викладені у цій статті, мають право\nпосадові особи урядового органу державного управління з питань\nконтролю на автомобільному транспорті.\nПорядок стягнення у вигляді штрафу за порушення, викладені у\nцій статті, та порядок оскарження і опротестування постанови по\nсправі про правопорушення визначає Кабінет Міністрів України.\n1. Цей Закон набирає чинності з дня його опублікування.\n2. До приведення законодавства України у відповідність із цим\nЗаконом закони та інші нормативно-правові акти застосовуються в\nчастині, що не суперечить цьому Закону.\n3. Кабінету Міністрів України у тримісячний термін від дня\nнабрання чинності цим Законом:\nподати на розгляд Верховної Ради України пропозиції щодо\nприведення законів України у відповідність із цим Законом;\nпривести свої нормативно-правові акти у відповідність із цим\nЗаконом;\nзабезпечити приведення міністерствами та іншими центральними\nорганами виконавчої влади їхніх нормативно-правових актів у\nвідповідність із цим Законом;\nвідповідно до своєї компетенції забезпечити прийняття\nнормативно-правових актів, передбачених цим Законом\"."
    }
  ],
  "definitions": []
}