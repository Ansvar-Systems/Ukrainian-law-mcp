{
  "id": "ua-law-2712-19",
  "type": "statute",
  "title": "Закон України (2712-19)",
  "title_en": "",
  "short_name": "2712-19",
  "status": "in_force",
  "issued_date": "2019-04-25",
  "url": "https://zakon.rada.gov.ua/laws/show/2712-19",
  "description": "Official legislative act of Ukraine ingested from the Verkhovna Rada legal portal.",
  "provisions": [
    {
      "provision_ref": "art0",
      "section": "0",
      "title": "Стаття 0. Текст документа",
      "content": "ЗАКОН УКРАЇНИ\n\nПро внесення змін до деяких законів України щодо забезпечення конкурентних умов виробництва електричної енергії з альтернативних джерел енергії\n\n(Відомості Верховної Ради (ВВР), 2019, № 23, ст.89)\n\n{Із змінами, внесеними згідно із Законами\n\n№ 2046-IX від 15.02.2022\n\n№ 3220-IX від 30.06.2023 }\n\nВерховна Рада України постановляє :\n\nI. Внести зміни до таких законів України:\n\n1. У Законі України \"Про альтернативні джерела енергії\" (Відомості Верховної Ради України, 2003 р., № 24, ст. 155 із наступними змінами):\n\n1) у статті 1 :\n\nа) частину першу доповнити абзацами двадцятим - двадцять восьмим такого змісту:\n\n\"адміністратор електронної торгової системи - юридична особа, визначена Кабінетом Міністрів України відповідно до закону відповідальною за забезпечення функціонування електронної торгової системи;\n\nаукціон з розподілу квоти підтримки (аукціон) - спосіб визначення суб’єктів господарювання, які набувають право на підтримку у виробництві електричної енергії з альтернативних джерел енергії (крім доменного та коксівного газів, а з використанням гідроенергії - вироблену лише мікро-, міні- та малими гідроелектростанціями);\n\nаукціонна ціна - ціна 1 кіловат-години електричної енергії, запропонована суб’єктом господарювання, який визначений переможцем аукціону з розподілу квоти підтримки;\n\nелектронна торгова система - дворівнева інформаційно-телекомунікаційна система, що складається з центральної бази даних та електронних майданчиків, які взаємодіють через інтерфейс програмування додатків, що надається у вигляді коду з відкритим доступом та визначає функціональність електронної торгової системи. Електронна торгова система забезпечує можливість створення, розміщення, оприлюднення та обміну інформацією і документами в електронному вигляді, необхідними для проведення аукціону в електронній формі;\n\nелектронний майданчик - апаратно-програмний комплекс, що функціонує в мережі Інтернет, підключений до центральної бази даних та забезпечує замовнику аукціону, особам, які мають намір взяти участь в аукціоні, учасникам можливість користуватися сервісами електронної торгової системи з автоматичним обміном інформацією щодо процесу проведення аукціонів в електронній формі;\n\nенергетичний кооператив - юридична особа, заснована відповідно до Закону України \"Про кооперацію\" або Закону України \"Про споживчу кооперацію\" для здійснення господарської діяльності з виробництва, заготівлі або транспортування паливно-енергетичних ресурсів, а також для надання інших послуг з метою задоволення потреб його членів або територіальної громади, а також з метою отримання прибутку, відповідно до вимог законодавства;\n\nрічна квота підтримки суб’єктів господарювання, які виробляють електричну енергію з альтернативних джерел енергії, - обсяг потужності об’єктів електроенергетики, що виробляють електричну енергію з альтернативних джерел енергії (крім доменного та коксівного газів, а з використанням гідроенергії - вироблену лише мікро-, міні- та малими гідроелектростанціями), що пропонується у відповідному році до розподілу на аукціоні, за результатами якого суб’єкти господарювання набувають право на підтримку;\n\nоператор електронного майданчика - юридична особа, що має право використовувати електронний майданчик та діє відповідно до договору, укладеного з адміністратором електронної торгової системи;\n\nцентральна база даних - сукупність технічних та програмних засобів у складі баз даних та модуля аукціону, що забезпечують можливість проведення аукціону в електронній формі та гарантують рівний доступ до інформації учасникам аукціону в електронній формі\";\n\nб) доповнити частиною другою такого змісту:\n\n\"Терміни \"виробник електричної енергії\" , \"споживач\" , \"гарантований покупець електричної енергії (гарантований покупець)\" , \"оператор системи передачі\" вживаються в цьому Законі у значеннях, наведених у Законі України \"Про ринок електричної енергії\". Термін \"кінцевий бенефіціарний власник (контролер)\" вживається в цьому Законі у значенні, наведеному в Законі України \"Про запобігання та протидію легалізації (відмиванню) доходів, одержаних злочинним шляхом, фінансуванню тероризму та фінансуванню розповсюдження зброї масового знищення\". Термін \"контроль\" вживається в цьому Законі у значенні, наведеному в Законі України \"Про захист економічної конкуренції\";\n\n2) у статті 9 -1 :\n\nа) після частини першої доповнити новою частиною такого змісту:\n\n\"Стимулювання виробництва електричної енергії з альтернативних джерел енергії, передбачене цією статтею, поширюється на:\n\nсуб’єктів господарювання, які виробляють електричну енергію з альтернативних джерел енергії (крім доменного та коксівного газів, а з використанням гідроенергії - лише мікро-, міні- та малі гідроелектростанції) на об’єктах електроенергетики або чергах їх будівництва (пускових комплексах), незалежно від встановленої потужності таких об’єктів, черг будівництва (пускових комплексів), що введені в експлуатацію до 1 січня 2020 року;\n\nсуб’єктів господарювання, які виробляють електричну енергію з альтернативних джерел енергії (крім доменного та коксівного газів, а з використанням гідроенергії - лише мікро-, міні- та малі гідроелектростанції) на об’єктах електроенергетики або чергах їх будівництва (пускових комплексах), що введені в експлуатацію з 1 січня 2020 року, та відповідно до статті 9 -3 цього Закону не зобов’язані брати участь в аукціонах;\n\nсуб’єктів господарювання, які мають намір виробляти електричну енергію з альтернативних джерел енергії (крім доменного та коксівного газів, а з використанням гідроенергії - лише мікро-, міні- та малі гідроелектростанції) на об’єктах електроенергетики або чергах їх будівництва (пускових комплексах) та відповідно до частини четвертої статті 71 Закону України \"Про ринок електричної енергії\" уклали договори купівлі-продажу електричної енергії за \"зеленим\" тарифом до 31 грудня 2019 року і ввели такі об’єкти в експлуатацію протягом двох років з дати укладення зазначених договорів - для об’єктів, що виробляють електричну енергію з енергії сонячного випромінювання, та протягом трьох років з дати укладення зазначених договорів - для об’єктів, що виробляють електричну енергію з інших видів альтернативних джерел енергії;\n\nспоживачів електричної енергії, у тому числі енергетичні кооперативи, приватні домогосподарства, генеруючі установки яких виробляють електричну енергію з альтернативних джерел енергії та для яких встановлено \"зелений\" тариф\".\n\nУ зв’язку з цим частини другу - двадцяту вважати відповідно частинами третьою - двадцять першою;\n\nб) частину четверту викласти в такій редакції:\n\n\"Зелений\" тариф на електричну енергію, вироблену генеруючими установками приватних домогосподарств, встановлена потужність яких не перевищує 50 кВт, встановлюється єдиним для всіх приватних домогосподарств за кожним видом альтернативного джерела енергії\";\n\nв) після частини четвертої доповнити новою частиною такого змісту:\n\n\"Зелений\" тариф на електричну енергію, вироблену споживачами, у тому числі енергетичними кооперативами, з енергії сонячного випромінювання, енергії вітру, біомаси, біогазу, з використанням гідроенергії, геотермальної енергії генеруючими установками, встановлена потужність яких не перевищує 150 кВт, встановлюється єдиним для всіх споживачів, у тому числі енергетичних кооперативів, за кожним видом альтернативного джерела енергії\".\n\nУ зв’язку з цим частини п’яту - двадцять першу вважати відповідно частинами шостою - двадцять другою;\n\nг) частини десяту і одинадцяту викласти в такій редакції:\n\n\"Зелений\" тариф на електричну енергію, вироблену з енергії сонячного випромінювання генеруючими установками приватних домогосподарств, встановлена потужність яких не перевищує 50 кВт, за умови їх розташування на дахах та/або фасадах будівель та інших капітальних споруд, встановлюється на рівні роздрібного тарифу для споживачів другого класу напруги на січень 2009 року, помноженого на коефіцієнт \"зеленого\" тарифу для електричної енергії, виробленої з енергії сонячного випромінювання генеруючими установками приватних домогосподарств, встановлена потужність яких не перевищує 50 кВт, за умови їх розташування на дахах та/або фасадах будівель та інших капітальних споруд.\n\n\"Зелений\" тариф на електричну енергію, вироблену з енергії вітру генеруючими установками приватних домогосподарств, встановлена потужність яких не перевищує 50 кВт, встановлюється на рівні роздрібного тарифу для споживачів другого класу напруги на січень 2009 року, помноженого на коефіцієнт \"зеленого\" тарифу для електричної енергії, виробленої з енергії вітру генеруючими установками приватних домогосподарств, встановлена потужність яких не перевищує 50 кВт\";\n\nґ) після частини одинадцятої доповнити вісьмома новими частинами такого змісту:\n\n\"Зелений\" тариф на електричну енергію, вироблену приватними домогосподарствами з енергії сонячного випромінювання та з енергії вітру на комбінованих вітро-сонячних генеруючих системах, встановлена потужність яких не перевищує 50 кВт, встановлюється на рівні роздрібного тарифу для споживачів другого класу напруги на січень 2009 року, помноженого на коефіцієнт \"зеленого\" тарифу для електричної енергії, виробленої приватними домогосподарствами з енергії сонячного випромінювання та з енергії вітру на комбінованих вітро-сонячних генеруючих системах, встановлена потужність яких не перевищує 50 кВт.\n\n\"Зелений\" тариф на електричну енергію, вироблену споживачами, у тому числі енергетичними кооперативами, з енергії сонячного випромінювання генеруючими установками, встановлена потужність яких не перевищує 150 кВт, за умови їх розташування на дахах та/або фасадах будівель та інших капітальних споруд, встановлюється на рівні роздрібного тарифу для споживачів другого класу напруги на січень 2009 року, помноженого на коефіцієнт \"зеленого\" тарифу для електричної енергії, виробленої споживачами, у тому числі енергетичними кооперативами, з енергії сонячного випромінювання генеруючими установками, встановлена потужність яких не перевищує 150 кВт, за умови їх розташування на дахах та/або фасадах будівель та інших капітальних споруд.\n\n\"Зелений\" тариф на електричну енергію, вироблену споживачами, у тому числі енергетичними кооперативами, з енергії вітру генеруючими установками, встановлена потужність яких не перевищує 150 кВт, встановлюється на рівні роздрібного тарифу для споживачів другого класу напруги на січень 2009 року, помноженого на коефіцієнт \"зеленого\" тарифу для електричної енергії, виробленої споживачами, у тому числі енергетичними кооперативами, з енергії вітру генеруючими установками, встановлена потужність яких не перевищує 150 кВт.\n\n\"Зелений\" тариф на електричну енергію, вироблену споживачами, у тому числі енергетичними кооперативами, з біомаси генеруючими установками, встановлена потужність яких не перевищує 150 кВт, встановлюється на рівні роздрібного тарифу для споживачів другого класу напруги на січень 2009 року, помноженого на коефіцієнт \"зеленого\" тарифу для електричної енергії, виробленої споживачами, у тому числі енергетичними кооперативами, з біомаси генеруючими установками, встановлена потужність яких не перевищує 150 кВт.\n\n\"Зелений\" тариф на електричну енергію, вироблену споживачами, у тому числі енергетичними кооперативами, з біогазу генеруючими установками, встановлена потужність яких не перевищує 150 кВт, встановлюється на рівні роздрібного тарифу для споживачів другого класу напруги на січень 2009 року, помноженого на коефіцієнт \"зеленого\" тарифу для електричної енергії, виробленої споживачами, у тому числі енергетичними кооперативами, з біогазу генеруючими установками, встановлена потужність яких не перевищує 150 кВт.\n\n\"Зелений\" тариф на електричну енергію, вироблену споживачами, у тому числі енергетичними кооперативами, з енергії сонячного випромінювання та енергії вітру на комбінованих вітро-сонячних генеруючих системах, встановлена потужність яких не перевищує 150 кВт, встановлюється на рівні роздрібного тарифу для споживачів другого класу напруги на січень 2009 року, помноженого на коефіцієнт \"зеленого\" тарифу для електричної енергії, виробленої споживачами, у тому числі енергетичними кооперативами, з енергії сонячного випромінювання та з енергії вітру на комбінованих вітро-сонячних генеруючих системах, встановлена потужність яких не перевищує 150 кВт.\n\n\"Зелений\" тариф на електричну енергію, вироблену споживачами, у тому числі енергетичними кооперативами, з гідроенергії генеруючими установками, встановлена потужність яких не перевищує 150 кВт, встановлюється на рівні роздрібного тарифу для споживачів другого класу напруги на січень 2009 року, помноженого на коефіцієнт \"зеленого\" тарифу для електричної енергії, виробленої споживачами, у тому числі енергетичними кооперативами, з гідроенергії генеруючими установками, встановлена потужність яких не перевищує 150 кВт.\n\n\"Зелений\" тариф на електричну енергію, вироблену споживачами, у тому числі енергетичними кооперативами, з геотермальної енергії генеруючими установками, встановлена потужність яких не перевищує 150 кВт, встановлюється на рівні роздрібного тарифу для споживачів другого класу напруги на січень 2009 року, помноженого на коефіцієнт \"зеленого\" тарифу для електричної енергії, виробленої споживачами, у тому числі енергетичними кооперативами, з геотермальної енергії генеруючими установками, встановлена потужність яких не перевищує 150 кВт\".\n\nУ зв’язку з цим частини дванадцяту - двадцять другу вважати відповідно частинами двадцятою - тридцятою;\n\nд) частини двадцять другу і двадцять третю викласти в такій редакції:\n\n\"Коефіцієнт \"зеленого\" тарифу для електроенергії, виробленої з використанням альтернативних джерел енергії, встановлюється на рівні:\n\nКатегорії об’єктів електроенергетики, для яких застосовується \"зелений\" тариф\n\nКоефіцієнт \"зеленого\" тарифу для об’єктів або його черг/пускових комплексів, введених в експлуатацію\n\nпо 31.03.2013 включно\n\nз 01.04.2013 по 31.12.2014\n\nз 01.01.2015 по 30.06.2015\n\nз 01.07.2015 по 31.12.2015\n\nз 01.01.2016 по 31.12.2016\n\nз 01.01.2017 по 31.12.2019\n\nз 01.01.2020 по 31.12.2020\n\nз 01.01.2021 по 31.12.2021\n\nз 01.01.2022 по 31.12.2022\n\nз 01.01.2023 по 31.12.2024\n\nз 01.01.2025 по 31.12.2029\n\nдля електроенергії, виробленої з енергії вітру об’єктами електроенергетики, встановлена потужність яких не перевищує 600 кВт\n\n1,20\n\n-\n\n-\n\n-\n\n-\n\n-\n\nдля електроенергії, виробленої з енергії вітру об’єктами електроенергетики, встановлена потужність яких становить більше за 600 кВт, але не перевищує 2000 кВт\n\n1,40\n\n-\n\n-\n\n-\n\n-\n\n-\n\nдля електроенергії, виробленої з енергії вітру об’єктами електроенергетики, встановлена потужність яких перевищує 2000 кВт\n\n2,10\n\n-\n\n-\n\n-\n\n-\n\n-\n\nдля електроенергії, виробленої з енергії вітру вітроелектростанціями, які складаються з вітроустановок одиничною встановленою потужністю до 600 кВт\n\n-\n\n1,20\n\n1,08\n\n1,08\n\n0,96\n\n0,94\n\n0,92\n\n0,91\n\n0,84\n\nдля електроенергії, виробленої з енергії вітру вітроелектростанціями, які складаються з вітроустановок одиничною встановленою потужністю від 600 кВт, але не більше 2000 кВт\n\n-\n\n1,40\n\n1,26\n\n1,26\n\n1,12\n\n1,10\n\n1,08\n\n1,06\n\n0,98\n\nдля електроенергії, виробленої з енергії вітру вітроелектростанціями, які складаються з вітроустановок одиничною встановленою потужністю від 2000 кВт та більше\n\n-\n\n2,10\n\n1,89\n\n1,89\n\n1,68\n\n1,47\n\nдля електроенергії, виробленої з біомаси\n\n2,30\n\n2,30\n\n2,07\n\n2,30\n\n2,30\n\n2,30\n\nдля електроенергії, виробленої з біогазу\n\n-\n\n2,30\n\n2,07\n\n2,30\n\n2,30\n\n2,30\n\nдля електроенергії, виробленої з енергії сонячного випромінювання наземними об’єктами електроенергетики, встановлена потужність яких становить 10 МВт або менше\n\n8,64\n\n6,30\n\n5,67\n\n3,15\n\n2,97\n\n2,79\n\n2,09\n\n2,02\n\n1,95\n\n1,88\n\n1,81\n\nдля електроенергії, виробленої з енергії сонячного випромінювання наземними об’єктами електроенергетики, встановлена потужність яких перевищує 10 МВт\n\n4,80\n\n3,50\n\n3,15\n\n2,97\n\n2,79\n\n2,09\n\n2,02\n\n1,95\n\n1,88\n\n1,81\n\nдля електроенергії, виробленої з енергії сонячного випромінювання об’єктами електроенергетики, які вмонтовані (встановлені) на дахах та/або фасадах будівель та інших капітальних споруд, встановлена потужність яких перевищує 100 кВт\n\n8,28\n\n6,48\n\n5,83\n\n-\n\n-\n\n-\n\nдля електроенергії, виробленої з енергії сонячного випромінювання об’єктами електроенергетики, які вмонтовані (встановлені) на дахах та/або фасадах будівель та інших капітальних споруд, встановлена потужність яких не перевищує 100 кВт\n\n7,92\n\n6,66\n\n5,99\n\n-\n\n-\n\n-\n\nдля електроенергії, виробленої з енергії сонячного випромінювання об’єктами електроенергетики, які вмонтовані (встановлені) на дахах та/або фасадах будівель та інших капітальних споруд\n\n-\n\n-\n\n-\n\n3,35\n\n3,20\n\n3,04\n\n2,28\n\n2,20\n\n2,13\n\n2,05\n\n1,98\n\nдля електроенергії, виробленої мікрогідроелектростанціями\n\n2,16\n\n3,60\n\n3,24\n\n3,24\n\n2,92\n\n2,59\n\nдля електроенергії, виробленої мінігідроелектростанціями\n\n2,16\n\n2,88\n\n2,59\n\n2,59\n\n2,33\n\n2,07\n\nдля електроенергії, виробленої малими гідроелектростанціями\n\n2,16\n\n2,16\n\n1,94\n\n1,94\n\n1,75\n\n1,55\n\nдля електроенергії, виробленої з геотермальної енергії\n\n-\n\n-\n\n-\n\n2,79\n\n2,51\n\n2,23\n\nКоефіцієнт \"зеленого\" тарифу для електроенергії, виробленої генеруючими установками приватних домогосподарств з використанням альтернативних джерел енергії, встановлюється на рівні:\n\nКатегорії генеруючих установок приватних домогосподарств, для яких застосовується \"зелений\" тариф\n\nКоефіцієнт \"зеленого\" тарифу для електроенергії, виробленої генеруючими установками приватних домогосподарств, заява-повідомлення про встановлення яких зареєстрована енергопостачальником\n\nпо 31.03.2013 включно\n\nз 01.04.2013 по 31.12.2014\n\nз 01.01.2015 по 30.06.2015\n\nз 01.07.2015 по 31.12.2015\n\nз 01.01.2016 по 31.12.2016\n\nз 01.01.2017 по 31.12.2018\n\nз 01.01.2019 по 31.12.2019\n\nз 01.01.2020 по 31.12.2024\n\nз 01.01.2025 по 31.12.2029\n\nдля електроенергії, виробленої з енергії сонячного випромінювання генеруючими установками приватних домогосподарств, встановлена потужність яких не перевищує 30 кВт\n\n-\n\n6,66\n\n5,99\n\n3,72\n\n3,53\n\n3,36\n\n3,36\n\n-\n\n-\n\nдля електроенергії, виробленої з енергії сонячного випромінювання генеруючими установками приватних домогосподарств, встановлена потужність яких не перевищує 50 кВт, за умови їх розташування на дахах та/або фасадах будівель та інших капітальних споруд\n\n-\n\n-\n\n-\n\n-\n\n-\n\n-\n\n3,36\n\n3,02\n\n2,69\n\nдля електроенергії, виробленої з енергії вітру генеруючими установками приватних домогосподарств, встановлена потужність яких не перевищує 30 кВт\n\n-\n\n-\n\n-\n\n2,16\n\n2,16\n\n2,16\n\n-\n\n-\n\nдля електроенергії, виробленої з енергії вітру генеруючими установками приватних домогосподарств, встановлена потужність яких не перевищує 50 кВт\n\n-\n\n-\n\n-\n\n-\n\n-\n\n2,16\n\n1,94\n\n1,73\n\nдля електроенергії, виробленої з енергії вітру та сонця на комбінованих вітро-сонячних генеруючих системах приватних домогосподарств, встановлена потужність яких не перевищує 50 кВт\n\n-\n\n-\n\n-\n\n-\n\n-\n\n3,04\n\n2,28\n\n1,98\";\n\nе) після частини двадцять третьої доповнити новою частиною такого змісту:\n\n\"Коефіцієнт \"зеленого\" тарифу для електроенергії, виробленої генеруючими установками споживачів, у тому числі енергетичних кооперативів, встановлена потужність яких не перевищує 150 кВт, встановлюється на рівні:\n\nКатегорії генеруючих установок споживачів, у тому числі енергетичних кооперативів, для яких застосовується \"зелений\" тариф\n\nКоефіцієнт \"зеленого\" тарифу для електроенергії, виробленої генеруючими установками споживачів, у тому числі енергетичних кооперативів, встановлена потужність яких не перевищує 150 кВт\n\nпо 31.03.2013 включно\n\nз 01.04.2013 по 31.12.2014\n\nз 01.01.2015 по 30.06.2015\n\nз 01.07.2015 по 31.12.2015\n\nз 01.01.2016 по 31.12.2018\n\nз 01.01.2019 по 31.12.2019\n\nз 01.01.2020 по 31.12.2024\n\nз 01.01.2025 по 31.12.2029\n\nдля електроенергії, виробленої з енергії сонячного випромінювання генеруючими установками споживачів, у тому числі енергетичних кооперативів, встановлена потужність яких не перевищує 150 кВт, за умови їх розташування на дахах та/або фасадах будівель та інших капітальних споруд\n\n-\n\n-\n\n-\n\n-\n\n-\n\n3,04\n\n2,28\n\n1,98\n\nдля електроенергії, виробленої з енергії вітру генеруючими установками споживачів, у тому числі енергетичних кооперативів, встановлена потужність яких не перевищує 150 кВт\n\n-\n\n-\n\n-\n\n-\n\n-\n\n2,16\n\n1,94\n\n1,73\n\nдля електроенергії, виробленої з біомаси генеруючими установками споживачів, у тому числі енергетичних кооперативів, встановлена потужність яких не перевищує 150 кВт\n\n-\n\n-\n\n-\n\n-\n\n-\n\n2,30\n\n2,30\n\n2,30\n\nдля електроенергії, виробленої з біогазу генеруючими установками споживачів, у тому числі енергетичних кооперативів, встановлена потужність яких не перевищує 150 кВт\n\n-\n\n-\n\n-\n\n-\n\n-\n\n2,30\n\n2,30\n\n2,30\n\nдля електроенергії, виробленої з енергії вітру та сонця на комбінованих вітро-сонячних генеруючих системах споживачів, у тому числі енергетичних кооперативів, встановлена потужність яких не перевищує 150 кВт\n\n-\n\n-\n\n-\n\n-\n\n-\n\n3,04\n\n2,28\n\n1,98\n\nдля електроенергії, виробленої з гідроенергії генеруючими установками споживачів, у тому числі енергетичних кооперативів, встановлена потужність яких не перевищує 150 кВт\n\n-\n\n-\n\n-\n\n-\n\n-\n\n3,24\n\n2,92\n\n2,59\n\nдля електроенергії, виробленої з геотермальної енергії генеруючими установками споживачів, у тому числі енергетичних кооперативів, встановлена потужність яких не перевищує 150 кВт\n\n-\n\n-\n\n-\n\n-\n\n-\n\n2,79\n\n2,51\n\n2,23\".\n\nУ зв’язку з цим частини двадцять четверту - тридцяту вважати відповідно частинами двадцять п’ятою - тридцять першою;\n\nє) частину двадцять п’яту після слів \"(пускового комплексу)\" доповнити словами і цифрами \"генеруючої установки споживачів, у тому числі енергетичних кооперативів, встановлена потужність якої не перевищує 150 кВт\";\n\nж) після частини двадцять п’ятої доповнити двома новими частинами такого змісту:\n\n\"Для об’єктів електроенергетики, яким встановлено \"зелений\" тариф, після проведення реконструкції, технічного переоснащення, капітального ремонту із збільшенням встановленої потужності \"зелений\" тариф розраховується із застосуванням коефіцієнта \"зеленого\" тарифу, визначеного статтею 9 -1 Закону України \"Про альтернативні джерела енергії\" на дату введення такого об’єкта електроенергетики, у тому числі черги будівництва електричної станції (пускового комплексу) в експлуатацію після реконструкції, технічного переоснащення, капітального ремонту, але не більшим від того, що застосовувався при встановленні \"зеленого\" тарифу відповідному об’єкту електроенергетики, у тому числі черги будівництва електричної станції (пускового комплексу).\n\nДля енергетичних кооперативів, які виробляють електричну енергію з альтернативних джерел енергії (крім доменного та коксівного газів, а з використанням гідроенергії - лише мікрогідроелектростанції) генеруючими установками, встановлена потужність яких не перевищує 150 кВт, \"зелений\" тариф встановлюється та діє за умови, що на день встановлення \"зеленого\" тарифу та протягом його дії членами такого енергетичного кооперативу є не менше 10 фізичних осіб, пайові внески яких становлять не менше 75 відсотків пайового фонду, або комунальне підприємство, пайовий внесок якого становить не менше 25 відсотків пайового фонду\".\n\nУ зв’язку з цим частини двадцять шосту - тридцять першу вважати відповідно частинами двадцять восьмою - тридцять третьою;\n\nз) у частині тридцять першій слова \"приватних домогосподарств\" замінити словами \"споживачів, у тому числі енергетичних кооперативів, приватних домогосподарств\";\n\n3) у статті 9 -2 :\n\nа) назву викласти в такій редакції:\n\n\" Стаття 9 -2 . Надбавка до \"зеленого\" тарифу, аукціонної ціни за дотримання рівня використання обладнання українського виробництва\";\n\nб) частину першу після слів \"до \"зеленого\" тарифу\" доповнити словами \"аукціонної ціни\";\n\nв) у частині другій слова \"до \"зеленого\" тарифу\" замінити словами \"до \"зеленого\" тарифу, аукціонної ціни\";\n\nг) частину третю після слів \"для відповідного об’єкта електроенергетики\" доповнити словами \"що здійснює відпуск електричної енергії за \"зеленим\" тарифом\";\n\nґ) після частини третьої доповнити новою частиною такого змісту:\n\n\"Надбавка за дотримання рівня використання обладнання українського виробництва, встановлена відповідно до частини п’ятої цієї статті для відповідного об’єкта електроенергетики, що здійснює відпуск електричної енергії за аукціонною ціною, нараховується у грошовому виразі гарантованим покупцем щомісяця під час розрахунку розміру вартості послуги із забезпечення збільшення частки виробництва електричної енергії з альтернативних джерел енергії\".\n\nУ зв’язку з цим частини четверту - восьму вважати відповідно частинами п’ятою - дев’ятою;\n\nд) частину п’яту після слів \"надбавки до \"зеленого\" тарифу\" доповнити словами \"аукціонної ціни\";\n\nе) частину дев’яту викласти в такій редакції:\n\n\"Держава гарантує закріплення на законодавчому рівні на весь строк застосування \"зеленого\" тарифу та строк дії підтримки виробників електричної енергії з альтернативних джерел енергії, які за результатами аукціону набули право на підтримку, вимог щодо закупівлі у кожному розрахунковому періоді електричної енергії, виробленої на об’єктах електроенергетики, у тому числі на введених в експлуатацію чергах будівництва електричних станцій (пускових комплексах), що використовують альтернативні джерела енергії (а з використанням гідроенергії - лише мікро-, міні- та малими гідроелектростанціями), за встановленим \"зеленим\" тарифом або за аукціонною ціною з урахуванням надбавки, встановленої відповідно до цієї статті, в обсягах та порядку, визначених статтями 68 , 71 і 74 Закону України \"Про ринок електричної енергії\", а також щодо розрахунків за таку електричну енергію грошовими коштами у повному обсязі та у встановлені строки\";\n\n4) розділ II доповнити статтею 9 -3 такого змісту:\n\n\" Стаття 9 -3 . Стимулювання виробників електричної енергії з альтернативних джерел енергії, які за результатами аукціону набули право на підтримку\n\nПідтримка виробників електричної енергії з альтернативних джерел енергії, які набули право на підтримку за результатами аукціону, здійснюється шляхом гарантування викупу всього обсягу електричної енергії, відпущеної такими виробниками, за аукціонною ціною з урахуванням надбавки до неї, встановленої відповідно до статті 9 -2 цього Закону, на підставі укладеного договору купівлі-продажу електричної енергії між гарантованим покупцем та суб’єктом господарювання, який за результатами аукціону набув право на підтримку.\n\nДля набуття права на підтримку за результатами аукціону суб’єкти господарювання, які мають намір виробляти електричну енергію з енергії вітру або сонячного випромінювання, зобов’язані брати участь в аукціоні, якщо такі суб’єкти господарювання мають намір виробляти електричну енергію на об’єктах електроенергетики або чергах (пускових комплексах) об’єктів електроенергетики, встановлена потужність яких становить:\n\nдля об’єктів, що виробляють електричну енергію з енергії вітру (крім об’єктів з трьома вітротурбінами незалежно від встановленої потужності таких вітротурбін), - більше 5 МВт;\n\nдля об’єктів, що виробляють електричну енергію з енергії сонячного випромінювання, - більше 1 МВт.\n\nІнші суб’єкти господарювання, які мають намір виробляти електричну енергію з альтернативних джерел енергії, незалежно від встановленої потужності об’єкта та джерела альтернативної енергії (крім доменного та коксівного газів, а з використанням гідроенергії - лише мікро-, міні- та малі гідроелектростанції), можуть брати участь в аукціонах на добровільних засадах.\n\nСуб’єкти господарювання, які мають намір виробляти та/або виробляють електричну енергію з альтернативних джерел енергії (крім доменного та коксівного газів, а з використанням гідроенергії - лише мікро-, міні- та малі гідроелектростанції), не можуть брати участі в аукціонах з розподілу квоти підтримки щодо тих об’єктів електроенергетики або черг їх будівництва (пускових комплексів), стосовно яких раніше встановлено \"зелений\" тариф та/або набуто право на підтримку за результатами аукціону.\n\nКабінет Міністрів України за поданням центрального органу виконавчої влади, що забезпечує формування та реалізує державну політику в електроенергетичному комплексі, щороку, не пізніше 1 грудня, встановлює річні квоти підтримки на наступних п’ять років. Пропозиції щодо розміру річних квот підтримки готуються центральним органом виконавчої влади, що реалізує державну політику у сфері ефективного використання паливно-енергетичних ресурсів, енергозбереження, відновлюваних джерел енергії та альтернативних видів палива, та оператором системи передачі з урахуванням міжнародних зобов’язань України щодо розвитку відновлюваної енергетики, Енергетичної стратегії України , звіту з оцінки відповідності (достатності) генеруючих потужностей та плану розвитку системи передачі, стану реалізації проектів будівництва об’єктів відновлюваної енергетики.\n\nУ рамках загальної або додаткової квоти Кабінетом Міністрів України можуть бути запропоновані земельні ділянки для будівництва об’єктів відновлюваної енергетики з визначеними технічними параметрами та технічними умовами на приєднання до електричної мережі. Порядок оголошення і проведення аукціону визначається порядком проведення аукціонів з розподілу квоти підтримки.\n\nРічна квота підтримки розподіляється на частки за окремими альтернативними джерелами енергії:\n\nдля об’єктів електроенергетики або черг (пускових комплексів) об’єктів електроенергетики, що виробляють електричну енергію з енергії сонячного випромінювання, розмір такої частки не може становити менше 15 відсотків;\n\nдля об’єктів електроенергетики або черг (пускових комплексів) об’єктів електроенергетики, що виробляють електричну енергію з енергії вітру, розмір такої частки не може становити менше 15 відсотків;\n\nдля об’єктів електроенергетики або черг (пускових комплексів) об’єктів електроенергетики, що виробляють електричну енергію з інших видів альтернативних джерел енергії (крім доменного та коксівного газів, а з використанням гідроенергії - лише мікро-, міні- та малих гідроелектростанцій), розмір такої частки не може становити менше 15 відсотків.\n\nАукціон з розподілу річної квоти підтримки проводиться за окремими альтернативними джерелами енергії, що визначені частиною сьомою цієї статті.\n\nПід час встановлення річної квоти підтримки Кабінет Міністрів України може прийняти рішення про проведення аукціонів з розподілу квот підтримки без розподілу за окремими альтернативними джерелами енергії (технологічно нейтральні аукціони).\n\nВідповідальним за організацію та проведення аукціонів (замовником аукціонів) є гарантований покупець.\n\nАукціони проводяться в електронній торговій системі відповідно до порядку проведення аукціонів з розподілу квоти підтримки, що затверджується Кабінетом Міністрів України. У порядку проведення аукціонів з розподілу квоти підтримки визначаються:\n\nпорядок підготовки та проведення аукціону з розподілу квоти підтримки;\n\nпорядок внесення та повернення безвідкличної банківської гарантії;\n\nвимоги до банків, що надають безвідкличні банківські гарантії;\n\nпорядок функціонування електронної торгової системи;\n\nпорядок визначення переможця за результатами проведення аукціону;\n\nпорядок укладення та публікації договору купівлі-продажу електричної енергії в електронній торговій системі;\n\nрозмір та порядок сплати винагороди операторам електронних майданчиків;\n\nінші питання проведення аукціонів.\n\nАукціон проводиться відповідно до договору, що укладається між замовником аукціону та операторами електронних майданчиків. Типова форма договору, що укладається між замовником аукціону та операторами електронних майданчиків, затверджується центральним органом виконавчої влади, що забезпечує формування та реалізує державну політику в електроенергетичному комплексі.\n\nДля участі в аукціоні суб’єкти господарювання взаємодіють через електронні майданчики, підключені до центральної бази даних електронної торгової системи. Порядок відбору операторів електронних майданчиків для проведення аукціонів з розподілу квоти підтримки, авторизації електронних майданчиків, надання доступу авторизованим електронним майданчикам до електронної торгової системи, розмір та порядок сплати плати за такий доступ затверджуються Кабінетом Міністрів України.\n\nАукціони запроваджуються з 1 липня 2019 року та проводяться по 31 грудня 2029 року. Аукціони з розподілу річних квот підтримки проводяться двічі на рік, не пізніше 1 квітня та 1 жовтня відповідного року.\n\nДля участі в аукціоні суб’єкти господарювання разом із заявою довільної форми обов’язково подають:\n\nбезвідкличну банківську гарантію, надану на користь гарантованого покупця;\n\nкопію документів, що посвідчують право власності чи користування земельною ділянкою, або копію договору суперфіцію для будівництва об’єкта електроенергетики для виробництва електричної енергії з альтернативних джерел енергії, у тому числі відповідної черги будівництва (пускового комплексу);\n\nкопію договору про приєднання об’єкта електроенергетики для виробництва електричної енергії з альтернативних джерел енергії до електричних мереж;\n\nінформацію про кінцевого бенефіціарного власника. Якщо особа не має кінцевого бенефіціарного власника, зазначається інформація про відсутність кінцевого бенефіціарного власника та причина його відсутності;\n\nвитяг з Єдиного державного реєстру юридичних осіб, фізичних осіб - підприємців та громадських формувань;\n\nкопії документів, що містять інформацію про органи управління суб’єкта господарювання та їх персональний склад;\n\nінформацію про осіб, пов’язаних із суб’єктом господарювання відносинами контролю.\n\nБезвідклична банківська гарантія для участі в аукціоні подається суб’єктом господарювання окремо для кожного об’єкта електроенергетики або черги (пускового комплексу) об’єкта електроенергетики, щодо якого суб’єкт господарювання має намір набути право на підтримку. Розмір безвідкличної банківської гарантії для участі в аукціоні визначається як добуток величини потужності об’єкта електроенергетики або черги (пускового комплексу) об’єкта електроенергетики, щодо якого суб’єкт господарювання має намір набути право на підтримку, та розміру безвідкличної банківської гарантії за кожний кіловат потужності, що розподіляється на аукціоні, який становить 5 євро за 1 кіловат. Величина потужності об’єкта електроенергетики або черги (пускового комплексу) об’єкта електроенергетики, право на підтримку щодо якого має намір набути суб’єкт господарювання, не може перевищувати величину потужності такого об’єкта, що приєднується відповідно до договору про приєднання об’єкта електроенергетики для виробництва електричної енергії з альтернативних джерел енергії до електричних мереж.\n\nУчасники аукціону подають закриті пропозиції, що містять:\n\nвеличину потужності об’єкта електроенергетики або черги (пускового комплексу) об’єкта електроенергетики, щодо якого учасник аукціону має намір набути право на підтримку;\n\nцінову пропозицію, що відображає (визначає) запропоновану учасником аукціону ціну продажу 1 кіловат-години електричної енергії, виробленої на відповідному об’єкті електроенергетики або черзі будівництва (пусковому комплексі) об’єкта електроенергетики, щодо якого учасник аукціону має намір набути право на підтримку. Ціна зазначається у євроцентах за 1 кіловат-годину (євроцентів/кВт•год) з двома знаками після коми. Цінова пропозиція учасника аукціону не може бути вищою за рівень \"зеленого\" тарифу, встановленого відповідно до статті 9 -1 цього Закону для об’єкта електроенергетики відповідної категорії, що діє на день проведення аукціону.\n\nЦінова пропозиція учасника аукціону, що бере участь в аукціоні з розподілу частини квоти підтримки для об’єктів електроенергетики або черг (пускових комплексів) об’єктів електроенергетики, що виробляють електричну енергію з інших видів альтернативних джерел енергії (крім доменного та коксівного газів, а з використанням гідроенергії - лише мікро-, міні- та малі гідроелектростанції), не може бути вищою за рівень \"зеленого\" тарифу, встановленого відповідно до статті 9 -1 цього Закону для електроенергії, виробленої з біомаси, на 1 січня 2020 року.\n\nУ разі якщо учасник аукціону має намір брати участь в аукціоні для набуття права на підтримку щодо двох чи більше об’єктів електроенергетики або черг будівництва (пускових комплексів) об’єктів електроенергетики, такий учасник подає закриті пропозиції окремо щодо кожного об’єкта.\n\nПід час проведення аукціону здійснюється одночасне розкриття пропозицій усіх учасників аукціону. Критерієм вибору переможців аукціону з розподілу квоти підтримки є ціна, зазначена у закритій пропозиції. Учасники, які запропонували найменші цінові пропозиції у межах квоти відповідного виду альтернативного джерела енергії, що розподіляється на аукціоні, визнаються переможцями аукціону на заявлену ними величину потужності.\n\nОбов’язковою умовою проведення аукціону з розподілу річної квоти підтримки є забезпечення конкуренції. Величина потужності, щодо якої за результатами аукціону учасники набувають право на підтримку, не може перевищувати 80 відсотків сукупної величини потужності, запропонованої всіма учасниками аукціону з розподілу частини квоти щодо відповідного виду альтернативних джерел енергії.\n\nУ разі якщо на аукціоні не розподілена частина квоти (повністю або частково) за певним видом альтернативних джерел енергії, за рішенням Кабінету Міністрів України нерозподілений обсяг може бути спрямований до частини квоти підтримки за іншими видами альтернативних джерел енергії для розподілу на наступному аукціоні.\n\nАукціонна ціна визначається для кожного учасника - переможця аукціону на рівні цінової пропозиції такого учасника аукціону. У договорі купівлі-продажу електричної енергії між гарантованим покупцем та суб’єктом господарювання, який за результатами аукціону набув право на підтримку, фіксується аукціонна ціна в євро та її гривневий еквівалент, визначений за офіційним валютним курсом Національного банку України на дату укладення договору.\n\nЗа результатами проведених у відповідному році аукціонів з розподілу річної квоти підтримки суб’єкт господарювання самостійно або разом з іншими суб’єктами господарювання, з якими має спільного кінцевого бенефіціарного власника (контролера), має право отримати не більше 25 відсотків обсягу річної квоти підтримки на відповідний рік.\n\nПротокол про результати аукціону формується автоматично та оприлюднюється в електронній формі електронною торговою системою в день завершення аукціону.\n\nПереможець аукціону та гарантований покупець не пізніше 15 робочих днів з дати оприлюднення протоколу про результати аукціону зобов’язані підписати протокол та укласти договір купівлі-продажу електричної енергії між гарантованим покупцем та суб’єктом господарювання, який за результатами аукціону набув право на підтримку, після чого гарантований покупець публікує такий договір в електронній торговій системі.\n\nУ разі відмови переможця аукціону від підписання протоколу про результати аукціону, укладення договору з гарантованим покупцем електронна торгова система автоматично формує та оприлюднює новий протокол про результати аукціону. Факт відмови переможця аукціону від підписання протоколу про результати аукціону, укладення договору з гарантованим покупцем підтверджується актом, що складається та оприлюднюється в електронній торговій системі гарантованим покупцем.\n\nПереможець аукціону, який відмовився від підписання протоколу аукціону, укладення договору з гарантованим покупцем, позбавляється права на участь у подальших аукціонах строком на один рік.\n\nПідставою для відмови гарантованого покупця від підписання протоколу, укладення договору з переможцем аукціону може бути виключно:\n\nнеподання суб’єктом господарювання документів або відомостей, передбачених цим Законом та порядком проведення аукціонів;\n\nнадання суб’єктом господарювання недостовірної інформації у поданих документах;\n\nнерозкриття або неповне розкриття суб’єктом господарювання інформації про кінцевих бенефіціарних власників;\n\nякщо на суб’єкта господарювання або членів його органів управління, а також інших осіб, пов’язаних із суб’єктом господарювання відносинами контролю, поширюються спеціальні економічні та інші обмежувальні заходи (санкції) згідно із Законом України \"Про санкції\" та нормативно-правовими актами, прийнятими відповідно до зазначеного Закону;\n\nякщо за результатами аукціонів, проведених у відповідному році, суб’єкт господарювання самостійно або разом з іншими суб’єктами господарювання, з якими має спільного кінцевого бенефіціарного власника (контролера), набуває право більш як на 25 відсотків обсягу річної квоти підтримки на відповідний рік.\n\nУ разі відмови гарантованого покупця від підписання протоколу про результати аукціону, укладення договору з переможцем гарантований покупець складає відповідний акт, в якому зазначає підстави такої відмови, та оприлюднює його в електронній торговій системі, після чого електронна торгова система автоматично формує та оприлюднює новий протокол про результати аукціону.\n\nУ разі відмови переможця аукціону або гарантованого покупця від підписання протоколу про результати аукціону, укладення договору купівлі-продажу електричної енергії між гарантованим покупцем та суб’єктом господарювання, який за результатами аукціону набув право на підтримку, безвідклична банківська гарантія, надана переможцем для участі в аукціоні, виконується на користь гарантованого покупця.\n\nБезвідклична банківська гарантія, надана для участі в аукціоні, повертається суб’єктам господарювання, які за результатами аукціону не набули права на підтримку, протягом п’яти робочих днів з дати публікації в електронній торговій системі договорів, укладених між гарантованим покупцем та переможцями аукціону, але не пізніше 30 робочих днів після завершення аукціону.\n\nБезвідклична банківська гарантія, надана для участі в аукціоні, повертається переможцю аукціону протягом п’яти робочих днів з дати публікації в електронній торговій системі договору, укладеного між гарантованим покупцем та переможцем аукціону.\n\nДо укладення договору з гарантованим покупцем переможець аукціону надає безвідкличну банківську гарантію, видану на користь гарантованого покупця як забезпечення виконання зобов’язань за договором, та сплачує винагороду оператору електронного майданчика, через якого переможець брав участь в аукціоні. Розмір безвідкличної банківської гарантії, виданої як забезпечення виконання зобов’язань за договором, становить 15 євро за кожний кіловат потужності.\n\nДоговір купівлі-продажу електричної енергії між гарантованим покупцем та суб’єктом господарювання, який за результатами аукціону набув право на підтримку, укладається відповідно до частини п’ятої статті 71 Закону України \"Про ринок електричної енергії\" на строк надання підтримки, визначений цією статтею.\n\nВідповідно до договору гарантований покупець гарантує викуп всього обсягу електричної енергії, відпущеної таким суб’єктом господарювання, за ціною, визначеною за результатами аукціону, з урахуванням надбавки до неї, встановленої відповідно до статті 9 -2 цього Закону.\n\nГарантований покупець не має права відмовити переможцю аукціону в укладенні договору, за умови дотримання переможцем вимог цього Закону.\n\nДоговір повинен передбачати зобов’язання переможця аукціону щодо будівництва та введення об’єкта електроенергетики в експлуатацію протягом двох років з дня укладення договору - для об’єктів електроенергетики, що виробляють електричну енергію з енергії сонячного випромінювання, та протягом трьох років з дня укладення договору - для об’єктів електроенергетики, що виробляють електричну енергію з інших видів альтернативних джерел енергії.\n\nСуб’єкт господарювання надає гарантованому покупцю виданий уповноваженим органом сертифікат, що засвідчує відповідність закінченого будівництвом об’єкта електроенергетики, у тому числі черги будівництва електричної станції (пускового комплексу), що виробляє електричну енергію з альтернативних джерел енергії (крім доменного та коксівного газів, а з використанням гідроенергії - лише мікро-, міні- та малими гідроелектростанціями), проектній документації та підтверджує його готовність до експлуатації, або зареєстровану відповідно до законодавства декларацію про готовність об’єкта до експлуатації. Безвідклична банківська гарантія, надана суб’єктом господарювання як забезпечення виконання зобов’язань за договором, повертається гарантованим покупцем у строк до 10 робочих днів, за умови надання одного із зазначених у першому реченні цієї частини документів та початку відпуску електричної енергії в мережу. Зобов’язання гарантованого покупця, пов’язані з підтримкою суб’єкта господарювання, який виробляє електричну енергію з альтернативних джерел енергії, виникають з наступного дня після надання суб’єктом господарювання одного із зазначених у першому реченні цієї частини документів та початку відпуску електричної енергії в мережу.\n\nУ разі якщо суб’єкт господарювання не надав сертифікат, що підтверджує готовність об’єкта до експлуатації, або декларацію про готовність об’єкта до експлуатації у встановлений цією статтею строк, договір купівлі-продажу електричної енергії між гарантованим покупцем та суб’єктом господарювання, який за результатами аукціону набув право на підтримку, є недійсним, зобов’язання за безвідкличною банківською гарантією виконуються на користь гарантованого покупця за його вимогою.\n\nЗа ініціативою суб’єкта господарювання строк будівництва та введення об’єкта електроенергетики в експлуатацію може бути подовжений на один рік після внесення змін до договору купівлі-продажу електричної енергії між гарантованим покупцем та суб’єктом господарювання, який за результатами аукціону набув право на підтримку, та надання суб’єктом господарювання додаткової безвідкличної банківської гарантії у розмірі, що становить 30 євро за кожний кіловат потужності.\n\nУ разі настання обставин непереборної сили зобов’язання суб’єкта господарювання щодо встановленого цією статтею строку будівництва та введення об’єкта електроенергетики в експлуатацію подовжуються на строк дії обставин непереборної сили, за умови підтвердження в установленому законодавством порядку факту їх настання та строку дії.\n\nОплата вартості електричної енергії, відпущеної суб’єктами господарювання, які набули право на підтримку за результатами аукціону, здійснюється щомісяця, не пізніше 20 числа місяця, що настає за розрахунковим періодом. При визначенні вартості електричної енергії, що підлягає сплаті, аукціонна ціна перераховується гарантованим покупцем у національну валюту за середнім офіційним валютним курсом Національного банку України за розрахунковий період.\n\nСтрок надання підтримки становить 20 років з дня, наступного після дня надання суб’єктом господарювання виданого уповноваженим органом сертифіката, що засвідчує відповідність закінченого будівництвом об’єкта електроенергетики, або зареєстрованої відповідно до законодавства декларації про готовність об’єкта до експлуатації та початку відпуску електричної енергії в мережу. У разі якщо об’єкт електроенергетики вводиться в експлуатацію чергами будівництва електричної станції (пусковими комплексами), на такому об’єкті має бути встановлений окремий комерційний облік за кожною чергою (пусковим комплексом), для яких строк надання підтримки застосовується окремо\".\n\n2. У Законі України \"Про регулювання містобудівної діяльності\" (Відомості Верховної Ради України, 2011 р., № 34, ст. 343; 2014 р., № 1, ст. 4):\n\n1) частину сьому статті 30 доповнити абзацами другим - п’ятим такого змісту:\n\n\"Для об’єктів електроенергетики, що виробляють електричну енергію з використанням альтернативних джерел енергії, технічні умови є чинними:\n\nдля об’єктів, що виробляють електричну енергію з енергії сонячного випромінювання, - не більше двох років з дня їх видачі незалежно від зміни замовника;\n\nдля об’єктів, що виробляють електричну енергію з інших видів альтернативних джерел енергії, - не більше трьох років з дня їх видачі незалежно від зміни замовника.\n\nУ разі якщо замовник є суб’єктом господарювання, який за результатами аукціону набув право на підтримку, технічні умови для об’єкта електроенергетики, що виробляє електричну енергію з використанням альтернативних джерел енергії, видані такому замовнику, є чинними на строк виконання зобов’язань щодо будівництва та введення об’єктів електроенергетики в експлуатацію відповідно до статті 9 -3 Закону України \"Про альтернативні джерела енергії\";\n\n2) пункт 5 розділу V \"Прикінцеві положення\" доповнити абзацами другим - шостим такого змісту:\n\n\"Технічні умови для об’єктів електроенергетики, що виробляють електричну енергію з використанням альтернативних джерел енергії, видані до дня набрання чинності Законом України \"Про внесення змін до деяких законів України щодо забезпечення конкурентних умов виробництва електричної енергії з альтернативних джерел енергії\", є чинними:\n\nдля об’єктів, що виробляють електричну енергію з енергії сонячного випромінювання, - не більше двох років з дня набрання чинності зазначеним Законом;\n\nдля об’єктів, що виробляють електричну енергію з інших видів альтернативних джерел енергії, - не більше трьох років з дня набрання чинності зазначеним Законом.\n\nУ разі якщо замовник є суб’єктом господарювання, який за результатами аукціону набув право на підтримку, технічні умови для об’єкта електроенергетики, що виробляє електричну енергію з використанням альтернативних джерел енергії, видані такому замовнику, є чинними на строк виконання зобов’язань щодо будівництва та введення об’єктів електроенергетики в експлуатацію відповідно до статті 9 -3 Закону України \"Про альтернативні джерела енергії\".\n\nТехнічні умови та договори про приєднання об’єктів електроенергетики, що виробляють електричну енергію з альтернативних джерел енергії, до електричних мереж, видані/укладені до дня набрання чинності Законом України \"Про внесення змін до деяких законів України щодо забезпечення конкурентних умов виробництва електричної енергії з альтернативних джерел енергії\", підлягають приведенню у відповідність із зазначеним Законом\".\n\n3. Абзац перший частини першої статті 16 Закону України \"Про Національну комісію, що здійснює державне регулювання у сферах енергетики та комунальних послуг\" (Відомості Верховної Ради України, 2016 р., № 51, ст. 833) після слів \"Проекти рішень Регулятора з питань встановлення цін (тарифів)\" доповнити словами \"крім проектів рішень про встановлення \"зеленого\" тарифу\".\n\n4. У Законі України \"Про ринок електричної енергії\" (Відомості Верховної Ради України, 2017 р., № 27-28, ст. 312; 2018 р., № 1, ст. 1, № 46, ст. 374, № 49, ст. 399):\n\n1) у частині першій статті 1:\n\nа) пункт 16 після слів \"у виробників, яким встановлено \"зелений\" тариф\" доповнити словами \"а також у виробників за аукціонною ціною\";\n\nб) пункт 94 викласти в такій редакції:\n\n\"94) уповноважений банк ринку електричної енергії (уповноважений банк) - будь-який банк, у статутному капіталі якого не менше 75 відсотків акцій (часток) належать державі, що відповідає визначеним Кабінетом Міністрів України вимогам та віднесений Кабінетом Міністрів України до переліку уповноважених банків і має право здійснювати обслуговування поточних рахунків із спеціальним режимом використання учасників ринку\";\n\n2) частину першу статті 4 доповнити пунктом 18 -1 такого змісту:\n\n\"18 -1 ) про купівлю-продаж електричної енергії між гарантованим покупцем та суб’єктом господарювання, який за результатами аукціону набув право на підтримку\";\n\n3) частину третю статті 5 доповнити пунктом 10 -1 такого змісту:\n\n\"10 -1 ) затвердження порядку проведення аукціону з розподілу квот підтримки, встановлення річних квот підтримки\";\n\n4) частину тринадцяту статті 21 доповнити абзацом третім такого змісту:\n\n\"Ставки плати за нестандартне приєднання генеруючих потужностей повинні стимулювати оптимальне розміщення генеруючих потужностей та враховувати вплив таких генеруючих потужностей на розвантаження в точці приєднання наявних трансформаторних потужностей\";\n\n5) у пункті 9 частини четвертої статті 30 слова \"частиною п’ятою\" замінити словами \"частиною шостою\";\n\n6) у статті 58 :\n\nа) частину першу доповнити абзацами чотирнадцятим - двадцятим такого змісту:\n\n\"Споживач також має право встановлювати такі генеруючі установки, призначені для виробництва електричної енергії:\n\nпобутові споживачі у своїх приватних домогосподарствах - генеруючі установки, встановлена потужність яких не перевищує 50 кВт, призначені для виробництва електричної енергії з енергії сонячного випромінювання та/або енергії вітру;\n\nінші споживачі, у тому числі енергетичні кооперативи, - генеруючі установки, встановлена потужність яких не перевищує 150 кВт, призначені для виробництва електричної енергії з енергії сонячного випромінювання та/або енергії вітру, з біомаси, біогазу, з гідроенергії, геотермальної енергії.\n\nВстановлена потужність генеруючих установок таких споживачів не може перевищувати потужність, дозволену до споживання за договором про приєднання. Виробництво споживачами електричної енергії з енергії сонячного випромінювання та/або енергії вітру здійснюється без відповідної ліцензії.\n\nПриватні домогосподарства здійснюють продаж виробленої електричної енергії за \"зеленим\" тарифом постачальнику універсальних послуг. Інші споживачі, у тому числі енергетичні кооперативи, здійснюють продаж виробленої електричної енергії за \"зеленим\" тарифом гарантованому покупцю.\n\nПорядок продажу та обліку електричної енергії, виробленої споживачами, а також розрахунків за неї затверджується Регулятором.\n\nПриєднання генеруючих установок споживачів, у тому числі приватних домогосподарств, не повинно призводити до погіршення нормативних параметрів якості електричної енергії в мережі та безпеки постачання. Вимоги щодо умов та порядку будівництва, приєднання і експлуатації таких установок визначаються Кодексом системи розподілу та відповідним технічним регламентом\";\n\nб) абзац другий частини другої виключити;\n\n7) абзац сьомий частини другої статті 62 викласти в такій редакції:\n\n\"Спеціальні обов’язки із забезпечення збільшення частки виробництва електричної енергії з альтернативних джерел енергії покладаються на гарантованого покупця, постачальників універсальних послуг, оператора системи передачі на строк застосування \"зеленого\" тарифу, строк дії підтримки виробників електричної енергії з альтернативних джерел енергії, які за результатами аукціону набули право на підтримку\";\n\n8) у статті 63 :\n\nа) пункт 4 частини п’ятої викласти в такій редакції:\n\n\"4) купувати електричну енергію, вироблену генеруючими установками приватних домогосподарств, встановлена потужність яких не перевищує 50 кВт, за \"зеленим\" тарифом в обсязі, що перевищує місячне споживання електричної енергії такими приватними домогосподарствами\";\n\nб) у частині шостій:\n\nабзац перший після слів \"у приватних домогосподарств\" доповнити словами і цифрами \"величина встановленої потужності генеруючих установок яких не перевищує 50 кВт\";\n\nу другому реченні абзацу третього слова \"відповідно до порядку купівлі електричної енергії за \"зеленим\" тарифом\" замінити словами \"відповідно до порядку купівлі електричної енергії, виробленої з альтернативних джерел енергії\";\n\n9) у статті 65 :\n\nа) у частині першій слова \"за встановленим \"зеленим\" тарифом, визначає\" замінити словами \"за встановленим \"зеленим\" тарифом або за аукціонною ціною, визначає\";\n\nб) частини другу і третю викласти в такій редакції:\n\n\"2. Гарантований покупець зобов’язаний купувати у суб’єктів господарювання, яким встановлено \"зелений\" тариф, або у суб’єктів господарювання, які за результатами аукціону набули право на підтримку, всю відпущену електричну енергію, вироблену на об’єктах електроенергетики з альтернативних джерел енергії (а з використанням гідроенергії - вироблену лише мікро-, міні- та малими гідроелектростанціями), за встановленим їм \"зеленим\" тарифом, аукціонною ціною з урахуванням надбавки до нього/неї протягом всього строку застосування \"зеленого\" тарифу або строку дії підтримки, якщо такі суб’єкти господарювання входять до складу балансуючої групи гарантованого покупця. При цьому у кожному розрахунковому періоді (місяці) обсяг відпуску електричної енергії, виробленої на об’єкті електроенергетики з альтернативних джерел енергії (а з використанням гідроенергії - лише мікро-, міні- та малими гідроелектростанціями), визначається за вирахуванням обсягу витрат електричної енергії на власні потреби в електричній енергії відповідного об’єкта електроенергетики згідно з показниками приладів обліку на власні потреби.\n\nГарантований покупець зобов’язаний купувати електричну енергію, вироблену генеруючими установками споживачів, у тому числі енергетичних кооперативів, встановлена потужність яких не перевищує 150 кВт, за \"зеленим\" тарифом в обсязі, що перевищує місячне споживання електричної енергії такими споживачами.\n\n3. Купівля-продаж такої електричної енергії за \"зеленим\" тарифом з урахуванням надбавки до нього здійснюється на підставі двостороннього договору між виробником або споживачем, якому встановлено \"зелений\" тариф, та гарантованим покупцем. Такий договір укладається на підставі типового договору купівлі-продажу електричної енергії за \"зеленим\" тарифом. Типова форма договору купівлі-продажу електричної енергії за \"зеленим\" тарифом затверджується Регулятором.\n\nДоговір купівлі-продажу електричної енергії за \"зеленим\" тарифом укладається між гарантованим покупцем та виробником або споживачем, які виробляють електричну енергію з альтернативних джерел енергії (крім доменного та коксівного газів, а з використанням гідроенергії - лише мікро-, міні- та малими гідроелектростанціями) на весь строк дії \"зеленого\" тарифу\";\n\nв) після частини третьої доповнити новою частиною такого змісту:\n\n\"4. Гарантований покупець зобов’язаний купувати весь обсяг електричної енергії, відпущеної виробниками, які за результатами аукціону набули право на підтримку, за аукціонною ціною з урахуванням надбавки до неї протягом всього строку надання підтримки, якщо такі виробники входять до складу балансуючої групи гарантованого покупця.\n\nОбсяг відпущеної такими виробниками електричної енергії у кожному розрахунковому періоді (місяці) визначається за вирахуванням обсягу витрат електричної енергії на власні потреби в електричній енергії відповідного об’єкта електроенергетики згідно з показниками приладів обліку на власні потреби.\n\nКупівля-продаж такої електричної енергії здійснюється на підставі договору купівлі-продажу електричної енергії між гарантованим покупцем та суб’єктом господарювання, який за результатами аукціону набув право на підтримку, що укладається відповідно до частини п’ятої статті 71 цього Закону\".\n\nУ зв’язку з цим частини четверту - дев’яту вважати відповідно частинами п’ятою - десятою;\n\nг) у частині п’ятій слова \"купленої у виробників за \"зеленим\" тарифом\" замінити словами \"купленої за \"зеленим\" тарифом та за аукціонною ціною\";\n\nґ) частини шосту і сьому викласти в такій редакції:\n\n\"6. Порядок купівлі гарантованим покупцем електричної енергії за \"зеленим\" тарифом та за аукціонною ціною, правила функціонування балансуючої групи гарантованого покупця визначаються порядком купівлі гарантованим покупцем електричної енергії, виробленої з альтернативних джерел енергії, що затверджується Регулятором.\n\n7. Для забезпечення покриття економічно обґрунтованих витрат гарантованого покупця на виконання спеціальних обов’язків із купівлі електричної енергії за \"зеленим\" тарифом та за аукціонною ціною гарантований покупець надає оператору системи передачі послугу із забезпечення збільшення частки виробництва електричної енергії з альтернативних джерел.\n\nТака послуга надається гарантованим покупцем протягом строку дії \"зеленого\" тарифу та строку дії підтримки виробників, які за результатами аукціону набули право на таку підтримку, відповідно до типового договору про надання послуг із забезпечення збільшення частки виробництва електричної енергії з альтернативних джерел енергії, форма якого затверджується Регулятором.\n\nТака послуга надається гарантованим покупцем на фактичні обсяги відпущеної електричної енергії суб’єктами господарювання, які входять до складу балансуючої групи гарантованого покупця.\n\nВартість послуги із забезпечення збільшення частки виробництва електричної енергії з альтернативних джерел, яка надається гарантованим покупцем, визначається у відповідному розрахунковому періоді як:\n\nрізниця між вартістю електричної енергії, купленої ним за \"зеленим\" тарифом з урахуванням надбавки до нього, та її вартістю під час продажу на ринку \"на добу наперед\" та внутрішньодобовому ринку;\n\nрізниця між вартістю електричної енергії, купленої ним за аукціонною ціною з урахуванням надбавки до неї, та її вартістю під час продажу на ринку \"на добу наперед\" та внутрішньодобовому ринку;\n\nвитрати, пов’язані із врегулюванням небалансів електричної енергії виробників, споживачів, які входять до складу балансуючої групи гарантованого покупця;\n\nвитрати, передбачені кошторисом гарантованого покупця на його діяльність.\n\nРозрахунок вартості послуги із забезпечення збільшення частки виробництва електричної енергії з альтернативних джерел здійснюється гарантованим покупцем відповідно до порядку купівлі гарантованим покупцем електричної енергії, виробленої з альтернативних джерел енергії. Розмір вартості послуги із забезпечення збільшення частки виробництва електричної енергії з альтернативних джерел енергії затверджується Регулятором\";\n\nд) у пункті 2 частини восьмої слова \"за \"зеленим\" тарифом\" виключити;\n\nе) частину дев’яту викласти в такій редакції:\n\n\"9. Гарантований покупець зобов’язаний:\n\n1) дотримуватися ліцензійних умов під час здійснення функцій гарантованого покупця та інших нормативно-правових актів, що регулюють функціонування ринку електричної енергії;\n\n2) укласти договори, обов’язкові для провадження діяльності на ринку електричної енергії, та виконувати умови цих договорів;\n\n3) купувати у виробників, яким встановлено \"зелений\" тариф, всю відпущену електричну енергію, вироблену на об’єктах електроенергетики з альтернативних джерел енергії (а з використанням гідроенергії - вироблену лише мікро-, міні- та малими гідроелектростанціями), за встановленим їм \"зеленим\" тарифом з урахуванням надбавки до нього;\n\n4) купувати у виробників, які за результатами аукціону набули право на підтримку, всю відпущену електричну енергію, вироблену на об’єктах електроенергетики з альтернативних джерел енергії (а з використанням гідроенергії - вироблену лише мікро-, міні- та малими гідроелектростанціями), за аукціонною ціною з урахуванням надбавки до неї;\n\n5) купувати електричну енергію, вироблену генеруючими установками споживачів, встановлена потужність яких не перевищує 150 кВт, за умови що встановлена потужність таких генеруючих установок не перевищує потужність, дозволену до споживання за договором про приєднання;\n\n6) стати стороною, відповідальною за баланс балансуючої групи гарантованого покупця, до складу якої входять виробники, яким встановлено \"зелений\" тариф, а також виробники, які за результатами аукціону набули право на підтримку, з якими він уклав двосторонні договори;\n\n7) надавати повідомлення про договірні обсяги купівлі-продажу електричної енергії за двосторонніми договорами у порядку, визначеному правилами ринку;\n\n8) сплачувати своєчасно та в повному обсязі за електричну енергію, куплену у виробників, яким встановлено \"зелений\" тариф, а також у виробників, які за результатами аукціону набули право на підтримку;\n\n9) надавати учасникам ринку інформацію, необхідну для виконання ними функцій на ринку електричної енергії, в обсязі та порядку, визначених нормативно-правовими актами, що регулюють функціонування ринку електричної енергії;\n\n10) організовувати проведення аукціонів з розподілу квот підтримки відповідно до статті 9 -3 Закону України \"Про альтернативні джерела енергії\";\n\n11) продавати електричну енергію, куплену у виробників, яким встановлено \"зелений\" тариф, та у виробників, які за результатами аукціону набули право на підтримку, на ринку \"на добу наперед\", внутрішньодобовому ринку та балансуючому ринку\";\n\n10) у частині п’ятій статті 68:\n\nабзац третій після слів \"яким встановлено \"зелений\" тариф\" доповнити словами \"або виробникам, які за результатами аукціону набули право на підтримку\";\n\nабзац четвертий викласти в такій редакції:\n\n\"Вартість електричної енергії, не відпущеної виробником електричної енергії, який здійснює продаж електричної енергії за \"зеленим\" тарифом відповідно до цього Закону, або виробником, який за результатами аукціону набув право на підтримку, у результаті виконання ним команди оператора системи передачі на зменшення навантаження, відшкодовується такому виробнику за встановленим йому \"зеленим\" тарифом або за аукціонною ціною, крім випадків надання таких команд у разі системних обмежень, що є наслідком дії обставин непереборної сили\";\n\n11) у статті 71 :\n\nа) назву викласти в такій редакції:\n\n\" Стаття 71. Особливості участі в ринку електричної енергії виробників електричної енергії, яким встановлено \"зелений\" тариф, та виробників, які за результатами аукціону набули право на підтримку\";\n\nб) у частині першій слова \"за двосторонніми договорами на ринку\" замінити словами \"за двосторонніми договорами, на ринку\", а слова \"або за \"зеленим\" тарифом, встановленим відповідно до цього Закону\" - словами \"або за \"зеленим\" тарифом, аукціонною ціною, встановленими (визначеними) відповідно до Закону України \"Про альтернативні джерела енергії\";\n\nв) частину другу доповнити абзацом другим такого змісту:\n\n\"Виробники електричної енергії, які за результатами аукціону набули право на підтримку, продають електричну енергію, вироблену на об’єктах електроенергетики, що використовують альтернативні джерела енергії (а з використанням гідроенергії - вироблену лише мікро-, міні- та малими гідроелектростанціями), гарантованому покупцю відповідно до цього Закону за аукціонною ціною з урахуванням надбавки до неї\";\n\nг) частини третю та четверту викласти в такій редакції:\n\n\"3. З цією метою виробники, передбачені частиною другою цієї статті, зобов’язані:\n\n1) стати учасником ринку у порядку, визначеному цим Законом;\n\n2) укласти з гарантованим покупцем двосторонній договір за типовою формою договору купівлі-продажу електричної енергії за \"зеленим\" тарифом або за типовою формою договору про купівлю-продаж електричної енергії між гарантованим покупцем та суб’єктом господарювання, який за результатами аукціону набув право на підтримку;\n\n3) увійти на підставі договору до балансуючої групи гарантованого покупця;\n\n4) щодобово подавати гарантованому покупцю погодинні графіки відпуску електричної енергії на наступну добу у порядку та формі, визначених двостороннім договором з гарантованим покупцем.\n\n4. За бажанням суб’єкта господарювання, який має намір продавати за \"зеленим\" тарифом електричну енергію, вироблену з альтернативних джерел енергії (крім доменного та коксівного газів, а з використанням гідроенергії - лише мікро-, міні- та малими гідроелектростанціями), гарантований покупець зобов’язаний укласти договір купівлі-продажу електричної енергії за \"зеленим\" тарифом у будь-який час до початку будівництва та/або введення в експлуатацію відповідного об’єкта електроенергетики або черги будівництва електричної станції (пускового комплексу) для виробництва електричної енергії з альтернативних джерел енергії (крім доменного та коксівного газів, а з використанням гідроенергії - лише мікро-, міні- та малими гідроелектростанціями) і встановлення \"зеленого\" тарифу Регулятором. Договір укладається між гарантованим покупцем і суб’єктом господарювання незалежно від наявності інших договорів купівлі-продажу електричної енергії за \"зеленим\" тарифом, укладених щодо інших об’єктів електроенергетики такого суб’єкта господарювання.\n\nЗазначений суб’єкт господарювання подає гарантованому покупцю заяву довільної форми, до якої додаються:\n\n1) копія документа, що посвідчує право власності чи користування земельною ділянкою, або копія договору суперфіцію для будівництва об’єкта електроенергетики для виробництва електричної енергії з альтернативних джерел енергії (крім доменного та коксівного газів, а з використанням гідроенергії - лише мікро-, міні- та малими гідроелектростанціями), у тому числі відповідної черги будівництва електричної станції (пускового комплексу);\n\n2) копія зареєстрованої декларації про початок виконання будівельних робіт або дозволу на виконання будівельних робіт щодо об’єкта електроенергетики для виробництва електричної енергії з альтернативних джерел енергії (крім доменного та коксівного газів, а з використанням гідроенергії - лише мікро-, міні- та малими гідроелектростанціями);\n\n3) копія укладеного договору про приєднання об’єкта електроенергетики для виробництва електричної енергії з альтернативних джерел енергії (крім доменного та коксівного газів, а з використанням гідроенергії - лише мікро-, міні- та малими гідроелектростанціями) до електричних мереж.\n\nПідставою для відмови в укладенні договору купівлі-продажу електричної енергії може бути неподання документів, передбачених цією частиною, або надання суб’єктом господарювання недостовірної інформації у поданих документах.\n\nДоговір купівлі-продажу електричної енергії за \"зеленим\" тарифом між гарантованим покупцем та суб’єктом господарювання, який має намір виробляти електричну енергію з альтернативних джерел енергії (крім доменного та коксівного газів, а з використанням гідроенергії - лише мікро-, міні- та малими гідроелектростанціями), укладається на підставі типового договору купівлі-продажу електричної енергії за \"зеленим\" тарифом, затвердженого Регулятором після проведення консультацій із Секретаріатом Енергетичного Співтовариства, на строк дії \"зеленого\" тарифу, встановленого Законом України \"Про альтернативні джерела енергії\".\n\nДоговір купівлі-продажу електричної енергії за \"зеленим\" тарифом повинен передбачати зобов’язання суб’єкта господарювання щодо будівництва та введення в експлуатацію об’єкта електроенергетики або черги будівництва електричної станції (пускового комплексу) протягом двох років з дня укладення договору - для об’єкта, що виробляє електричну енергію з енергії сонячного випромінювання, та протягом трьох років з дня укладення договору - для об’єкта, що виробляє електричну енергію з інших видів альтернативних джерел енергії.\n\nУ разі якщо об’єкт електроенергетики або черга будівництва електричної станції (пусковий комплекс), щодо якого укладено договір купівлі-продажу електричної енергії за \"зеленим\" тарифом, не введено в експлуатацію протягом двох років з дня укладення зазначеного договору - для об’єкта, що виробляє електричну енергію з енергії сонячного випромінювання, та протягом трьох років з дня укладення договору - для об’єкта, що виробляє електричну енергію з інших видів альтернативних джерел енергії, такий договір припиняється\";\n\nґ) після частини четвертої доповнити новою частиною такого змісту:\n\n\"5. Суб’єкти господарювання, які мають намір виробляти електричну енергію з альтернативних джерел енергії та за результатами аукціону набули право на підтримку відповідно до статті 9 -3 Закону України \"Про альтернативні джерела енергії\", укладають з гарантованим покупцем договір купівлі-продажу електричної енергії між гарантованим покупцем та суб’єктом господарювання, який за результатами аукціону набув право на підтримку.\n\nЗазначений договір укладається на підставі типового договору купівлі-продажу електричної енергії між гарантованим покупцем та суб’єктом господарювання, який за результатами аукціону набув право на підтримку. Форма типового договору затверджується Регулятором після погодження з Антимонопольним комітетом України. Зазначений договір укладається на строк надання підтримки, визначений відповідно до статті 9 -3 Закону України \"Про альтернативні джерела енергії\".\n\nВідповідно до договору купівлі-продажу електричної енергії між гарантованим покупцем та суб’єктом господарювання, який за результатами аукціону набув право на підтримку, гарантований покупець гарантує викуп всього обсягу електричної енергії, відпущеної таким суб’єктом господарювання, за аукціонною ціною, визначеною за результатами аукціону з розподілу квоти підтримки.\n\nДоговір повинен передбачати зобов’язання суб’єкта господарювання, який за результатами аукціону набув право на підтримку, щодо будівництва та введення об’єкта електроенергетики в експлуатацію протягом двох років - для об’єктів електроенергетики, що виробляють електричну енергію з енергії сонячного випромінювання, та протягом трьох років - для об’єктів електроенергетики, що виробляють електричну енергію з інших видів альтернативних джерел енергії.\n\nСуб’єкт господарювання надає гарантованому покупцю сертифікат, що підтверджує готовність об’єкта до експлуатації, або декларацію про готовність об’єкта до експлуатації. Зобов’язання гарантованого покупця щодо викупу всього обсягу електричної енергії, відпущеної таким суб’єктом господарювання, виникають з дня, наступного за днем надання суб’єктом господарювання гарантованому покупцю одного із зазначених документів та початку відпуску електричної енергії в мережу.\n\nУ разі якщо суб’єкт господарювання не надав сертифікат, що підтверджує готовність об’єкта до експлуатації, або декларацію про готовність об’єкта до експлуатації протягом строку, передбаченого статтею 9 -3 Закону України \"Про альтернативні джерела енергії\", укладений договір є недійсним.\n\nТиповий договір купівлі-продажу електричної енергії за \"зеленим\" тарифом та типовий договір купівлі-продажу електричної енергії між гарантованим покупцем та суб’єктом господарювання, який за результатами аукціону набув право на підтримку, мають передбачати право виробника за \"зеленим\" тарифом та суб’єкта господарювання, який за результатами аукціону набув право на підтримку, під час укладення договору обрати порядок вирішення спорів, що виникають між сторонами договору у зв’язку з договором купівлі-продажу чи на його підставі, в арбітражі за Арбітражним регламентом Міжнародної торгової палати (ІСС) з місцем арбітражу у місті Парижі (Французька Республіка), за умови що такий виробник за \"зеленим\" тарифом та суб’єкт господарювання, який за результатами аукціону набув право на підтримку, є підприємством з іноземними інвестиціями в розумінні Господарського кодексу України .\n\nУ разі обрання зазначеного порядку вирішення спорів виробник за \"зеленим\" тарифом або суб’єкт господарювання, який за результатами аукціону набув право на підтримку, під час укладення договору одночасно зобов’язуються сплачувати на користь гарантованого покупця внески для створення спеціального (цільового) фонду, призначеного для покриття арбітражних витрат гарантованого покупця.\n\nВнески для створення спеціального фонду гарантованого покупця сплачуються протягом дії договору купівлі-продажу електричної енергії за \"зеленим\" тарифом або договору купівлі-продажу електричної енергії між гарантованим покупцем та суб’єктом господарювання, який за результатами аукціону набув право на підтримку. Незалежно від використання виробником за \"зеленим\" тарифом або суб’єктом господарювання, який за результатами аукціону набув право на підтримку, права на вирішення спорів у міжнародному арбітражі сплачені внески платнику не повертаються.\n\nВнески для створення спеціального фонду гарантованого покупця сплачуються платниками періодично, але не менше одного разу на квартал, у строки та в розмірі, що затверджуються Регулятором.\n\nРозмір внесків визначається Регулятором як частина чистого доходу платника внесків від його діяльності з виробництва електричної енергії на об’єкті електроенергетики або черзі будівництва (пусковому комплексі) об’єкта електроенергетики, щодо якого укладений відповідний договір купівлі-продажу електричної енергії за \"зеленим\" тарифом або договір купівлі-продажу електричної енергії між гарантованим покупцем та суб’єктом господарювання, який за результатами аукціону набув право на підтримку, та не може перевищувати 1 відсотка чистого доходу платника внеску від його діяльності на відповідному об’єкті за попередній звітний період.\n\nКошти спеціального фонду гарантованого покупця мають цільовий характер та можуть використовуватися виключно для здійснення витрат гарантованого покупця на вирішення спорів в арбітражі. Контроль за використанням коштів спеціального фонду гарантованого покупця здійснює Регулятор\".\n\nУ зв’язку з цим частину п’яту вважати частиною шостою;\n\nд) частину шосту доповнити абзацами другим - четвертим такого змісту:\n\n\"Виробники за \"зеленим\" тарифом та виробники, які за результатами аукціону набули право на підтримку, що вводять об’єкти електроенергетики, черги (пускові комплекси) об’єктів електроенергетики в експлуатацію до 1 січня року, що настає за роком, в якому внутрішньодобовий ринок визнано ліквідним, але не пізніше ніж до 1 січня 2024 року, за відхилення власних фактичних погодинних обсягів відпуску електричної енергії від їхніх погодинних графіків відпуску електричної енергії відшкодовують частку вартості врегулювання небалансу електричної енергії гарантованого покупця відповідно до правил функціонування балансуючої групи гарантованого покупця.\n\nЗа відхилення власних фактичних погодинних обсягів відпуску електричної енергії від їхніх погодинних графіків відпуску електричної енергії виробники за \"зеленим\" тарифом та виробники, які за результатами аукціону набули право на підтримку, відшкодовують вартість врегулювання небалансу гарантованого покупця у повному обсязі відповідно до правил функціонування балансуючої групи гарантованого покупця, за умови що такі виробники ввели об’єкти електроенергетики, черги (пускові комплекси) об’єктів електроенергетики в експлуатацію з 1 січня року, який настає за роком, в якому внутрішньодобовий ринок визнано ліквідним, або з 1 січня 2024 року, якщо внутрішньодобовий ринок не буде визнано ліквідним.\n\nРішення про визнання внутрішньодобового ринку ліквідним приймається Регулятором\";\n\n12) у розділі XVII \"Прикінцеві та перехідні положення\":\n\nа) абзаци другий - сьомий пункту 3 виключити;\n\nб) абзац перший пункту 11 викласти в такій редакції:\n\n\"11. Частка відшкодування гарантованому покупцю суб’єктами господарювання, які входять до складу балансуючої групи гарантованого покупця та здійснюють продаж електричної енергії, виробленої з альтернативних джерел енергії, за \"зеленим\" тарифом або аукціонною ціною, вартості врегулювання небалансу гарантованого покупця становить\";\n\nв) в абзаці другому пункту 16 слова \"укладеними оптовим постачальником електричної енергії з виробниками, яким встановлено \"зелений\" тариф\" замінити словами і цифрами \"(у тому числі за договорами, укладеними відповідно до частини четвертої статті 71 Закону України \"Про ринок електричної енергії\"), договорами купівлі-продажу електричної енергії між гарантованим покупцем та суб’єктом господарювання, який за результатами аукціону набув право на підтримку, укладеними оптовим постачальником електричної енергії відповідно до цього Закону\";\n\nг) абзац четвертий пункту 17 виключити;\n\nґ) пункт 19 викласти в такій редакції:\n\n\"19. Державному підприємству, що здійснює діяльність з оптового постачання електричної енергії:\n\nу шестимісячний строк з дня набрання чинності цим Законом розробити та подати Регулятору проект правил ринку \"на добу наперед\" та внутрішньодобового ринку;\n\nдо початку діяльності гарантованого покупця як окремого підприємства виконувати функції, права та обов’язки гарантованого покупця, зокрема щодо укладення відповідно до цього Закону договорів купівлі-продажу електричної енергії за \"зеленим\" тарифом (у тому числі договорів, укладених відповідно до частини четвертої статті 71 Закону України \"Про ринок електричної енергії\"), організації проведення аукціонів з розподілу квот підтримки та укладення договорів з переможцями аукціонів\";\n\n13) у тексті Закону слова \"балансуюча група виробників за \"зеленим\" тарифом\" в усіх відмінках замінити словами \"балансуюча група гарантованого покупця\" у відповідному відмінку.\n\nII. Прикінцеві та перехідні положення\n\n1. Цей Закон набирає чинності з дня, наступного за днем його опублікування.\n\n2. До початку діяльності гарантованого покупця, який має бути утворений відповідно до Закону України \"Про ринок електричної енергії\", функції, права та обов’язки гарантованого покупця, що випливають з цього Закону, виконує державне підприємство, що здійснює діяльність з оптового постачання електричної енергії.\n\n{Пункт 3 розділу II виключено на підставі Закону № 3220-IX від 30.06.2023 }\n\n4. {Абзац перший пункту 4 розділу II виключено на підставі Закону № 2046-IX від 15.02.2022 }\n\nСуб’єкти господарювання, які виробляють або мають намір виробляти електричну енергію з біомаси та/або біогазу на об’єктах електроенергетики або чергах їх будівництва, мають право брати участь в аукціонах з розподілу квоти підтримки на добровільних засадах незалежно від дати введення об’єктів електроенергетики або черг їх будівництва в експлуатацію.\n\n5. Кабінету Міністрів України:\n\nпротягом трьох місяців з дня набрання чинності цим Законом забезпечити розроблення та затвердження порядку проведення аукціонів з розподілу квоти підтримки;\n\n{Абзац третій пункту 5 розділу II виключено на підставі Закону № 3220-IX від 30.06.2023 }\n\nпротягом шести місяців з дня набрання чинності цим Законом розробити та подати до Верховної Ради України законопроект про запровадження стимулюючих механізмів встановлення на електростанціях потужностей для акумуляції електричної енергії.\n\n{Абзац п'ятий пункту 5 розділу II виключено на підставі Закону № 3220-IX від 30.06.2023 }\n\n6. Національній комісії, що здійснює державне регулювання у сферах енергетики та комунальних послуг:\n\nпротягом двох місяців з дня набрання чинності цим Законом забезпечити розроблення та затвердження типового договору, передбаченого статтею 71 Закону України \"Про ринок електричної енергії\";\n\nпротягом трьох місяців з дня набрання чинності цим Законом забезпечити розроблення та затвердження типового договору купівлі-продажу електричної енергії між гарантованим покупцем та суб’єктом господарювання, який за результатами аукціону набув право на підтримку;\n\nпротягом трьох місяців з дня набрання чинності цим Законом привести свої нормативно-правові акти у відповідність із цим Законом.\n\n7. Міністерству екології та природних ресурсів України протягом трьох місяців з дня набрання чинності цим Законом забезпечити розроблення та затвердження порядку здійснення контролю за граничними значеннями викидів забруднюючих речовин суб’єктів господарювання, що виробляють електричну енергію з твердого відновленого палива з побутових відходів, а також типової форми, що засвідчує відповідність обсягів викидів об’єкта електроенергетики, що виробляє електричну енергію з твердого відновленого палива з побутових відходів, граничним значенням викидів забруднюючих речовин.\n\nПрезидент України\n\nП.ПОРОШЕНКО\n\nм. Київ\n\n25 квітня 2019 року\n\n№ 2712-VIII\n\nПро внесення змін до деяких законів України щодо забезпечення конкурентних умов виробництва електричної енергії з альтернативних джерел енергії\nЗакон України від 25.04.2019 № 2712-VIII\n\nРедакція від 27.07.2023 , підстава — 3220-IX\nПостійна адреса:\nhttps://zakon.rada.gov.ua/go/2712-19\nЗаконодавство України\nстаном на 22.02.2026\n\nчинний"
    }
  ],
  "definitions": []
}