{
  "id": "ua-law-3369-15",
  "type": "statute",
  "title": "Закон України (3369-15)",
  "title_en": "",
  "short_name": "3369-15",
  "status": "in_force",
  "issued_date": "2006-01-19",
  "url": "https://zakon.rada.gov.ua/laws/show/3369-15",
  "description": "Official legislative act of Ukraine ingested from the Verkhovna Rada legal portal.",
  "provisions": [
    {
      "provision_ref": "art1",
      "section": "1",
      "title": "Стаття 1. Визначення термінів",
      "content": "У цьому Законі нижченаведені терміни вживаються у такому\nзначенні:\nаналіз ризиків - процес оцінки біологічних, екологічних та\nекономічних даних з метою визначення необхідності здійснення\nконтролю за регульованими шкідливими організмами та необхідних\nфітосанітарних заходів;\nантагоніст - організм (звичайно патоген), який не завдає\nзначної шкоди рослині і може використовуватися для здійснення\nбіологічного контролю;\nбіологічний контроль - це спосіб контролю за регульованими\nшкідливими організмами з використанням біологічних контрольних\nорганізмів чи їх природних ворогів, антагоністів, конкурентів, що\nсамовідтворюються;\nбіологічний контрольний організм - природний ворог,\nантагоніст, конкурент або інша мікроскопічна біотична одиниця, що\nвідтворюється сама та використовується для боротьби із\nрегульованими шкідливими організмами;\nвантаж - певна кількість об'єктів регулювання, які\nтранспортуються з однієї країни до іншої або в межах України і на\nякі поширюється єдиний міжнародний фітосанітарний або карантинний\nсертифікат (вантаж може складатися з однієї або більше партій);\nвизначення фітосанітарної небезпеки - процес визначення\nкількості регульованих шкідливих організмів, які можуть бути\nпотенційно занесені на територію України шляхом ввезення об'єктів\nрегулювання;\nдержавний нагляд - діяльність державних органів у сфері\nкарантину рослин, що здійснюється періодично, з метою забезпечення\nдотримання особами фітосанітарних заходів у процесі виробництва,\nзберігання, транспортування, реалізації, в тому числі експорту,\nімпорту об'єктів регулювання, встановлених законодавством;\nдодаткова декларація - заява, що супроводжує міжнародний\nфітосанітарний сертифікат на вимогу країни-імпортера, в якій\nзазначається додаткова інформація щодо фітосанітарного стану\nоб'єктів регулювання;\nекономічний поріг шкодочинності - рівень витрат на здійснення\nфітосанітарних заходів;\nзаінтересовані партнери - члени міжнародних організацій,\nсуб'єкти договорів, стороною яких є Україна, що регулюють\nздійснення фітосанітарних заходів;\nзанесення - проникнення регульованого шкідливого організму,\nяке призводить до його укорінення;\nзараження - присутність в об'єкті регулювання живого\nрегульованого шкідливого організму, який становить загрозу для\nрослин;\nзона - офіційно визначена країна, територія країни або\nтериторія декількох країн;\nзона, вільна від регульованого шкідливого організму - зона, в\nякій науково підтверджена відсутність регульованого шкідливого\nорганізму і ця умова офіційно підтримується протягом визначеного\nперіоду;\nзона з незначною кількістю регульованих шкідливих\nорганізмів - зона, яка визначена Державною службою з карантину\nрослин України, у якій регульований шкідливий організм наявний у\nкількості, що перевищує економічний поріг шкодочинності, і\nпідлягає нагляду, контролю та/або знищенню;\nінспектування - візуальна перевірка об'єктів регулювання для\nвизначення наявності регульованих шкідливих організмів та/або\nвідповідності фітосанітарним правилам;\nкарантин - утримання об'єктів регулювання у визначених місцях\nдля проведення їх моніторингу або подальшого інспектування,\nфітосанітарної експертизи та/або обробки;\nкарантинний дозвіл (на імпорт або транзит) - офіційний\nдокумент, що дозволяє імпорт або транзит об'єктів регулювання\nвідповідно до визначених фітосанітарних заходів;\nкарантинна зона - територія, на якій запроваджено карантинний\nрежим у зв'язку з виявленням карантинного організму;\nкарантинний нагляд - нагляд за імпортованим вантажем після\nзавершення митного оформлення та/або вивезеним з карантинної зони\nдо місця призначення;\nкарантинний організм - вид шкідливого організму, який у разі\nзанесення або обмеженого поширення на території України може\nзавдати значної шкоди рослинам і рослинним продуктам;\nкарантин рослин - система заходів, спрямованих на запобігання\nзанесенню та/або поширенню регульованих шкідливих організмів або\nзабезпечення контролю за ними (локалізації);\nкарантинний режим - особливий правовий режим, що передбачає\nсистему фітосанітарних заходів, які здійснюються у карантинній\nзоні з метою локалізації та ліквідації карантинних організмів;\nкарантинний сертифікат - документ, який видається органами\nДержавної служби з карантину рослин України та засвідчує\nфітосанітарний стан об'єктів регулювання, що вивозяться та/або\nввозяться у карантинну зону, транспортуються територією України;\nліквідація - знищення регульованих шкідливих організмів\nвідповідно до вимог фітосанітарних заходів;\nлокалізація - здійснення фітосанітарних заходів з метою\nзапобігання поширенню регульованого шкідливого організму;\nмоніторинг - офіційний триваючий процес для перевірки\nфітосанітарного стану або статусу шкідливих організмів;\nнагляд - процес збору та реєстрації державними органами у\nсфері карантину рослин даних про наявність або відсутність\nрегульованого шкідливого організму у визначеній зоні за допомогою\nспостереження, моніторингу та інших процедур;\nнадзвичайні обставини - обставини, за яких підтверджена або\nпідозрюється присутність карантинного організму в країні\nпоходження або транзиту, що може спричинити невиправну шкоду\nздоров'ю чутливих до цього організму рослин по всій території\nУкраїни чи в частині України у разі імпорту чутливих до цього\nорганізму об'єктів регулювання, які можуть переносити карантинний\nорганізм;\nналежний рівень фітосанітарного захисту - рівень захисту,\nвизначений для здійснення фітосанітарних заходів;\nнасіння - насіннєвий матеріал, не призначений для споживання\nта переробки;\nоб'єкт - місце вирощування, виробництва, зберігання та\nпереробки рослин та рослинних продуктів;\nоб'єкти регулювання - будь-яка рослина, продукт рослинного\nпоходження, місце зберігання, упаковка, засоби перевезення,\nконтейнери, ґрунт та будь-які інші організми, об'єкти або\nматеріали, здатні переносити чи поширювати регульовані шкідливі\nорганізми;\nособа - юридична та/або фізична особа;\nобробка - офіційно затверджена процедура, спрямована на\nзнищення, позбавлення здатності до росту, розвитку чи майбутньому\nрозмноженню регульованих шкідливих організмів;\nобстеження - збір та реєстрація даних огляду, моніторингу та\nінших процедур, пов'язаних з визначенням наявності або відсутності\nрегульованого шкідливого організму в даній зоні (ареалі);\nоцінка фітосанітарних ризиків - оцінка вірогідності,\nбіологічних, екологічних та/або економічних наслідків занесення чи\nпоширення регульованих шкідливих організмів;\nповідомлення про ризик - обмін інформацією про ризик появи,\nпоширення регульованого шкідливого організму;\nповторна фітосанітарна (арбітражна) експертиза -\nфітосанітарна експертиза, яка проводиться на вимогу особи, що\nоскаржує результати попередньої фітосанітарної експертизи;\nпроцедура перевірки - будь-які дії з визначення\nфітосанітарного стану об'єктів регулювання;\nпункт карантину рослин - спеціально облаштоване місце, в\nякому визначається фітосанітарний стан об'єкта регулювання;\nрегульована зона - зона, де здійснюються фітосанітарні заходи\nз метою запобігання занесенню та/або поширенню карантинних\nорганізмів під час ввезення або вивезення об'єкта регулювання;\nрегульований некарантинний шкідливий організм - некарантинний\nшкідливий організм, наявність якого в насіннєвому та садивному\nматеріалі справляє економічно неприйнятний вплив на очікуване\nвикористання цих рослин і внаслідок чого підлягає регулюванню;\nрегульований шкідливий організм - карантинний організм або\nрегульований некарантинний шкідливий організм;\nризик - можливість наявності та вірогідний масштаб наслідків\nнесприятливої події протягом визначеного періоду;\nрослини - рослини та їх частини, у тому числі насіння частини\nживих рослин, фрукти, овочі, бульби, бульбоцибулини, цибулини,\nкореневища, зрізані квіти, гілля з пагонами і листям, зрізані\nдерева, культури рослинних тканин, крім тих, до яких\nзастосовується метод заморожування або термообробки;\nсписок А1 - перелік карантинних організмів, відсутніх у\nдержавах - членах Європейської та Середземноморської організації\nзахисту рослин (ЄОЗР);\nсписок А2 - перелік карантинних організмів, наявних\nщонайменше в одній державі - члені ЄОЗР, але не поширених, що\nофіційно контролюється (локалізується);\nспостереження - процес збирання та обробки даних щодо\nнаявності або відсутності регульованого шкідливого організму;\nстатус шкідливого організму (в зоні) - визнання державними\nорганами у сфері карантину рослин присутності або відсутності на\nданий час шкідливого організму в зоні, включаючи за необхідності\nдані про його географічне поширення, на підставі експертної думки,\nщо базується на поточних та минулих повідомленнях про шкідливий\nорганізм та іншій інформації;\nуправління ризиками - процес визначення заходів, які\nздійснюються з метою зменшення рівня ризику;\nфітосанітарна експертиза - перевірка та аналіз об'єктів\nрегулювання в лабораторних умовах на предмет наявності або\nвідсутності регульованих шкідливих організмів;\nфітосанітарний сертифікат - сертифікат, що засвідчує\nфітосанітарний стан об'єктів регулювання;\nфітосанітарний стан - наявність або відсутність регульованих\nшкідливих організмів в об'єктах регулювання;\nфітосанітарні заходи - будь-які заходи, включаючи усі\nвідповідні закони, нормативно-правові акти, фітосанітарні правила,\nвимоги та процедури, що є обов'язковими для виконання органами\nдержавної влади та особами;\nфітосанітарні правила - встановлені нормативно-правовими\nактами правила із запобігання занесенню та/або поширенню\nкарантинних організмів та обмеження економічного впливу\nрегульованих некарантинних шкідливих організмів, включаючи\nпроцедури фітосанітарної сертифікації;\nфітосанітарна процедура - порядок, встановлений центральним\nорганом виконавчої влади з питань аграрної політики у сфері\nкарантину рослин, та спосіб застосування фітосанітарних правил,\nвключаючи проведення огляду, обстеження, аналізу, інспектування та\nздійснення контролю за знезараженням об'єктів регулювання;\nфумігація (знезараження) - обробка хімічною речовиною в\nгазоподібному стані, що повністю або головним чином охоплює товар;\nшкідливий організм - будь-який вид, штам або біотип рослин,\nтварин, патогенний агент, шкідливий для рослин чи продуктів\nрослинного походження, у тому числі комахи, кліщі, грибки,\nбактерії, віруси, нематоди та бур'яни."
    },
    {
      "provision_ref": "art2",
      "section": "2",
      "title": "Стаття 2. Законодавство про карантин рослин",
      "content": "Законодавство про карантин рослин базується на Конституції\nУкраїни ( 254к/96-ВР ) і складається з цього Закону та інших\nнормативно-правових актів, що прийняті відповідно до них.\nСтаття 3. Органи, що здійснюють державне управління у сфері\nкарантину рослин\nДержавне управління у сфері карантину рослин здійснюється\nКабінетом Міністрів України, центральним органом виконавчої влади\nз питань аграрної політики, органами Державної служби з карантину\nрослин України.\nСтаття 4. Повноваження Кабінету Міністрів України у сфері\nкарантину рослин\nДо повноважень Кабінету Міністрів України у сфері карантину\nрослин належать:\nзабезпечення здійснення державної політики у сфері карантину\nрослин;\nрозроблення і здійснення відповідних загальнодержавних\nпрограм;\nспрямування та координація діяльності органів Державної\nслужби з карантину рослин України;\nукладення міжнародних договорів від імені Уряду України,\nвключаючи договори про визнання еквівалентності певних\nфітосанітарних заходів;\nзапровадження та скасування карантинного режиму в порядку,\nвстановленому цим Законом;\nвстановлення для органів Державної служби з карантину рослин\nУкраїни переліку платних послуг та їх розміру;\nзатвердження переліку об'єктів регулювання, порядку видачі\nкарантинного дозволу, карантинного сертифіката, фітосанітарного\nсертифіката, фітосанітарного сертифіката на реекспорт та строку їх\nдії;\nздійснення інших повноважень у сфері карантину рослин\nвідповідно до Конституції ( 254к/96-ВР ) та законів України.\nСтаття 5. Повноваження центрального органу виконавчої влади з\nпитань аграрної політики у сфері карантину рослин\nДо повноважень центрального органу виконавчої влади з питань\nаграрної політики належать:\nвидання наказів з управління у сфері карантину рослин;\nздійснення державної політики у сфері карантину рослин;\nпризначення і звільнення з посади керівника та заступників\nкерівника Головної державної інспекції з карантину рослин України;\nзатвердження переліку регульованих шкідливих організмів;\nзатвердження організаційної структури і штатної чисельності\nДержавної служби з карантину рослин України;\nздійснення інших повноважень у сфері карантину рослин\nвідповідно до закону.\nСтаття 6. Завдання та система Державної служби з карантину\nрослин України\nЗавданнями Державної служби з карантину рослин України є:\nохорона території України від занесення регульованих\nшкідливих організмів;\nвиявлення, локалізація і ліквідація регульованих шкідливих\nорганізмів;\nзапобігання проникненню регульованих шкідливих організмів у\nзони, вільні від таких регульованих шкідливих організмів на\nтериторії України;\nздійснення державного контролю за дотриманням карантинного\nрежиму і проведенням заходів з карантину рослин при вирощуванні,\nзаготівлі, вивезенні, ввезенні, транспортуванні, зберіганні,\nпереробці, реалізації та використанні об'єктів регулювання;\nреєстрація осіб, які здійснюють господарську діяльність,\nпов'язану з виробництвом та обігом об'єктів регулювання.\nДержавна служба з карантину рослин України включає:\nГоловну державну інспекцію з карантину рослин України, що\nзнаходиться у сфері управління центрального органу виконавчої\nвлади з питань аграрної політики і підпорядковується йому;\nЦентральну науково-дослідну карантинну лабораторію, яка\nзнаходиться у віданні Головної державної інспекції з карантину\nрослин України;\nдержавні інспекції з карантину рослин Автономної Республіки\nКрим, областей, міст Києва і Севастополя, пункти карантину рослин\nу районах, морських, річкових портах (на пристанях), на\nвідповідних залізничних станціях, в аеропортах (на аеродромах), на\nпідприємствах поштового зв'язку, шосейних шляхах, автовокзалах,\nавтостанціях, пунктах пропуску на державному кордоні України,\nзональні та обласні карантинні лабораторії.\nУ разі необхідності пункти карантину рослин можуть\nстворюватись і на інших об'єктах, діяльність яких пов'язана із\nзаготівлею, вивезенням, ввезенням, транспортуванням, реалізацією і\nвикористанням об'єктів регулювання.\nСтаття 7. Повноваження Головної державної інспекції з\nкарантину рослин України\nДо повноважень Головної державної інспекції з карантину\nрослин України належать:\nвизначення відповідно до закону порядку ввезення, вивезення\nта використання рослин і рослинних продуктів, у тому числі за\nпогодженням з карантинними службами інших держав відповідно до\nміжнародних договорів України;\nвивчення видового складу, біології та екології регульованих\nшкідливих організмів, розробка прогнозу їх поширення з метою\nзапобігання занесенню та/або поширенню;\nрозробка проектів нормативно-правових актів у сфері карантину\nрослин;\nведення баз даних та інформування громадськості та\nзаінтересованих партнерів про виявлення, наявність, поширення,\nлокалізацію та за необхідності ліквідацію регульованих шкідливих\nорганізмів;\nпроведення інспектування та фітосанітарної експертизи\nоб'єктів регулювання;\nздійснення державного контролю за виконанням фітосанітарних\nзаходів;\nвидача відповідно до закону карантинних дозволів;\nздійснення координації моніторингу, виявлення та\nідентифікації регульованих шкідливих організмів в Україні;\nпідготовка переліку регульованих шкідливих організмів;\nпідготовка переліку об'єктів регулювання;\nздійснення контролю за використанням біологічних контрольних\nорганізмів;\nвнесення подання до Кабінету Міністрів України про\nзапровадження або скасування карантинного режиму;\nпроведення науково-дослідних робіт у сфері карантину рослин;\nконтроль за проведенням фумігації (знезараження) особами\nоб'єктів регулювання, які переміщуються через державний кордон\nУкраїни та/або кордони карантинних зон;\nпризначення і звільнення з посад керівників державних\nінспекцій з карантину рослин (їх заступників) Автономної\nРеспубліки Крим, областей, міст Києва і Севастополя;\nпредставництво України у міжнародних організаціях відповідно\nдо встановленого законом порядку;\nпроведення спеціальних досліджень спільно з національними\nорганізаціями з карантину та захисту рослин інших країн щодо\nоцінки відповідності (невідповідності) об'єктів регулювання\nфітосанітарним правилам;\nнадання повідомлень заінтересованим партнерам про\nфітосанітарні заборони чи обмеження;\nвстановлення спеціально визначеного відсотка вантажів, які\nпідлягають вибірковому фітосанітарному прикордонному контролю;\nведення загальнодержавного реєстру осіб, діяльність яких\nвідповідно до статті 27 цього Закону підлягає реєстрації;\nнадання відповідей на запити стосовно фітосанітарних заходів.\nПроведення фумігації (знезараження) об'єктів регулювання, які\nпереміщуються через державний кордон України та карантинні зони,\nпідлягає ліцензуванню відповідно до закону.\nДержавна служба з карантину рослин України для виконання\nсвоїх повноважень взаємодіє із центральними органами виконавчої\nвлади, Радою міністрів Автономної Республіки Крим та місцевими\nдержавними адміністраціями.\nСтаття 8. Повноваження державних інспекцій з карантину рослин\nАвтономної Республіки Крим, областей, міст Києва і\nСевастополя\nДо повноважень державних інспекцій з карантину рослин\nАвтономної Республіки Крим, областей, міст Києва і Севастополя\nналежать:\nвидача фітосанітарних та карантинних сертифікатів на рослини,\nпродукти рослинного походження та інші об'єкти регулювання;\nінспектування та проведення фітосанітарної експертизи рослин,\nпродуктів рослинного походження та інших об'єктів регулювання, що\nпереміщуються територією України, через державний кордон України\nта карантинні зони (у тому числі тих, що надходять у багажі,\nпоштових відправленнях і ручній поклажі пасажирів);\nреєстрація осіб, діяльність яких відповідно до статті 27\nцього Закону підлягає реєстрації;\nорганізація та контроль за проведенням обробки і фумігації\n(знезараження) рослин, продуктів рослинного походження та інших\nоб'єктів регулювання, які переміщуються через державний кордон\nУкраїни та карантинні зони;\nздійснення державного контролю за проведенням фітосанітарних\nзаходів, що застосовуються до карантинних організмів відповідно до\nзакону та міжнародних договорів України;\nорганізація і проведення систематичних обстежень земель\nсільськогосподарського призначення і земель лісового фонду,\nпунктів карантину рослин та прилеглої до них території, місць\nобігу рослин, продуктів рослинного походження та інших об'єктів\nрегулювання;\nздійснення державного контролю за діяльністю розсадників,\nдержавних сортодільниць, оранжерей і теплиць, діяльність яких\nпов'язана з обігом рослин, насіння і садивного матеріалу;\nздійснення державного контролю за виробництвом та обігом\nрослин, продуктів рослинного походження та інших об'єктів\nрегулювання;\nвжиття відповідно до законодавства термінових заходів для\nлокалізації та ліквідації карантинних організмів, запобігання їх\nпоширенню;\nздійснення термінових заходів для локалізації та/або\nліквідації карантинних організмів;\nпоширення інформації у сфері карантину рослин серед осіб;\nпоширення інформації та за необхідності запровадження\nнавчання виробників рослин, продуктів рослинного походження та\nінших об'єктів регулювання стосовно ідентифікації відповідних\nкарантинних організмів;\nвнесення подань до відповідних державних адміністрацій про\nзапровадження та скасування карантинного режиму.\nСтаття 9. Посадові особи, які здійснюють державний контроль з\nкарантину рослин\nОрганізація та здійснення державного контролю покладаються на\nГоловного державного інспектора з карантину рослин України,\nголовних державних інспекторів з карантину рослин Автономної\nРеспубліки Крим, областей, міст Києва і Севастополя, їх\nзаступників і державних інспекторів з карантину рослин.\nГоловним державним інспектором з карантину рослин України є\nкерівник Головної державної інспекції з карантину рослин України,\nякий призначається і звільняється з посади центральним органом\nвиконавчої влади з питань аграрної політики.\nКерівник Головної державної інспекції з карантину рослин\nУкраїни має заступників, у тому числі одного першого, які\nпризначаються і звільняються з посади за поданням керівника\nГоловної державної інспекції з карантину рослин України\nцентральним органом виконавчої влади з питань аграрної політики.\nКерівники державних інспекцій з карантину рослин (їх\nзаступники) Автономної Республіки Крим, областей, міст Києва і\nСевастополя призначаються і звільняються з посади керівником\nГоловної державної інспекції з карантину рослин України. Керівники\nдержавних інспекцій з карантину рослин Автономної Республіки Крим,\nобластей, міст Києва і Севастополя є головними державними\nінспекторами з карантину рослин відповідно Автономної Республіки\nКрим, областей, міст Києва і Севастополя.\nДержавними інспекторами з карантину рослин є спеціалісти\nДержавної служби з карантину рослин України.\nНа посадових осіб, яким надано повноваження державних\nінспекторів з карантину рослин, поширюється дія Закону України\n\"Про державну службу\" ( 3723-12 ).\nПосадовим особам, яким надано повноваження державних\nінспекторів з карантину рослин, стаж державної служби\nзараховується з дня набрання чинності Законом України \"Про\nкарантин рослин\".\nЗавідувачі Центральною науково-дослідною, зональними,\nобласними та міськими карантинними лабораторіями, пунктами\nкарантину рослин у районах, у морських, річкових портах (на\nпристанях), на відповідних залізничних станціях, в аеропортах (на\nаеродромах), на підприємствах поштового зв'язку, автомобільних\nшляхах сполучення, автовокзалах, автостанціях, ринках, пунктах\nпропуску на державному кордоні України, митницях призначаються і\nзвільняються з посади керівником Головної державної інспекції з\nкарантину рослин України.\nДержавні інспектори з карантину рослин забезпечуються\nформеним одягом за рахунок коштів Державного бюджету України.\nЗразки форменого одягу та знаки розрізнення, строки їх\nносіння та порядок забезпечення встановлюються Кабінетом Міністрів\nУкраїни.\nСтаття 10. Права та обов'язки посадових осіб, які здійснюють\nдержавний контроль та нагляд\nГоловний державний інспектор з карантину рослин України,\nГоловний державний інспектор з карантину рослин Автономної\nРеспубліки Крим, головні державні інспектори з карантину рослин\nобластей, міст Києва і Севастополя очолюють відповідну інспекцію з\nкарантину рослин, здійснюють державний контроль за додержанням\nзаконодавства у сфері карантину рослин.\nДержавні інспектори з карантину рослин у межах своїх\nповноважень мають право:\nпроводити фітосанітарні процедури до об'єктів регулювання;\nзатримувати об'єкти регулювання для інспектування та\nфітосанітарної експертизи, якщо вони переміщуються без відповідних\nфітосанітарних документів або не відповідають фітосанітарним\nвимогам;\nздійснювати державний контроль та нагляд, інспектування та\nмоніторинг відповідної території, об'єктів регулювання;\nотримувати інформацію, необхідну для здійснення повноважень\nвідповідно до закону;\nпроводити відбір зразків з партії рослин і рослинних\nпродуктів для проведення фітосанітарної експертизи відповідно до\nзакону;\nвидавати в межах своїх повноважень розпорядження, що\nпідлягають обов'язковому виконанню, на здійснення фітосанітарних\nзаходів;\nнадавати висновки органам страхування щодо завданих збитків\nвнаслідок ліквідації карантинних організмів;\nнакладати у порядку, встановленому законом, адміністративні\nстягнення на осіб, винних у порушенні законодавства про карантин\nрослин;\nбезперешкодного доступу до потужностей (об'єктів) виробництва\nта обігу об'єктів регулювання рослин за наявності підстав для\nпроведення перевірок, визначених цим та іншими законами України,\nта за умови надання особам офіційного направлення на перевірку, в\nякому зазначаються дата його видачі, назва органу Державної служби\nз карантину рослин України, мета, вид перевірки, підстави, дата\nпочатку та дата закінчення перевірки, посади, звання та прізвища\nпосадових осіб органу Державної служби з карантину рослин України,\nякі проводитимуть перевірку. Направлення на перевірку є дійсним за\nумови наявності підпису керівника органу Державної служби з\nкарантину рослин України, скріпленого печаткою органу Державної\nслужби з карантину рослин України. Ненадання цих документів або їх\nнадання з порушенням вимог, встановлених у цій статті, є підставою\nдля недопущення посадових осіб органу Державної служби з карантину\nрослин України до проведення перевірки. Проведення перевірок\nорганами Державної служби з карантину рослин України не повинно\nпорушувати встановленого режиму роботи осіб.\nГоловний державний інспектор з карантину рослин України,\nГоловний державний інспектор з карантину рослин Автономної\nРеспубліки Крим, головні державні інспектори з карантину рослин\nобластей, міст Києва і Севастополя та державні інспектори з\nкарантину рослин зобов'язані:\nу разі виявлення карантинних організмів протягом доби внести\nвідповідні подання про запровадження карантинного режиму;\nдіяти на підставі, у межах повноважень та у спосіб, що\nпередбачені законом, і додержуватися вимог нормативно-правових\nактів у сфері карантину рослин;\nзабезпечувати конфіденційність будь-якої інформації, яка\nстановить комерційну таємницю, за винятком випадків, передбачених\nзаконом;\nнадавати документи, які засвідчують їх повноваження;\nнадавати власникам об'єктів регулювання, які підлягають\nдержавному контролю, акти про результати нагляду, інспектування та\nмоніторингу.\nЗа порушення вимог цього Закону та інших нормативно-правових\nактів державні інспектори з карантину рослин несуть передбачену\nзаконом відповідальність.\nСтаття 11. Гарантії діяльності посадових осіб, які здійснюють\nдержавний контроль та нагляд\nГоловний державний інспектор з карантину рослин України,\nГоловний державний інспектор з карантину рослин Автономної\nРеспубліки Крим, головні державні інспектори з карантину рослин\nобластей, міст Києва і Севастополя, державні інспектори з\nкарантину рослин у своїй діяльності незалежні і керуються\nКонституцією України ( 254к/96-ВР ), цим Законом, іншими\nнормативно-правовими актами.\nРішення державного інспектора з карантину рослин щодо\nзаборони вирощування, вивезення, ввезення, транспортування (у тому\nчислі експорту, імпорту, транзиту), зберігання, реалізації чи\nвикористання об'єктів регулювання, прийняті в межах його\nповноважень, є обов'язковими для виконання.\nОбраза посадової особи, що здійснює державний контроль з\nкарантину рослин, а також опір, погрози, насильство та інші дії,\nщо перешкоджають виконанню покладених на неї обов'язків та\nповноважень, тягнуть за собою відповідальність згідно із законом."
    },
    {
      "provision_ref": "art12",
      "section": "12",
      "title": "Стаття 12. Права та обов'язки осіб щодо карантину рослин",
      "content": "Особи, які здійснюють господарську діяльність, пов'язану з\nвиробництвом, переробкою, зберіганням, транспортуванням і\nторгівлею рослинами та рослинними продуктами, мають право\nодержувати від органів Державної служби з карантину рослин України\nінформацію про фітосанітарний стан на відповідній території.\nОсобам, яким завдано шкоду внаслідок запровадження\nкарантинного режиму або у зв'язку з проведенням робіт щодо\nліквідації карантинних організмів, збитки відшкодовуються\nвідповідно до закону.\nОсоби, майно яких використовувалося з метою запобігання\nпоширенню і ліквідації карантинних організмів, мають право на\nвідшкодування завданих їм збитків відповідно до закону та у\nпорядку і розмірах, встановлених Кабінетом Міністрів України.\nОсоби, які здійснюють господарську діяльність, пов'язану з\nвиробництвом, переробкою, зберіганням, транспортуванням, торгівлею\nрослинами і рослинними продуктами, зобов'язані:\nвиконувати фітосанітарні правила та здійснювати фітосанітарні\nзаходи;\nвиконувати розпорядження органів Державної служби з карантину\nрослин України щодо проведення відповідних карантинних заходів;\nзареєструватися у відповідній інспекції з карантину рослин,\nякщо це вимагається згідно із статтею 27 цього Закону;\nподавати на вимогу спеціалістів Державної служби з карантину\nрослин України відомості про об'єкти регулювання;\nздійснювати систематичний моніторинг земельних угідь, які\nналежать їм на правах власності або користування, а також\nпотужностей (об'єктів), на яких здійснюється виробництво та/або\nобіг рослин, продуктів рослинного походження з метою виявлення\nрегульованих шкідливих організмів;\nнадавати інспекторам з карантину рослин безперешкодно доступ\nдо об'єктів регулювання на будь-якій стадії виробництва, переробки\nчи обігу для проведення інспектування, перевірки документації та\nвідбору зразків від об'єктів регулювання для визнання їх\nфітосанітарного стану в порядку, передбаченому цим Законом;\nсприяти проведенню карантинних заходів у карантинних та\nприлеглих до них зонах у разі виявлення карантинних організмів;\nзберігати усі фітосанітарні сертифікати, карантинні\nсертифікати та карантинні дозволи протягом одного року починаючи з\nдати видачі.\nПравила фітосанітарного контролю є обов'язковими для\nвиконання органами державної влади та особами.\nОсоби та органи державної влади зобов'язані сприяти державним\nінспекторам з карантину рослин у виконанні ними своїх повноважень."
    },
    {
      "provision_ref": "art13",
      "section": "13",
      "title": "Стаття 13. Фітосанітарна експертиза",
      "content": "Фітосанітарна експертиза об'єктів регулювання проводиться з\nметою виявлення та/або ідентифікації регульованих шкідливих\nорганізмів. Фітосанітарну експертизу проводять карантинні\nлабораторії Державної служби з карантину рослин України,\nакредитовані згідно із законом та уповноважені Головною державною\nінспекцією з карантину рослин України проводити необхідний аналіз\nвідповідно до міжнародних стандартів, інструкцій та рекомендацій.\nЦентральна науково-дослідна карантинна лабораторія\nорганізовує проведення науково-дослідних робіт у сфері карантину\nрослин, аналізу ризику, надає карантинним лабораторіям, зазначеним\nу частині першій цієї статті, методичну допомогу з питань\nкарантинної лабораторної діагностики.\nЦентральна науково-дослідна карантинна лабораторія проводить\nповторну фітосанітарну (арбітражну) експертизу на запит особи.\nРезультати повторної фітосанітарної (арбітражної) експертизи\nвважаються остаточними.\nПорядок проведення повторної фітосанітарної (арбітражної)\nекспертизи затверджується центральним органом виконавчої влади з\nпитань аграрної політики."
    },
    {
      "provision_ref": "art14",
      "section": "14",
      "title": "Стаття 14. Цілі фітосанітарних заходів",
      "content": "Органи, що здійснюють державне управління у сфері карантину\nрослин, вживають необхідні фітосанітарні заходи з метою досягнення\nтаких цілей:\nзахист життя та здоров'я рослин на території України від\nризиків внаслідок занесення та/або поширення регульованих\nшкідливих організмів в Україні або зменшення цих ризиків;\nзапобігання або обмеження будь-якої шкоди внаслідок занесення\nта/або поширення регульованих шкідливих організмів."
    },
    {
      "provision_ref": "art15",
      "section": "15",
      "title": "Стаття 15. Належний рівень фітосанітарного захисту",
      "content": "Центральний орган виконавчої влади з питань аграрної політики\nвизначає належний рівень фітосанітарного захисту.\nНалежний рівень фітосанітарного захисту визначається на\nпідставі:\nпідтвердженої наявності регульованих шкідливих організмів в\nУкраїні;\nпрогнозованої оцінки економічних витрат для\nсільськогосподарського та/або лісового виробництва, пов'язаних з\nзанесенням або подальшим поширенням регульованих шкідливих\nорганізмів в Україні;\nвизначення рівня ризику, прийнятного для сусідніх країн та\nзаінтересованих партнерів;\nміжнародних стандартів, інструкцій та рекомендацій;\nмінімізації негативного впливу фітосанітарних заходів на\nміжнародну та внутрішню торгівлю.\nСтаття 16. Розробка, перегляд, внесення змін та прийняття\nфітосанітарних заходів\nФітосанітарні заходи розробляються та/або переглядаються\nГоловною державною інспекцією з карантину рослин України і\nприймаються відповідними органами державної влади згідно з їх\nповноваженнями.\nРозробка та перегляд фітосанітарних заходів проводиться на\nпідставі:\nнаукових принципів, відповідних процесів та методів\nвиробництва;\nвідповідності методам інспектування, відбору зразків та\nпроведення фітосанітарної експертизи;\nрівня поширеності регульованих шкідливих організмів,\nнаявності зон, у яких відсутні регульовані шкідливі організми, або\nзон з незначною їх кількістю;\nекологічних умов та умов навколишнього природного середовища;\nметодів обробки;\nміжнародних стандартів у сфері карантину та захисту рослин;\nрезультатів аналізу ризику, проведеного за методикою,\nрозробленою міжнародними організаціями;\nінформації, отриманої від міжнародних організацій, що\nвикористовується заінтересованими партнерами.\nПід час розроблення та здійснення фітосанітарних заходів щодо\nімпортованих об'єктів регулювання необхідно враховувати статус\nрегульованих шкідливих організмів в Україні порівнюючи із статусом\nрегульованих шкідливих організмів у країні походження.\nЗабороняється довільна або необґрунтована дискримінація\nзаінтересованих партнерів, що імпортують до України об'єкти\nрегулювання з країн, у яких статус регульованого шкідливого\nорганізму такий, як в Україні.\nФітосанітарні заходи, які здійснюються в іншій країні,\nвважаються еквівалентними тим, що застосовуються в Україні, якщо\nтака країна об'єктивно доведе, що ці заходи відповідають рівню\nзахисту рослин або перевищують його порівняно з тими, що\nздійснюються в Україні.\nФітосанітарні заходи, включаючи фітосанітарні правила,\nпідлягають перегляду та оновленню в міру надходження нової науково\nобґрунтованої інформації або важливих (істотних) коментарів від\nзаінтересованих партнерів.\nФітосанітарні заходи переглядаються не пізніше ніж протягом\nшести місяців після їх прийняття або останнього перегляду.\nУсі фітосанітарні заходи, прийняті за надзвичайних обставин,\nпереглядаються та оновлюються не пізніше 6 місяців від дати їх\nприйняття або останнього перегляду, з метою забезпечення того, щоб\nтакі заходи досягали, але не перевищували належний рівень\nфітосанітарного захисту.\nПроведення огляду, обстеження, аналізу, знезараження та\nінспектування (оформлення фітосанітарного та карантинного\nсертифікатів) об'єктів регулювання здійснюється у порядку,\nвстановленому Кабінетом Міністрів України."
    },
    {
      "provision_ref": "art17",
      "section": "17",
      "title": "Стаття 17. Проведення аналізу ризику та управління ризиком",
      "content": "Результати аналізу ризику об'єктів регулювання оформляються\nписьмово і повинні містити таку інформацію:\nмета проведення аналізу;\nфакти виявлення регульованих шкідливих організмів та шляхи їх\nпроникнення (носії, тип передачі), укорінення та поширення;\nджерела інформації;\nвисновки щодо оцінки фітосанітарного ризику, включаючи\nвірогідність заподіяння шкоди рослинам та наслідки, що можуть бути\nцим викликані;\nваріанти управління ризиком та причини, за якими відхиляються\nальтернативні варіанти.\nРезультати аналізу ризику в письмовій та електронній формі\nповинні бути доступні для всіх заінтересованих осіб - як\nукраїнських, так і іноземних.\nПроведення аналізу ризику здійснюється Головною державною\nінспекцією з карантину рослин України.\nУправління ризиком полягає у зменшенні ризику для життя та\nздоров'я рослин відповідно до належного рівня фітосанітарного\nзахисту, який встановлений в Україні.\nПри розгляді альтернативних варіантів зменшення ризику\nзанесення карантинних організмів визначені фітосанітарні заходи не\nповинні обмежувати торгівлю більше, ніж необхідно для досягнення\nналежного рівня фітосанітарного захисту, враховуючи технічну та\nекономічну доцільність запропонованих альтернативних заходів.\nСтаття 18. Визначення ефективності іноземної національної\nорганізації захисту рослин\nВизначення ефективності іноземної національної організації\nзахисту рослин ґрунтується на об'єктивних критеріях, встановлених\nСекретаріатом Міжнародної конвенції з захисту рослин.\nПри визначенні ефективності іноземної національної\nорганізації захисту рослин також враховується періодичність\nвизнання недійсними фітосанітарних сертифікатів, які засвідчують\nвідсутність регульованих шкідливих організмів у вантажі з\nоб'єктами регулювання, що імпортується і які були видані\nуповноваженою посадовою особою іноземної національної організації\nзахисту рослин на вантаж з об'єктами регулювання, що імпортується,\nале були визнані недійсними в результаті фітосанітарної експертизи\nзразків цього вантажу.\nУсі розглянуті фактори та відповідні висновки, зроблені під\nчас оцінки ефективності іноземної національної організації захисту\nрослин, документуються та надаються іноземній національній\nорганізації захисту рослин за її запитом. У разі якщо іноземна\nкраїна звертається із запитом про проведення консультацій та\nнадання коментарів щодо оцінки її ефективності, розпочинаються\nконсультації, а результати та пояснення аналізуються на предмет\nнаявності підстав перегляду оцінки ефективності іноземної\nнаціональної організації захисту рослин."
    },
    {
      "provision_ref": "art19",
      "section": "19",
      "title": "Стаття 19. Повідомлення про здійснення фітосанітарних заходів",
      "content": "Для повідомлення про здійснення фітосанітарних заходів\nГоловна державна інспекція з карантину рослин України:\nу триденний строк після завершення розроблення фітосанітарних\nзаходів розміщує у періодичних виданнях відповідне повідомлення;\nінформує про фітосанітарні заходи Центр обробки запитів\nкраїн - членів Світової організації торгівлі і Світової\nорганізації торгівлі (далі - Центр обробки запитів), який доводить\nїх до країн - членів цієї організації з метою зменшення впливу на\nекспортні можливості заінтересованих партнерів.\nПовідомлення публікується не пізніше ніж за 60 днів до\nздійснення фітосанітарного заходу. Повідомлення складається за\nформою та вимогами відповідних міжнародних організацій або\nміжнародних договорів. У повідомленні зазначаються об'єкти\nрегулювання, яких стосується та/або на які вплине фітосанітарний\nзахід, з коротким змістом та обґрунтуванням щодо здійсненого\nзаходу.\nНа письмовий запит осіб чи заінтересованих партнерів Головна\nдержавна інспекція з карантину рослин України надає інформацію\nщодо фітосанітарних заходів із зазначенням у разі потреби\nположень, що істотно відрізняються від міжнародних стандартів.\nГоловна державна інспекція з карантину рослин України\nрозглядає письмові коментарі щодо надзвичайного фітосанітарного\nзаходу, отримані від заінтересованих партнерів та осіб, і за їх\nписьмовим запитом обговорює такі коментарі і враховує їх та\nрезультати обговорень при розгляді питання про внесення змін до\nнадзвичайного фітосанітарного заходу.\nУ разі виникнення надзвичайних обставин та, як наслідок,\nздійснення фітосанітарного заходу повідомлення публікується в\nофіційних друкованих виданнях органів державної влади.\nГоловна державна інспекція з карантину рослин України\nвизначає вплив надзвичайного фітосанітарного заходу на експортні\nможливості заінтересованих партнерів."
    },
    {
      "provision_ref": "art20",
      "section": "20",
      "title": "Стаття 20. Документація фітосанітарних заходів",
      "content": "Головна державна інспекція з карантину рослин України\nпротягом 10 календарних днів відповідає на всі питання та запити,\nпов'язані з фітосанітарними заходами, які отримані від Центру\nобробки запитів і включають:\nухвалені або запропоновані фітосанітарні заходи;\nпроцедури контролю, інспектування та ухвалення;\nпроцедури оцінки фітосанітарного ризику, фактори, що беруться\nдо уваги, та методи визначення належного рівня фітосанітарного\nзахисту;\nчленство та участь України у відповідних міжнародних\nорганізаціях або відповідних міжнародних договорах стосовно\nфітосанітарних заходів та тексти таких договорів.\nКабінет Міністрів України встановлює розмір плати, що\nстягується, за надання інформації заінтересованим партнерам та\nособам."
    },
    {
      "provision_ref": "art21",
      "section": "21",
      "title": "Стаття 21. Опублікування та здійснення фітосанітарних заходів",
      "content": "Фітосанітарні заходи в триденний термін після їх прийняття\nпублікуються в офіційних друкованих виданнях відповідних органів\nдержавної влади.\nФітосанітарні заходи здійснюються не раніше ніж через 6\nмісяців після опублікування, за винятком надзвичайних\nфітосанітарних заходів."
    },
    {
      "provision_ref": "art22",
      "section": "22",
      "title": "Стаття 22. Принципи застосування фітосанітарних заходів",
      "content": "Головна державна інспекція з карантину рослин України під час\nздійснення фітосанітарних заходів враховує:\nобсяги, необхідні для досягнення мети, зазначеної у статті 15\nцього Закону;\nнедопущення прихованого обмеження для міжнародної торгівлі;\nуникнення довільного їх встановлення або дискримінації\nміжнародної торгівлі.\nСтаття 23. Договори щодо еквівалентності фітосанітарних\nзаходів\nГоловна державна інспекція з карантину рослин України на\nвимогу заінтересованих партнерів проводить консультації про\nвизнання еквівалентності фітосанітарних заходів з метою подальшого\nукладення договорів про таку еквівалентність відповідно до закону.\nСтаття 24. Принципи процедур перевірки, інспектування та\nухвалення\nГоловна державна інспекція з карантину рослин України\nзабезпечує проведення перевірки, інспектування та ухвалення\nфітосанітарних заходів на підставі:\nвідповідності вимогам міжнародних стандартів у сфері\nкарантину та захисту рослин;\nконтролю за їх виконанням;\nвідбору зразків від об'єктів регулювання;\nзвернення особи про проведення перевірки, інспектування та\nухвалення;\nповідомлення особи про очікуваний час завершення цих\nпроцедур;\nпопередньо отриманих результатів про фітосанітарний стан;\nнауково обґрунтованої інформації, необхідної для проведення\nперевірки, інспектування та ухвалення;\nзахисту комерційних інтересів заявника;\nоплати за проведення процедури перевірки, інспектування та\nухвалення.\nСтаття 25. Встановлення переліку регульованих шкідливих\nорганізмів\nДержавна служба з карантину рослин України готує перелік\nрегульованих шкідливих організмів, який включає:\nкарантинні організми, відсутні в Україні (список 1);\nкарантинні організми, обмежено поширені в Україні (список 2);\nрегульовані некарантинні шкідливі організми.\nПерелік регульованих шкідливих організмів встановлюється на\nоснові переліків шкідливих організмів, які занесені до списків А1\nта А2 Європейської та Середземноморської організації захисту\nрослин та/або списків інших відповідних міжнародних організацій,\nякщо на основі оцінки фітосанітарного ризику встановлено високий\nрівень загрози занесення або поширення таких шкідливих організмів\nдля рослин на території України.\nРівень присутності регульованих некарантинних шкідливих\nорганізмів, який становить зараження, визначається для кожного\nвиду насіннєвого та садивного матеріалу.\nПерелік регульованих шкідливих організмів затверджується\nцентральним органом виконавчої влади з питань аграрної політики та\nпублікується в офіційних друкованих виданнях органів державної\nвлади.\nПерелік регульованих шкідливих організмів поновлюється за\nнеобхідності відповідно до статусу шкідливих організмів в Україні\nта змін у переліках А-1 та А-2 Європейської та Середземноморської\nорганізації захисту рослин та затверджується у термін, що не\nперевищує 30 днів, і публікується в офіційних друкованих виданнях\nорганів державної влади, а також в мережі Інтернет."
    },
    {
      "provision_ref": "art26",
      "section": "26",
      "title": "Стаття 26. Встановлення переліку об'єктів регулювання",
      "content": "Кабінет Міністрів України за поданням центрального органу\nвиконавчої влади з питань аграрної політики затверджує перелік\nоб'єктів регулювання.\nПерелік об'єктів регулювання складається відповідно до\nміжнародних стандартів, інструкцій та рекомендацій.\nУ переліку об'єктів регулювання визначаються об'єкти\nрегулювання з конкретних країн або зон країн походження, які\nзаборонені для імпорту внаслідок статусу регульованих шкідливих\nорганізмів на території, з якої походять такі об'єкти регулювання.\nЗміни до переліку об'єктів регулювання вносяться відповідно\nдо зміни статусу регульованих шкідливих організмів іноземної\nдержави, нової наукової інформації та міжнародних стандартів.\nСтаття 27. Реєстрація осіб, які здійснюють господарську\nдіяльність, пов'язану з виробництвом та обігом\nоб'єктів регулювання\nРеєстрації у відповідних державних інспекціях з карантину\nрослин Автономної Республіки Крим, областей, міст Києва і\nСевастополя підлягають особи, які:\nздійснюють господарську діяльність з обігу об'єктів\nрегулювання у карантинній та регульованій зонах;\nвиробляють насіннєвий та садивний матеріал;\nздійснюють біологічний контроль з використанням біологічних\nконтрольних організмів;\nздійснюють господарську діяльність з виробництва та\nмаркування дерев'яного пакувального матеріалу;\nздійснюють зберігання та переробку зерна.\nРеєстрація осіб проводиться на підставі результатів перевірки\nоб'єктів регулювання державним інспектором з карантину рослин.\nОсобам, зареєстрованим в органах Державної служби з карантину\nрослин України, надається реєстраційний номер.\nПлата за реєстрацію не стягується.\nПорядок реєстрації осіб визначається центральним органом\nвиконавчої влади з питань аграрної політики.\nСтаття 28. Система раннього попередження про карантинні\nорганізми\nОсоби проводять інспектування рослин, що ростуть на землях\nсільськогосподарського призначення, у розсадниках, садах, лісах,\nвідкритому ґрунті, теплицях та в інших місцях, включаючи місця для\nзберігання, переробки і транспортні засоби для переміщення\nоб'єктів регулювання.\nУ разі виявлення підозри зараження об'єктів регулювання\nрегульованими шкідливими організмами особа повинна протягом доби\nповідомити державного інспектора з карантину рослин.\nДержавний інспектор з карантину рослин здійснює фітосанітарні\nпроцедури з метою перевірки підозри наявності регульованого\nшкідливого організму. У разі підтвердження такої підозри державний\nінспектор з карантину рослин визначає фітосанітарні заходи,\nспрямовані на запобігання поширення, локалізації та/або ліквідації\nрегульованих шкідливих організмів, які повинні здійснюватися\nособами."
    },
    {
      "provision_ref": "art29",
      "section": "29",
      "title": "Стаття 29. Контроль за переміщенням об'єктів регулювання",
      "content": "Об'єкти регулювання переміщуються територією України за\nнаявності карантинного сертифіката у випадках:\nвивезення та/або ввезення об'єктів регулювання у карантинну\nзону;\nтранспортування імпортованих об'єктів регулювання, які\nзберігалися, перепаковувалися, розділялися на частини, змішувалися\nз іншими вантажами.\nКарантинний сертифікат видається державним інспектором з\nкарантину рослин не раніше, ніж за 14 діб до дати переміщення\nоб'єктів регулювання територією України на підставі проведених\nфітосанітарних процедур.\nДержавний інспектор з карантину рослин зобов'язаний прийняти\nрішення про видачу або відмову у видачі карантинного сертифіката\nпротягом 5 діб.\nРішення про відмову у видачі карантинного сертифіката\nнадається особі у письмовій формі.\nПідставами для прийняття рішення про відмову у видачі\nкарантинного сертифіката є:\nневідповідність об'єктів регулювання вимогам фітосанітарних\nзаходів;\nвиявлення зараження об'єктів регулювання регульованими\nшкідливими організмами;\nвідсутність реєстрації особи, передбаченої статтею 27 цього\nЗакону;\nневідповідність наявних об'єктів регулювання, заявлених\nособою для переміщення територією України;\nневиконання розпоряджень державного інспектора з карантину\nрослин щодо застосування фітосанітарних заходів;\nвідсутність оплати за видачу карантинного сертифіката.\nПідставами для анулювання карантинного сертифіката є:\nпорушення особою вимог фітосанітарних заходів, які визначені\nу карантинному сертифікаті;\nповідомлення особи про втрату карантинного сертифіката;\nпошкодження карантинного сертифіката, що не дає можливості\nвизначити фітосанітарний стан об'єктів регулювання;\nпідробка карантинного сертифіката.\nПорядок оформлення карантинних сертифікатів визначається\nКабінетом Міністрів України.\nПлата за видачу карантинного сертифіката справляється у\nпорядку, встановленому Кабінетом Міністрів України.\nОсоба, яка у встановленому порядку надала державному\nінспектору з карантину рослин усі необхідні документи та провела\nоплату і не отримала у визначені терміни рішення про видачу або\nвідмову у видачі карантинного сертифіката, має право здійснити\nзадеклароване переміщення об'єктів регулювання.\nОб'єкти регулювання, що надходять у зону, в якій відсутні\nрегульовані шкідливі організми, підлягають інспектуванню з метою\nвстановлення:\nвідсутності зараження регульованими шкідливими організмами;\nвідповідності їх фітосанітарним правилам.\nОб'єкти регулювання можуть переміщуватися в межах зони,\nвільної від регульованих шкідливих організмів, без наявності\nкарантинного сертифіката.\nРішення про відмову у видачі карантинного сертифіката може\nбути оскаржено до Головної державної інспекції з карантину рослин\nУкраїни або до суду.\nЗаява про оскарження рішення про відмову у видачі\nкарантинного сертифіката подається до Головної державної інспекції\nз карантину рослин України у строк, що не перевищує 10 днів після\nодержання відповідного рішення. Заява розглядається в 10-денний\nстрок.\nПро результати розгляду заявник повідомляється у письмовій\nформі."
    },
    {
      "provision_ref": "art30",
      "section": "30",
      "title": "Стаття 30. Інспектування об'єктів регулювання",
      "content": "Об'єкти регулювання підлягають інспектуванню з метою\nперевірки їх фітосанітарного стану відповідно до порядку,\nвизначеного центральним органом виконавчої влади з питань аграрної\nполітики.\nМитне оформлення об'єктів регулювання здійснюється лише після\nпроведення інспектування.\nУ разі якщо під час інспектування виявляється загроза\nпоширення регульованих шкідливих організмів, державний інспектор з\nкарантину рослин видає розпорядження про здійснення особою\nвідповідних фітосанітарних процедур.\nГоловна державна інспекція з карантину рослин України\nвизначає методи інспектування, відбору зразків та проведення\nфітосанітарної експертизи.\nСтаття 31. Місця виробництва або виробничі ділянки, вільні\nвід регульованих шкідливих організмів\nМісце виробництва або виробничі ділянки, вільні від\nрегульованих шкідливих організмів, є виробництво або ділянки, де\nна підставі інспектування офіційно встановлена відсутність\nрегульованих шкідливих організмів і за необхідності їх відсутність\nофіційно підтримується протягом визначеного періоду.\nМісця виробництва або виробничі ділянки, вільні від\nрегульованих шкідливих організмів, встановлюються на вимогу особи,\nщо займається виробництвом об'єктів регулювання.\nВідповідна державна інспекція з карантину рослин та особа, що\nзаймається виробництвом об'єктів регулювання, виконують процедури\nдля встановлення та/або підтримання статусу місця виробництва або\nвиробничої ділянки, вільних від регульованих шкідливих організмів.\nПорядок офіційного встановлення та/або підтримання статусу\nмісця виробництва або виробничої ділянки, вільних від регульованих\nшкідливих організмів, позбавлення такого статусу, його поновлення\nта інші умови офіційного встановлення місця виробництва або\nвиробничої ділянки визначається центральним органом виконавчої\nвлади з питань аграрної політики.\nКабінет Міністрів України встановлює розмір платежів за\nнадання послуг, зазначених у цій статті, згідно з чинним\nзаконодавством."
    },
    {
      "provision_ref": "art32",
      "section": "32",
      "title": "Стаття 32. Біологічний контроль за шкідливими організмами",
      "content": "Біологічні контрольні організми, що можуть бути використані з\nметою біологічного контролю за регульованими шкідливими\nорганізмами, а також вимоги до об'єктів та обладнання, що\nвикористовуються особами, які здійснюють біологічний контроль,\nвизначаються центральним органом виконавчої влади з питань\nаграрної політики.\nВикористання біологічних контрольних організмів може\nвважатися фітосанітарними заходами з локалізації та ліквідації\nкарантинних організмів, що здійснюється під контролем Головної\nдержавної інспекції з карантину рослин України.\nДержавна служба з карантину рослин України веде облік імпорту\nта використання біологічних контрольних організмів.\nСтаття 33. Порядок запровадження та скасування карантинного\nрежиму в Україні\nУ разі виявлення карантинних організмів на території України\nкарантинний режим запроваджується: у межах декількох областей\nКабінетом Міністрів України за поданням Головного державного\nінспектора з карантину рослин України; на території Автономної\nРеспубліки Крим, областей, декількох районів, району, населеного\nпункту чи території окремого господарства - відповідно Радою\nміністрів Автономної Республіки Крим, місцевою державною\nадміністрацією за поданням відповідно головних державних\nінспекторів з карантину рослин чи державних інспекторів з\nкарантину рослин.\nКарантинний режим запроваджується протягом доби з моменту\nвиявлення карантинного організму.\nОрган, що приймає рішення про запровадження або скасування\nкарантинного режиму, протягом доби повідомляє осіб, що\nрозташовані, перебувають або проживають у регульованій зоні.\nУ рішенні про запровадження карантинного режиму обов'язково\nзазначається таке:\nобставини, що спричинили запровадження карантинного режиму,\nвключаючи ідентифікацію конкретного карантинного організму;\nмежі карантинної та регульованої зон, у яких запроваджується\nкарантинний режим;\nчас, з якого запроваджується карантинний режим;\nфітосанітарні заходи, що здійснюються в карантинній зоні, та\nоргани, що їх здійснюють.\nСтаття 34. Фітосанітарні заходи, що застосовуються у\nкарантинній і регульованій зоні\nНа підставі та в порядку, встановлених законом, у карантинних\nі регульованих зонах здійснюються такі спеціальні заходи:\nінспектування та фітосанітарна експертиза об'єктів\nрегулювання;\nздійснення контролю за проведенням локалізації та ліквідації\nкарантинних організмів особами;\nзаборона вивезення з карантинних та регульованих зон\nзаражених карантинними організмами об'єктів регулювання;\nфумігація (знезараження) об'єктів регулювання;\nтехнічна переробка об'єктів регулювання, заражених\nкарантинними організмами.\nРослини, продукти рослинного походження та інші об'єкти\nрегулювання, заражені карантинними організмами, які неможливо\nзнезаразити або направити на технічну переробку, підлягають\nзнищенню в порядку, встановленому законом.\nМісцеві державні адміністрації, власники (уповноважені ними\nоргани) морських і річкових портів (пристаней), залізничних\nстанцій, аеропортів (аеродромів), підприємств поштового зв'язку,\nавтовокзалів (автостанцій), посадові особи митниць та пунктів\nпропуску на державному кордоні України, на автомобільних шляхах\nсполучення повинні сприяти державним інспекторам з карантину\nрослин у здійсненні карантинних заходів.\nВідшкодування збитків, що заподіяні внаслідок неправомірних\nдій органів та посадових осіб, які забезпечують виконання\nкарантинних заходів, здійснюється відповідно до закону."
    },
    {
      "provision_ref": "art35",
      "section": "35",
      "title": "Стаття 35. Заборона або обмеження імпорту",
      "content": "Забороняється імпорт об'єктів регулювання, що:\nзаражені карантинними шкідливими організмами;\nможуть спричинити занесення карантинних організмів на\nтериторію України;\nможуть збільшити популяцію місцевих регульованих шкідливих\nорганізмів до рівня, який не відповідає рівню фітосанітарного\nзахисту.\nІмпорт біологічних контрольних організмів для проведення\nнаукових досліджень або біологічного контролю здійснюється за\nнаявності карантинного дозволу.\nІмпорт шкідливих організмів, які завозяться для\nнауково-дослідних та інших специфічних цілей, дозволяється в\nпорядку, встановленому центральним органом виконавчої влади з\nпитань аграрної політики."
    },
    {
      "provision_ref": "art36",
      "section": "36",
      "title": "Стаття 36. Вимоги до імпортних і транзитних вантажів",
      "content": "Імпортні і транзитні вантажі з об'єктами регулювання повинні\nвідповідати таким вимогам:\nбути вільними від карантинних організмів;\nсупроводжуватися оригіналами фітосанітарних сертифікатів;\nсупроводжуватися карантинними дозволами;\nне походити з об'єкта або зони виробництва чи переміщуватися\nчерез зону, на яку поширюється карантинний режим, що\nпідтверджується іноземною національною організацією захисту рослин\nкраїни - експортера або транзиту.\nУ разі якщо імпортний або транзитний вантаж з об'єктами\nрегулювання був доставлений або зберігався, перепаковувався чи\nрозділявся в іншій країні, крім оригіналу фітосанітарного\nсертифіката на реекспорт він супроводжується оригіналом\nміжнародного фітосанітарного сертифіката з країни походження або\nйого завіреної копії.\nЯкщо імпортний або транзитний вантаж з об'єктами регулювання\nбув імпортований у кілька країн та у зв'язку з цим було видано\nкілька фітосанітарних сертифікатів на реекспорт, такі вантажі,\nкрім оригіналу або завіреної копії фітосанітарного сертифіката,\nвиданого в країні походження, повинні супроводжуватися оригіналом\nфітосанітарного сертифіката на реекспорт.\nЯкщо на відміну від країни призначення країна реекспорту не\nвимагає фітосанітарного сертифіката країни походження на\nвідповідний вантаж, то він супроводжується оригіналом\nфітосанітарного сертифіката на реекспорт."
    },
    {
      "provision_ref": "art37",
      "section": "37",
      "title": "Стаття 37. Карантинний дозвіл на імпорт або транзит",
      "content": "Імпортні та транзитні вантажі з об'єктами регулювання\nввозяться на територію України за наявності карантинного дозволу.\nКарантинний дозвіл видається Головною державною інспекцією з\nкарантину рослин України.\nПорядок оформлення карантинного дозволу і встановлення\nрозміру плати за видачу карантинного дозволу визначається\nКабінетом Міністрів України.\nКарантинний дозвіл на транзит не вимагається на об'єкти\nрегулювання, які переміщуються транзитом територією України у\nгерметичних, ізотермічних, ізольованих транспортних засобах, за\nумови, що опломбування, здійснене митним органом\nкраїни-експортера, є непошкодженим. Дане положення не\nзастосовується до реекспортних вантажів.\nПри оформленні карантинного дозволу враховується:\nпередбачене використання об'єктів регулювання;\nгеографічні та інші характеристики України, країни\nпоходження, країни реекспорту і транзиту, які впливають на\nздатність регульованих шкідливих організмів виживати,\nукорінюватися та поширюватися;\nіснування в країні походження зон, вільних від карантинних\nорганізмів, або зон з незначною їх наявністю, імпорт або транзит з\nяких не викликає ризику занесення карантинного організму;\nефективність іноземної національної організації захисту\nрослин у країні походження або реекспорту відносно України, яка\nвизначена відповідно до статті 18 цього Закону;\nефективність фітосанітарних заходів, що здійснюються у країні\nпоходження чи реекспорту, та вимоги до походження об'єктів\nрегулювання з виробничих ділянок, вільних від карантинних\nорганізмів, результати проведення фітосанітарної експертизи в\nкраїні походження чи реекспорту;\nефективність та ризик, пов'язані з карантинним наглядом з\nметою моніторингу вантажу.\nКарантинні дозволи на імпорт і транзит визначають\nфітосанітарні заходи, що мають бути здійснені до відправлення\nвантажу імпортером та після його ввезення.\nКарантинний дозвіл на імпорт біологічних контрольних\nорганізмів видається на підставі інструкцій та рекомендацій\nвідповідних міжнародних організацій.\nОсоба, яка у встановленому порядку надала Головній державній\nінспекції з карантину рослин України всі необхідні документи та\nпровела оплату і не отримала у визначені терміни рішення про\nвидачу або відмову у видачі карантинного дозволу, має право\nздійснити задеклароване переміщення об'єктів регулювання.\nГоловна державна інспекція з карантину рослин України\nзобов'язана прийняти рішення про видачу або відмову у видачі\nкарантинного дозволу протягом 5 діб.\nРішення про відмову у видачі карантинного дозволу надається\nособі у письмовій формі.\nПідставами для прийняття рішення про відмову у видачі\nкарантинного дозволу є:\nнадходження об'єктів регулювання з територій країн, де\nпоширені карантинні організми;\nнадходження об'єктів регулювання з територій країн, де\nпоширені карантинні організми, які обмежено поширені на території\nУкраїни, в зони, вільні від таких карантинних організмів на\nтериторії України;\nнедотримання фітосанітарних заходів при здійсненні особою\nобігу об'єктів регулювання;\nвідсутність у особи умов для розміщення насіннєвого та\nсадивного матеріалу на процедуру перевірки;\nзаборона вивезення країною походження об'єктів регулювання,\nофіційно повідомлена Головній державній інспекції з карантину\nрослин України або передбачена міжнародним договором;\nвідсутність реєстрації особи, передбаченої статтею 27 цього\nЗакону;\nневиконання розпоряджень державного інспектора з карантину\nрослин щодо застосування фітосанітарних заходів;\nвідсутність оплати за видачу карантинного дозволу.\nПідставами для анулювання карантинного дозволу є:\nневідповідність наявних об'єктів регулювання, заявлених\nособою для переміщення територією України;\nпорушення особою вимог фітосанітарних заходів, які визначені\nу карантинному дозволі;\nпідробка карантинного дозволу;\nповідомлення особи про втрату карантинного дозволу;\nпошкодження карантинного дозволу, що не дає можливості\nвизначити зміст документа.\nРішення про відмову у видачі карантинного дозволу може бути\nоскаржено до центрального органу виконавчої влади з питань\nаграрної політики або до суду.\nЗаява про оскарження рішення про відмову у видачі\nкарантинного дозволу подається до центрального органу виконавчої\nвлади з питань аграрної політики у строк, що не перевищує 10 днів\nпісля одержання відповідного рішення. Заява розглядається в\n10-денний строк.\nПро результати розгляду заявник повідомляється у письмовій\nформі.\nСтаття 38. Пункти карантину рослин у пунктах пропуску на\nдержавному кордоні України\nФітосанітарний контроль імпортних і транзитних вантажів з\nоб'єктами регулювання здійснюється державними інспекторами з\nкарантину рослин у визначених пунктах карантину рослин у пунктах\nпропуску на державному кордоні України (далі - прикордонні пункти\nкарантину рослин).\nПрикордонний пункт карантину рослин облаштовується у пункті\nпропуску на державному кордоні України і обладнується за рахунок\nкоштів Державного бюджету України:\nзасобами та приміщеннями для проведення інспектування\nтранспортних засобів і об'єктів регулювання, відбору зразків,\nпроведення фітосанітарної експертизи та фумігації (знезараження);\nзасобами зв'язку, включаючи Інтернет.\nПрикордонні пункти карантину рослин повинні мати спеціально\nвідведенні та обладнані відповідно до закону місця для знищення\nоб'єктів регулювання, заражених регульованими шкідливими\nорганізмами.\nОб'єкти регулювання, що надходять у пункти пропуску на\nдержавному кордоні України, на яких відсутні прикордонні пункти\nкарантину рослин, перенаправляються до найближчого прикордонного\nпункту карантину рослин."
    },
    {
      "provision_ref": "art39",
      "section": "39",
      "title": "Стаття 39. Стандартний фітосанітарний контроль",
      "content": "Усі імпортні або транзитні вантажі з об'єктами регулювання\nпідлягають стандартному фітосанітарному прикордонному контролю,\nякий здійснюється шляхом інспектування, з метою встановлення, що:\nкарантинний дозвіл, який супроводжує об'єкт регулювання, є\nдійсним, якщо такий вимагається згідно з діючими фітосанітарними\nзаходами;\nоб'єкт регулювання супроводжується фітосанітарним\nсертифікатом, якщо такий вимагається згідно з діючими\nфітосанітарними заходами;\nоб'єкти регулювання відповідають документам, які його\nсупроводжують;\nвідсутні карантинні організми та ознаки пошкодження вантажу.\nВвезення в Україну або транзит через її територію вантажу\nдозволяється за таких умов:\nсупроводження дійсним карантинним дозволом;\nнаявність повного та дійсного фітосанітарного сертифіката;\nвідсутність карантинних організмів та ознак зараження ними;\nнаявність непошкодженого опломбування транзитного вантажу,\nздійсненого митним органом країни-експортера;\nпопередні вантажі з аналогічними об'єктами регулювання з\nкраїни походження та/або конкретного об'єкта походження\nсупроводжувалися повними та дійсними фітосанітарними\nсертифікатами;\nвантаж відповідає вимогам карантинного дозволу та\nфітосанітарних заходів.\nЯкщо вантаж з об'єктами регулювання, який повинен\nсупроводжуватися карантинним дозволом та/або фітосанітарним\nсертифікатом, прибуває на прикордонний пункт карантину рослин без\nтаких документів, він підлягає затриманню державним інспектором з\nкарантину рослин та здійсненню процедур, передбачених статтею 41\nцього Закону.\nУ випадках, якщо державний інспектор з карантину рослин\nвстановлює, що фітосанітарний сертифікат, яким супроводжується\nоб'єкт регулювання, є неповним чи підробленим або іншим чином\nсфальсифікованим, або якщо він робить висновок, що об'єкти\nрегулювання у даному вантажі не відповідають зазначеним у\nфітосанітарному сертифікаті, то вантаж затримується на\nвідповідному прикордонному пункті карантину рослин, про що\nповідомляється Головний державний інспектор з карантину рослин\nУкраїни або призначений ним представник.\nГоловний державний інспектор з карантину рослин України або\nпризначений ним представник протягом доби зв'язується з іноземною\nнаціональною організацією захисту рослин країни походження чи\nреекспорту для консультацій і спільно визначає дії, які повинні\nбути вжиті по відношенню до даного вантажу.\nУ разі якщо у вантажі візуально виявлений карантинний\nорганізм державний інспектор з карантину рослин протягом доби\nповідомляє про це власника вантажу та Головну державну інспекцію з\nкарантину рослин України і здійснює процедури, передбачені статтею\n41 цього Закону.\nСтандартний фітосанітарний прикордонний контроль може\nздійснюватися відповідно до порядку, визначеного Головною\nдержавною інспекцією з карантину рослин України, у спеціально\nпризначеному місці на території України за умови, що такий вантаж\nзалишається під митним контролем.\nВантажі з об'єктами регулювання можуть інспектуватися\nдержавним інспектором з карантину рослин або уповноваженими\nДержавною службою з карантину рослин України особами в місцях\nзавантаження в країні походження чи реекспорту на вимогу та за\nрахунок імпортера. У таких випадках фітосанітарний контроль\nпроводиться за місцем призначення вантажу."
    },
    {
      "provision_ref": "art40",
      "section": "40",
      "title": "Стаття 40. Вибірковий фітосанітарний контроль",
      "content": "Головна державна інспекція з карантину рослин України на\nоснові даних щодо виявлення карантинних організмів у вантажах з\nоб'єктами регулювання будь-якого походження, що імпортуються, а\nтакож на основі інших факторів, що можуть впливати на життя та\nздоров'я рослин, встановлює спеціально визначений відсоток\nвантажів, які підлягають обов'язковому розширеному фітосанітарному\nконтролю.\nОбов'язковий розширений фітосанітарний прикордонний контроль\nна кордоні застосовується відповідно до порядку про вибірковий\nфітосанітарний контроль, що затверджується Головною державною\nінспекцією з карантину рослин України до початку нового\nкалендарного року на наступний рік.\nПорядком про вибірковий фітосанітарний контроль\nвстановлюються спеціально визначені відсотки вантажів з об'єктами\nрегулювання за категоріями:\nживі рослини будь-якого походження;\nпродукти рослинного походження;\nінші об'єкти регулювання будь-якого походження.\nСтаття 41. Розширений фітосанітарний контроль вантажів з\nоб'єктами регулювання, що імпортуються\nПідставами для проведення розширеного фітосанітарного\nконтролю вантажів з об'єктами регулювання, що імпортуються, на\nприкордонному пункті карантину рослин є:\nвідсутність карантинного дозволу та/або фітосанітарного\nсертифіката, якщо вантаж з об'єктами регулювання повинен\nсупроводжуватися такими документами;\nпідроблений або іншим чином сфальсифікований фітосанітарний\nсертифікат, яким супроводжується об'єкт регулювання;\nневідповідність об'єктів регулювання у вантажі\nфітосанітарному сертифікату;\nвізуально виявлене зараження вантажу регульованими шкідливими\nорганізмами або наявні ознаки зараження ними;\nнаявні ознаки пошкодження вантажу та/або транспортного\nзасобу, у якому знаходиться вантаж.\nРішення про затримання вантажу для здійснення розширеного\nфітосанітарного контролю приймає державний інспектор з карантину\nрослин за наявності однієї з перелічених підстав.\nПри цьому державний інспектор з карантину рослин повідомляє\nвласника вантажу про причину його затримання і проводить відбір\nзразків вантажу згідно з процедурою для проведення фітосанітарної\nекспертизи.\nВантажі, які підлягають розширеному фітосанітарному контролю,\nізолюються на час проведення фітосанітарної експертизи на\nприкордонному пункті карантину рослин.\nУ разі якщо за результатами фітосанітарної експертизи буде\nпідтверджено зараження карантинним організмом, про це\nповідомляється власник вантажу.\nУ разі якщо фітосанітарна експертиза не підтвердить зараження\nкарантинним організмом, вантаж підлягає проходженню подальших\nмитних процедур та на нього видається карантинний сертифікат.\nІмпортер протягом 48 годин після одержання повідомлення про\nйого зараження карантинним організмом має право звернутися з\nвимогою про проведення повторної фітосанітарної (арбітражної)\nекспертизи. Якщо результати повторної фітосанітарної (арбітражної)\nекспертизи відрізняються від результатів первинної фітосанітарної\nекспертизи, застосовуються результати повторної фітосанітарної\n(арбітражної) експертизи.\nСтаття 42. Поводження з вантажами, яким було відмовлено у\nввезенні\nПісля підтвердження зараження карантинним організмом\nімпортних і транзитних вантажів з об'єктами регулювання Головна\nдержавна інспекція з карантину рослин України зв'язується з\nіноземною національною організацією захисту рослин країни\nпоходження чи реекспорту з метою визначення фітосанітарних заходів\nщодо цього вантажу.\nДо вантажів, заражених карантинними організмами,\nзастосовуються всі можливі фітосанітарні процедури, проведення\nяких дозволить ввезення об'єктів регулювання, за погодженням та за\nрахунок власника.\nЯкщо до вантажу неможливо застосувати фітосанітарні\nпроцедури, проведення яких дозволить ввезення об'єктів\nрегулювання, Головна державна інспекція з карантину рослин України\nповідомляє про повернення вантажу іноземну національну організацію\nзахисту рослин країни походження чи реекспорту та власника\nвантажу.\nЯкщо природа карантинного організму, яким заражено об'єкт\nрегулювання, не дозволяє відкласти здійснення необхідних\nфітосанітарних процедур та призведе до неналежного рівня\nфітосанітарного захисту (тобто існує високий ризик занесення\nкарантинного організму в Україну), вантаж може бути знищено у\nбезпечний спосіб без будь-яких консультацій з іноземною\nнаціональною організацією захисту рослин країни походження або\nреекспорту чи з власником вантажу.\nПро проведені фітосанітарні процедури Головна державна\nінспекція з карантину рослин України протягом доби повідомляє\nвласника вантажу, іноземну національну організацію захисту рослин\nкраїни походження або реекспорту та у разі потреби країну\nтранзиту.\nСтаття 43. Виявлення вогнища карантинних організмів у країні\nпоходження, реекспорту або транзиту\nПри підтвердженні виявлення вогнища та поширення карантинного\nорганізму на конкретній території або виробничій ділянці країни\nпоходження чи транзиту не дозволяється імпорт з них або транзит\nчерез них вантажу з об'єктами регулювання, які можуть спричинити\nзанесення та поширення цього карантинного організму, незважаючи на\nнаявність карантинного дозволу.\nВиявлення вогнища карантинних організмів та їх поширення\nповинно бути підтверджено відповідними міжнародними організаціями\nабо іноземною національною організацією захисту рослин країни\nпоходження, реекспорту чи транзиту.\nПри надходженні таких вантажів державний інспектор з\nкарантину рослин зупиняє цей вантаж на кордоні і повідомляє\nГоловну державну інспекцію з карантину рослин України для вжиття\nзаходів, передбачених статтею 41 цього Закону.\nУ разі ризику занесення карантинного організму в Україну або\nпередачі через експортні чи транзитні вантажі України або через\nвантажі, які переміщуються територією сусідньої країни внаслідок\nнеконтрольованого поширення такого карантинного організму на\nсусідній території, Головна державна інспекція з карантину рослин\nУкраїни встановлює:\nконтроль за наявністю карантинних організмів на прикордонних\nтериторіях, якщо існує така загроза для об'єктів регулювання, які\nє чутливими до конкретного карантинного організму або можуть його\nпереносити;\nзаборону або обмеження імпорту, експорту або транзиту\nоб'єктів регулювання у зв'язку з ризиком зараження вантажу\nвнаслідок переміщення його через таку територію."
    },
    {
      "provision_ref": "art44",
      "section": "44",
      "title": "Стаття 44. Карантинний нагляд за рослинами, що імпортуються",
      "content": "З метою моніторингу та перевірки фітосанітарного стану\nімпортних об'єктів регулювання вони підлягають карантинному\nнагляду, якщо це передбачено у карантинному дозволі.\nТривалість карантинного нагляду та методи моніторингу і\nперевірки фітосанітарного стану рослин визначаються відповідно до\nіснуючих фітосанітарних правил, які затверджуються центральним\nорганом виконавчої влади з питань аграрної політики.\nМісце проведення карантинного нагляду визначається Головною\nдержавною інспекцією з карантину рослин України та контролюється\nдержавними інспекторами з карантину рослин.\nСтаття 45. Фітосанітарні процедури вантажів у митницях\nпризначення\nДо вантажів з об'єктами регулювання в митницях призначення\nабо митних складах застосовуються фітосанітарні процедури,\nпередбачені статтями 39-41, 44 цього Закону.\nДержавний інспектор з карантину рослин здійснює карантинний\nнагляд для забезпечення відповідності фітосанітарних заходів під\nчас зберігання, пакування, розпакування, перепакування, переробки\nта обробки об'єктів регулювання у митницях призначення та митних\nскладах.\nПри експорті таких вантажів видається фітосанітарний\nсертифікат на реекспорт.\nСтаття 46. Фітосанітарний контроль вантажів з об'єктами\nрегулювання, що експортуються\nОб'єкти регулювання, що експортуються або реекспортуються,\nсупроводжуються оригіналом фітосанітарного сертифіката або\nфітосанітарного сертифіката на реекспорт та/або іншою\nдокументацією за запитом країни призначення.\nФітосанітарний сертифікат або фітосанітарний сертифікат на\nреекспорт видається державним інспектором з карантину рослин не\nраніше, ніж за 14 діб до дати переміщення об'єктів регулювання на\nпідставі проведених фітосанітарних процедур.\nДержавний інспектор з карантину рослин зобов'язаний прийняти\nрішення про видачу або відмову у видачі фітосанітарного\nсертифіката або фітосанітарного сертифіката на реекспорт протягом\n5 діб.\nРішення про відмову у видачі фітосанітарного сертифіката або\nфітосанітарного сертифіката на реекспорт надається особі у\nписьмовій формі.\nПідставами для прийняття рішення про відмову у видачі\nфітосанітарного сертифіката або фітосанітарного сертифіката на\nреекспорт є:\nневідповідність об'єктів регулювання вимогам фітосанітарних\nзаходів;\nвиявлення зараження об'єктів регулювання регульованими\nшкідливими організмами з урахуванням вимог країни імпортера;\nвідсутність реєстрації особи, передбаченої статтею 27 цього\nЗакону;\nневідповідність наявних об'єктів регулювання заявленим особою\nдля переміщення;\nневиконання розпоряджень державного інспектора з карантину\nрослин щодо застосування фітосанітарних заходів;\nвідсутність оплати за видачу фітосанітарного сертифіката або\nфітосанітарного сертифіката на реекспорт.\nПідставами для анулювання фітосанітарного сертифіката або\nфітосанітарного сертифіката на реекспорт є:\nповідомлення особи про втрату фітосанітарного сертифіката або\nфітосанітарного сертифіката на реекспорт;\nзміна способу транспортування або транспортного засобу;\nпідробка фітосанітарного сертифіката або фітосанітарного\nсертифіката на реекспорт;\nпошкодження фітосанітарного сертифіката або фітосанітарного\nсертифіката на реекспорт, що не дає можливості визначити\nфітосанітарний стан об'єктів регулювання.\nПорядок оформлення фітосанітарного сертифіката або\nфітосанітарного сертифіката на реекспорт визначається Кабінетом\nМіністрів України.\nПлата за видачу фітосанітарного сертифіката або\nфітосанітарного сертифіката на реекспорт справляється у порядку,\nвстановленому Кабінетом Міністрів України.\nРішення про відмову у видачі фітосанітарного сертифіката або\nфітосанітарного сертифіката на реекспорт може бути оскаржено до\nГоловної державної інспекції з карантину рослин України або до\nсуду.\nЗаява про оскарження рішення про відмову у видачі\nфітосанітарного сертифіката або фітосанітарного сертифіката на\nреекспорт подається до Головної державної інспекції з карантину\nрослин України у строк, що не перевищує 10 днів після одержання\nвідповідного рішення. Заява розглядається в 10-денний строк.\nПро результати розгляду заявник повідомляється у письмовій\nформі.\nОсоба, яка у встановленому порядку надала державному\nінспектору з карантину рослин всі необхідні документи та здійснила\nоплату і не отримала у визначені терміни рішення про видачу або\nвідмову у видачі фітосанітарного сертифіката або фітосанітарного\nсертифіката на реекспорт, має право здійснити задеклароване\nпереміщення об'єктів регулювання.\nФітосанітарнй сертифікат або фітосанітарний сертифікат на\nреекспорт повинен мати серійний номер та відповідати типовим\nсертифікатам міжнародних організацій і в разі потреби містити\nдодаткову декларацію, визначену країною призначення.\nСтаття 47. Відповідальність за порушення законодавства про\nкарантин рослин\nОсоби, винні в порушенні законодавства про карантин рослин,\nнесуть відповідальність згідно із законом.\nВідповідальність за порушення законодавства у сфері карантину\nрослин несуть особи, винні у:\nпоширенні карантинних організмів;\nпорушенні вимог фітосанітарних заходів;\nневиконанні розпорядження державного інспектора з карантину\nрослин щодо проведення відповідних карантинних заходів;\nнепроведенні реєстрації відповідно до статті 27 цього Закону;\nнеповідомленні державного інспектора з карантину рослин про\nвиявлення регульованих шкідливих організмів;\nзавезенні на територію України, вивезенні з карантинних зон\nоб'єктів регулювання, які не пройшли фітосанітарного контролю, та\nїх реалізації;\nневиконанні законних вимог посадових осіб, які здійснюють\nдержавний контроль за додержанням законодавства про карантин\nрослин.\nЗаконами України може бути встановлено відповідальність і за\nінші правопорушення у сфері карантину рослин.\nСтаття 48. Наукове забезпечення Державної служби з карантину\nрослин України\nДержавна служба з карантину рослин України організовує\nвідповідно до закону та здійснює наукове забезпечення у сфері\nкарантину рослин, у тому числі через наукові установи,\nпідприємства та організації."
    },
    {
      "provision_ref": "art49",
      "section": "49",
      "title": "Стаття 49. Фінансування фітосанітарних заходів",
      "content": "Фінансування фітосанітарних заходів здійснюється за рахунок\nкоштів Державного бюджету України, коштів осіб та інших не\nзаборонених законами України джерел.\nВичерпний перелік платних послуг Державної служби з карантину\nрослин України визначається виключно цим законом та включає в себе\nпроведення огляду, обстеження, аналіз, знезараження,\nінспектування, обробку, організацію та здійснення контролю за\nроботами з фумігації (знезараження) об'єктів регулювання.\nРозміри платних послуг, які затверджує Кабінет Міністрів\nУкраїни, мають дорівнювати фактичним витратам на їх надання.\nСтаття 50. Фінансування і матеріально-технічне забезпечення\nорганів Державної служби з карантину рослин\nУкраїни\nФінансування і матеріально-технічне забезпечення органів\nДержавної служби з карантину рослин України здійснюється за\nрахунок коштів загального та спеціального фондів Державного\nбюджету України.\nДжерелами фінансування Державної служби з карантину рослин\nУкраїни за рахунок спеціального фонду Державного бюджету України\nможуть бути кошти, що надходять від надання платних послуг,\nвизначених у статті 49 цього Закону."
    },
    {
      "provision_ref": "art51",
      "section": "51",
      "title": "Стаття 51. Міжнародні договори",
      "content": "Якщо міжнародним договором України, згода на обов'язковість\nякого надана Верховною Радою України, встановлені інші правила,\nніж ті, що передбачені цим Законом, то застосовуються правила\nміжнародного договору."
    },
    {
      "provision_ref": "art52",
      "section": "52",
      "title": "Стаття 52. Участь у міжнародних організаціях",
      "content": "Головний державний інспектор з карантину рослин України в\nустановленому порядку представляє Україну у відповідних\nміжнародних організаціях та їх спеціалізованих органах з метою\nзахисту інтересів України, співробітництва для розв'язання\nспільних проблем та забезпечення ефективного обміну інформацією,\nметодиками і технологіями, які гармонізують фітосанітарні заходи\nта забезпечують захист рослин і розвиток міжнародної торгівлі.\n1. Цей Закон набирає чинності з дня його опублікування.\n2. Кабінету Міністрів України протягом шести місяців з дня\nнабрання чинності цим Законом:\nподати на розгляд Верховної Ради України пропозиції щодо\nприведення законодавчих актів України у відповідність із цим\nЗаконом;\nпривести свої нормативно-правові акти у відповідність із цим\nЗаконом;\nзабезпечити перегляд і скасування міністерствами та іншими\nцентральними органами виконавчої влади їх нормативно-правових\nактів, що суперечать цьому Закону\"."
    }
  ],
  "definitions": []
}