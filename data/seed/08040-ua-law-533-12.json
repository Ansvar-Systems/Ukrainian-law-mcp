{
  "id": "ua-law-533-12",
  "type": "statute",
  "title": "Закон України (533-12)",
  "title_en": "",
  "short_name": "533-12",
  "status": "in_force",
  "issued_date": "1990-12-07",
  "url": "https://zakon.rada.gov.ua/laws/show/533-12",
  "description": "Official legislative act of Ukraine ingested from the Verkhovna Rada legal portal.",
  "provisions": [
    {
      "provision_ref": "art2",
      "section": "2",
      "title": "Стаття 2. Система місцевого та регіонального самоврядування",
      "content": "Система місцевого самоврядування включає сільські, селищні,\nміські Ради народних депутатів та їх органи, інші форми\nтериторіальної самоорганізації громадян (громадські комітети і\nради мікрорайонів, житлових комплексів, домові, вуличні,\nквартальні, дільничні, селищні, сільські комітети і форми\nбезпосереднього волевиявлення населення - місцеві референдуми,\nзагальні збори (сходи) громадян).\nРайонні в містах Ради народних депутатів є складовою частиною\nміського самоврядування.\nСільські, селищні, міські Ради народних депутатів об'єднують\nі координують на своїй території діяльність інших ланок місцевого\nсамоврядування.\nСистему регіонального самоврядування становлять районні і\nобласні Ради народних депутатів, місцеві референдуми в межах\nтериторії району, області, інші форми самоорганізації громадян\nрайонів і областей.\nСтаття 3. Основні принципи місцевого та регіонального\nсамоврядування\nМісцеве та регіональне самоврядування здійснюється на\nпринципах:\nнародовладдя;\nзаконності;\nсамостійності і незалежності Рад народних депутатів у межах\nсвоїх повноважень;\nзахисту прав, свобод і законних інтересів громадян,\nсоціальної справедливості;\nвиборності Рад народних депутатів, органів територіальної\nсамоорганізації громадян, їх підконтрольності, підзвітності і\nвідповідальності перед населенням;\nколегіальності;\nгласності і врахування громадської думки;\nпоєднання місцевих і державних інтересів, інтересів особи і\nвсього населення відповідної території;\nвзаємодії органів місцевого та регіонального самоврядування з\nтрудовими колективами, громадськими організаціями і рухами;\nсамофінансування і самозабезпечення;\nоптимальної децентралізації;\nреальної керованості територією;\nобов'язковості рішень органів місцевого та регіонального\nсамоврядування, прийнятих у рамках закону.\nСтаття 4. Правова основа місцевого та регіонального\nсамоврядування\nПравовий статус місцевого та регіонального самоврядування\nвизначається Конституцією України, цим Законом, іншими\nзаконодавчими актами України.\nПравовий статус місцевого самоврядування у місті Києві\nвизначається Законом України про столицю України.\nОргани місцевого самоврядування базового рівня наділяються\nцим Законом, іншими законами України власною компетенцією, яку не\nможе бути змінено інакше як законом або договором.\nСільські, селищні, міські Ради народних депутатів мають\nправо:\nза взаємною згодою перерозподіляти між собою окремі\nповноваження;\nпередавати частину своїх повноважень органам територіальної\nсамоорганізації громадян.\nПередача у відання органів місцевого самоврядування\nдодаткових повноважень повинна супроводжуватися передачею їм\nвідповідних фінансових, матеріально-технічних та інших ресурсів,\nнеобхідних для здійснення цих повноважень.\nОргани місцевого та регіонального самоврядування за умов,\nвстановлених законодавством України, мають право юридичної особи.\nРада народних депутатів є юридичною особою, володіє належним\nїй майном.\nДія цього Закону, інших законодавчих актів України, які\nрегулюють місцеве самоврядування, поширюється також на\nмонофункціональні поселення (території військових містечок,\nпоселення закритого типу).\nР о з д і л II\n\nЕКОНОМІЧНА І ФІНАНСОВА ОСНОВА МІСЦЕВОГО ТА\nРЕГІОНАЛЬНОГО САМОВРЯДУВАННЯ\nСтаття 5. Фінансово-економічна база місцевого та\nрегіонального самоврядування\nФінансово-економічну базу місцевого самоврядування\nстановлять:\nприродні ресурси (земля, її надра, води, ліси, рослинний і\nтваринний світ), розпорядження якими відповідно до законів України\nздійснюється сільськими, селищними і міськими Радами народних\nдепутатів;\nмісцеве господарство, комунальна власність, яка служить\nджерелом одержання доходів місцевого самоврядування і задоволення\nсоціально-економічних потреб населення відповідної території;\nфінансові ресурси, що складаються з бюджетних і позабюджетних\nкоштів, валютних фондів Рад народних депутатів та інших органів\nмісцевого самоврядування.\nФінансово-економічну базу регіонального самоврядування\nстановлять:\nмісцеве господарство, комунальна власність, яка служить\nджерелом доходів регіонального самоврядування і задоволення\nсоціально-економічних потреб населення відповідної території;\nфінансові ресурси, що складаються з бюджетних і позабюджетних\nкоштів, валютних фондів."
    },
    {
      "provision_ref": "art6",
      "section": "6",
      "title": "Стаття 6. Місцеве господарство та його склад",
      "content": "Місцеве господарство забезпечує безпосереднє задоволення\nпотреб населення і функціонування системи місцевого\nсамоврядування.\nМісцеве господарство складається з підприємств (об'єднань),\nорганізацій, установ, об'єктів виробничої і соціальної\nінфраструктури, які є комунальною власністю.\nДо складу місцевого господарства можуть бути включені за\nзгодою власника підприємства (об'єднання), організації і установи,\nякі не є комунальною власністю і діяльність яких пов'язана\nпереважно з обслуговуванням населення.\nЗа згодою населення і органів місцевого самоврядування до\nскладу місцевого господарства можуть бути також включені об'єкти,\nстворені в результаті трудової участі громадян або придбані на їх\nдобровільні внески.\nСільські, селищні, міські Ради народних депутатів у межах\nсвоєї компетенції можуть надавати підприємствам (об'єднанням),\nорганізаціям і установам, які входять до складу місцевого\nгосподарства, переважне право на користування природними\nресурсами місцевого значення, матеріально-технічне забезпечення з\nмісцевих фондів.\nСільські, селищні, міські Ради народних депутатів координують\nдіяльність підприємств (об'єднань), організацій і установ\nмісцевого господарства."
    },
    {
      "provision_ref": "art7",
      "section": "7",
      "title": "Стаття 7. Комунальна власність",
      "content": "Комунальна власність становить основу місцевого господарства.\nСуб'єктами права комунальної власності є\nадміністративно-територіальні одиниці в особі сільських, селищних,\nміських, районних, обласних Рад народних депутатів.\n( Дію частини третьої статті 7 зупинено в частині управління\nмайном підприємств і організацій торгівлі, громадського харчування\nта сфери послуг, що є в комунальній власності, в процесі їх\nкомерціалізації на підставі Декрету N 10-92 від 15.12.92 )\nУправління комунальною власністю здійснюють від імені населення\nадміністративно-територіальних одиниць відповідні місцеві Ради\nнародних депутатів та в межах, визначених Радами, уповноважені\nними органи. ( Частина третя статті 7 в редакції Закону N 2414-12\nвід 05.06.92 )\nДо комунальної власності належить майно, яке передається\nбезоплатно державою, іншими суб'єктами права власності, майно, яке\nстворюється і купується органами місцевого самоврядування за\nрахунок належних їм коштів, а також майно, перелік якого\nвстановлено Законом про власність.\nОргани місцевого самоврядування мають право:\nвносити пропозиції про передачу або продаж у комунальну\nвласність відповідних адміністративно-територіальних одиниць\nпідприємств (об'єднань), організацій і установ, їх структурних\nпідрозділів та інших об'єктів, що належать до державної та інших\nформ власності, якщо вони мають особливо важливе значення для\nзабезпечення комунально-побутових і соціально-культурних потреб\nнаселення даної території, функціонування місцевого господарства;\nпередавати об'єкти комунальної власності у тимчасове або\nпостійне користування, оренду, продавати їх підприємствам\n(об'єднанням), організаціям і установам, окремим громадянам та\nоб'єднанням громадян відповідно до законів про приватизацію, а\nтакож перерозподіляти об'єкти комунальної власності на договірній\nта конкурсній основі між власними підприємствами (об'єднаннями),\nорганізаціями і установами;\nна переважне придбання приміщень, споруд, інших об'єктів,\nрозташованих на їх території, якщо вони можуть бути використані\nдля забезпечення комунально-побутових та соціально-культурних\nпотреб населення, особливо найменш соціально захищеної його\nчастини;\nмати об'єкти комунальної власності за межами відповідних\nадміністративно-територіальних одиниць.\nСклад об'єктів і структура комунальної власності можуть\nзмінюватись відповідно до розвитку ринкових відносин, вільного\nпідприємництва, роздержавлення та приватизації.\nПерелік майна, що перебуває у комунальній власності, порядок\nпередачі, купівлі, продажу, а також перелік державного майна, що\nбезоплатно передається у власність відповідних\nадміністративно-територіальних одиниць, порядок розгляду спорів,\nякі виникають при цьому, визначаються законодавством України.\nСтаття 8. Відносини органів місцевого самоврядування\nз іншими суб'єктами права власності\nВідносини органів місцевого самоврядування з підприємствами\n(об'єднаннями), організаціями і установами, кооперативними та\nіншими організаціями, які не належать до комунальної власності,\nбудуються на податковій і договірній основі.\nСтаття 9. Забезпечення повноважень органів місцевого\nсамоврядування щодо розвитку території\nПитання створення або перетворення економічних і соціальних\nоб'єктів, початку господарської діяльності, використання природних\nресурсів місцевого значення на території сільської, селищної,\nміської Ради вирішуються тільки з її дозволу.\nПитання використання природних ресурсів загальнодержавного\nзначення на території сільських, селищних, міських Рад вирішується\nз урахуванням думки відповідних Рад.\nПідприємства (об'єднання), організації і установи, незалежно\nвід їх підпорядкування і форм власності, не мають права вносити\nзміни у плани своєї діяльності з питань, обумовлених договором з\nРадою, а також в обов'язковому порядку погоджують з відповідною\nРадою заходи щодо охорони навколишнього природного середовища і ті\nзаходи, які можуть призвести до змін демографічного стану та інших\nнаслідків на її території."
    },
    {
      "provision_ref": "art10",
      "section": "10",
      "title": "Стаття 10. Бюджети місцевого самоврядування",
      "content": "Сільські, селищні, міські (крім Київської і Севастопольської\nміських) Ради народних депутатів у межах своєї компетенції\nсамостійно розробляють, затверджують і виконують бюджети місцевого\nсамоврядування. Втручання державних органів у процес розроблення,\nзатвердження і виконання бюджетів місцевого самоврядування не\nдопускається.\nБюджети місцевого самоврядування не включаються до інших\nмісцевих бюджетів, а також до Державного бюджету України.\nМінімальні розміри бюджетів місцевого самоврядування\nвизначаються на основі нормативів бюджетної забезпеченості на\nодного жителя, які встановлюються Верховною Радою України.\nСтаття 11. Доходи бюджетів місцевого самоврядування\nта інших місцевих бюджетів\nДоходи бюджетів місцевого самоврядування формуються за\nрахунок закріплених законом джерел та відрахувань від\nзагальнодержавних податків і доходів. Відрахування в бюджети\nмісцевого самоврядування провадяться відповідно до законів України\nпро бюджетну систему, про оподаткування та інших законів України.\n1. У бюджети місцевого самоврядування повністю зараховуються\nдоходи:\nприбутковий податок з громадян України, іноземних громадян та\nосіб без громадянства, які проживають на відповідній території;\nподаток на фонд оплати праці колгоспників;\nдержавне мито, плата за патенти на зайняття індивідуальною\nтрудовою та підприємницькою діяльністю;\nнадходження від здачі в оренду майна, яке належить до\nкомунальної власності;\nподаток з власників транспортних засобів;\nплатежі за землю; ( Абзац сьомий пункту першого статті 11 із\nзмінами, внесеними згідно із Законом N 3180-12 від 05.05.93 )\nплата за природні ресурси місцевого значення;\nподаток на прибуток кооперативів;\nподаток на доходи підприємств (об'єднань), організацій і\nустанов, які входять до складу місцевого господарства, їх\nструктурних одиниць, колгоспів, радгоспів, кооперативних і\nгромадських організацій, а також спільних підприємств відповідно\nдо частки в них органів місцевого самоврядування;\nмісцеві податки і збори.\n2. У бюджети місцевого самоврядування зараховуються\nнадходження за нормативами, затвердженими відповідними законами\nпро податки:\nвід податку на добавлену вартість;\nвід акцизного збору;\nвід податку на доходи підприємств (об'єднань), організацій і\nустанов, колгоспів і радгоспів, за винятком підприємств, які\nвходять до складу місцевого господарства, новостворюваних малих\nпідприємств, а також спільних підприємств, відповідно до частки в\nних органів місцевого самоврядування;\nвід плати за природні ресурси загальнодержавного значення;\nвід інших доходів, передбачених законодавством України.\nПлатежі підприємств вносяться до бюджету за місцезнаходженням\nпідприємств, їх філій, інших структурних одиниць і підрозділів.\nРозподіл платежів підприємств, що мають на даній території\nфіліали, провадиться пропорційно частці їх працівників у загальній\nчисельності зайнятих на підприємстві.\n3. У бюджети місцевого самоврядування з інших бюджетів можуть\nпередаватися кошти у вигляді субвенцій, субсидій, дотацій.\n4. Сільські, селищні, міські Ради народних депутатів мають\nправо надавати окремим категоріям платників пільги щодо податків і\nплатежів, які надходять у відповідний місцевий бюджет.\n5. У місцеві бюджети (обласні і районні) зараховуються\nнадходження за нормативами від загальнодержавних податків, зборів\nі платежів:\nвід податку на добавлену вартість;\nвід акцизного збору;\nвід податку на доходи підприємств (об'єднань), організацій і\nустанов, колгоспів і радгоспів, за винятком підприємств, які\nвходять до складу місцевого господарства, новостворюваних малих\nпідприємств;\nвід плати за природні ресурси загальнодержавного значення;\nвід інших доходів, передбачених законодавством України.\nРозміри частини загальнодержавних податків, зборів і\nплатежів, що зараховуються в обласні бюджети, бюджети міст Києва і\nСевастополя, міст обласного підпорядкування, визначаються\nВерховною Радою України.\nРозміри частини загальнодержавних податків, зборів і\nплатежів, що зараховуються в районні бюджети, визначаються\nобласними Радами народних депутатів."
    },
    {
      "provision_ref": "art12",
      "section": "12",
      "title": "Стаття 12. Видатки бюджетів місцевого самоврядування",
      "content": "1. Органи місцевого самоврядування самостійно:\nвизначають напрями використання коштів своїх бюджетів,\nвитрачають бюджетні кошти;\nзбільшують в межах наявних у них коштів норми видатків на\nутримання житлово-комунального господарства, закладів охорони\nздоров'я, соціального забезпечення, народної освіти, культури,\nфізкультури і спорту, органів внутрішніх справ, охорони природи,\nвизначають додаткові пільги і допомогу при поданні допомоги\nокремим категоріям населення;\nвстановлюють розмір видатків на утримання створюваних ними\nорганів управління.\n2. Доходи, додатково одержані при виконанні бюджетів\nмісцевого самоврядування, а також суми перевищення доходів над\nвидатками, що утворюються в результаті перевиконання доходів або\nекономії у видатках, залишаються в розпорядженні органів місцевого\nсамоврядування, вилученню не підлягають і використовуються за їх\nрозсудом."
    },
    {
      "provision_ref": "art13",
      "section": "13",
      "title": "Стаття 13. Позабюджетні кошти",
      "content": "Органи місцевого самоврядування формують позабюджетні та\nцільові фонди, в які включаються:\nдодаткові доходи і зекономлені кошти, одержані за рахунок\nздійснення організованих ними заходів щодо розв'язання економічних\nі соціальних проблем;\nдобровільні внески і пожертвування громадян, підприємств\n(об'єднань), організацій і установ;\nдоходи від місцевих позик і місцевих грошово-речових лотерей,\nаукціонів;\nштрафи, які стягуються за одержання підприємствами\n(об'єднаннями), організаціями і установами необгрунтованого доходу\nу зв'язку з завищенням цін (тарифів) на продукцію (роботи,\nпослуги);\nштрафи, які можуть встановлюватись рішеннями Ради для\nфізичних і юридичних осіб, за влаштування смітників у невідведених\nдля цього місцях, забруднення вулиць, площ, інших територій Ради,\nміського транспорту, закладів культури тощо; знищення або\nпошкодження зелених насаджень, клумб і таке інше; порушення правил\nторгівлі; порушення правил паркування автомобілів; порушення\nгромадського спокою використанням гучномовців або потужних\nосвітлювальних приладів;\nдоходи від розпродажу майна ліквідованих підприємств\nмісцевого господарства, які належать до комунальної власності;\nплата за реєстрацію суб'єктів підприємницької діяльності;\nінші позабюджетні кошти.\nЗ фондів соціального розвитку підприємств (об'єднань),\nорганізацій і установ пропорційно виділяються суми коштів на\nсоціальний розвиток тих житлових масивів, селищ, сіл, в яких\nпроживає відповідна кількість їх працівників.\nКрім того, до позабюджетних фондів органів місцевого\nсамоврядування базового рівня включаються:\n( Абзац другий частини третьої статті 13 виключено на\nпідставі Закону N 3180-12 від 05.05.93 )\nчастина платежів та штрафів за забруднення навколишнього\nприродного середовища, нераціональне використання природних\nресурсів, розміщення відходів та інших платежів за порушення\nзаконодавства про охорону навколишнього природного середовища,\nсанітарних норм і правил, що визначаються відповідно до\nнормативів, які затверджуються Верховною Радою України;\nштрафи за адміністративні правопорушення, вчинені на\nвідповідній території;\nдоходи від реалізації безгосподарного і конфіскованого майна,\nякщо інше не передбачено законодавством України;\nдоходи від продажу населенню квартир і будинків, що належать\nдо комунальної власності.\nПозабюджетні кошти витрачаються за розсудом відповідних\nорганів місцевого самоврядування.\nКошти позабюджетних фондів перебувають на спеціальних\nрахунках, які відкриваються в установах банків і вилученню не\nпідлягають."
    },
    {
      "provision_ref": "art14",
      "section": "14",
      "title": "Стаття 14. Валютні фонди",
      "content": "Органи місцевого самоврядування мають право формувати валютні\nфонди за рахунок:\n( Дію абзацу другого частини першої статті 14 зупинено на\nпідставі Декрету N 15-93 від 19.02.93 ) відрахувань за стабільними\nдовгочасними нормативами від валютної виручки підприємств\n(об'єднань), організацій і установ, розташованих на відповідній\nтериторії, які встановлюються законодавством України;\nдоходів від власної зовнішньоекономічної діяльності;\nдобровільних внесків і пожертвувань юридичних осіб та\nгромадян;\nнадходжень від реалізації товарів, робіт (послуг) іноземним\nюридичним особам і громадянам;\nінших не заборонених законом джерел.\nКошти валютних фондів перебувають на спеціальних рахунках,\nякі відкриваються в установах банків, витрачаються за розсудом\nвідповідного органу місцевого самоврядування і вилученню не\nпідлягають.\nСтаття 15. Фінансові ресурси громадських рад і\nкомітетів самоврядування\nФінансові ресурси громадських рад і комітетів утворюються за\nрахунок доходів від діяльності створених ними підприємств,\nдобровільних внесків і пожертвувань інших підприємств (об'єднань),\nорганізацій, установ і населення, а також заходів, які проводять\nці органи.\nСільська, селищна, міська Рада народних депутатів має право\nпередавати частину своїх фінансових ресурсів громадським радам і\nкомітетам для цілей, визначених Радою, крім підприємницької\nдіяльності.\nГромадські ради і комітети самоврядування:\nсамостійно використовують наявні в їх розпорядженні фінансові\nресурси відповідно до цілей своєї діяльності, в тому числі на\nутримання утворюваних ними органів;\nмають право відкривати в установах банків рахунки для\nгрошових операцій.\nСтаття 16. Участь органів місцевого самоврядування\nу кредитних відносинах\nОргани місцевого самоврядування, які є юридичними особами,\nмають право:\nкористуватися на договірних засадах кредитами на виробничі і\nсоціальні цілі;\nутворювати цільові фонди і використовувати їх для\nфінансування цільових програм та вирішення питань місцевого життя.\nР о з д і л III\n\nСІЛЬСЬКІ, СЕЛИЩНІ І МІСЬКІ РАДИ НАРОДНИХ ДЕПУТАТІВ\nТА ЇХ ОРГАНИ\n1. ПОРЯДОК ФОРМУВАННЯ. ФУНКЦІЇ І КОМПЕТЕНЦІЯ"
    },
    {
      "provision_ref": "art17",
      "section": "17",
      "title": "Стаття 17. Порядок формування",
      "content": "Ради народних депутатів формуються з депутатів, обраних\nвідповідно до Закону Української РСР \"Про вибори депутатів\nмісцевих Рад народних депутатів Української РСР\".\nРада вважається правомочною за умови обрання не менш як трьох\nчвертей депутатів від встановленої Радою попереднього скликання\nкількості депутатських мандатів.\nСтрок повноважень Рад - п'ять років."
    },
    {
      "provision_ref": "art18",
      "section": "18",
      "title": "Стаття 18. Функції",
      "content": "Ради народних депутатів у межах своєї компетенції самостійно\nвирішують питання місцевого значення, виходячи з інтересів\nгромадян, які проживають на їх території, та державних інтересів,\nзабезпечують виконання Конституції ( 888-09 ) та законів України,\nкомплексний соціально-економічний розвиток на своїй території,\nздійснюють керівництво підприємствами (об'єднаннями),\nорганізаціями і установами, які є їх комунальною власністю."
    },
    {
      "provision_ref": "art19",
      "section": "19",
      "title": "Стаття 19. Компетенція",
      "content": "Ради народних депутатів правомочні розглядати питання,\nвіднесені законодавством України до їх відання.\nВиключно на пленарних засіданнях Ради народних депутатів\nвирішуються такі питання:\n1) визнання повноважень депутатів, вирішення питань про\nдострокове припинення повноважень депутатів у випадках,\nпередбачених законодавством;\n2) обрання голови (якщо він не обирається всім населенням),\nзаступника голови Ради і звільнення з посади або прийняття їх\nвідставки;\n3) утворення і обрання постійних та інших комісій Ради, зміна\nїх складу, обрання голів комісій;\n4) утворення виконавчого комітету Ради (крім Київської і\nСевастопольської міських та районних Рад міст Києва і\nСевастополя); ( Пункт четвертий частини другої статті 19 в\nредакції Закону N 2338-12 від 14.05.92 )\n5) встановлення структури, затвердження загальної чисельності\nапарату управління та витрат на його утримання; ( Пункт п'ятий\nчастини другої статті 19 із змінами, внесеними згідно із Законом\nN 96/96-ВР від 22.03.96 )\n6) затвердження за поданням виконавчого комітету Ради схеми\nорганізації самоврядування на відповідній території;\n7) затвердження регламенту, плану роботи Ради;\n8) заслуховування звітів голови Ради, постійних комісій,\nвиконавчого комітету, інших органів, які утворює або обирає Рада;\n9) заслуховування повідомлень депутатів про роботу в Раді,\nвиконання ними рішень і доручень Ради та її органів;\n10) розгляд запитів депутатів і прийняття рішень по запитах;\n11) прийняття рішення про проведення місцевого референдуму;\n12) скасування розпоряджень голови Ради, рішень та\nрозпоряджень виконавчого комітету, за винятком рішень і\nрозпоряджень з питань, віднесених до повноважень виконавчого\nкомітету щодо здійснення державних функцій;\n13) затвердження планів і програм економічного і соціального\nрозвитку території Ради, місцевих екологічних програм, планів\nприватизації об'єктів комунальної власності;\n14) затвердження бюджету і внесення до нього змін,\nзатвердження звітів про виконання бюджету;\n15) розгляд і затвердження плану заходів по виконанню наказів\nвиборців;\n16) перерозподіл власності і окремих повноважень між Радами,\nа також передача окремих повноважень органам територіальної\nсамоорганізації громадян;\n17) регулювання земельних відносин відповідно до\nзаконодавства;\n18) встановлення місцевих податків, зборів, штрафів та їх\nрозмірів, оголошення місцевих добровільних позик;\n19) встановлення пільг щодо податків, крім земельного, що\nнадходять у місцевий бюджет; ( Пункт дев'ятнадцятий частини другої\nстатті 19 із змінами, внесеними згідно із Законом N 3180-12\nвід 05.05.93 )\n20) визначення переліку об'єктів місцевого господарства,\nзатвердження переліку об'єктів комунальної власності та їх\nстатусу;\n21) розгляд і вирішення питань\nадміністративно-територіального поділу в межах своєї компетенції;\n22) визначення кількості округів для виборів депутатів Ради;\n23) заснування засобів масової інформації відповідної Ради та\nзатвердження їх керівників.\nКомпетенція Київської і Севастопольської міських Рад народних\nдепутатів визначається статтею 52 цього Закону.\n2. СТРУКТУРА І ФОРМИ ДІЯЛЬНОСТІ РАД НАРОДНИХ ДЕПУТАТІВ"
    },
    {
      "provision_ref": "art20",
      "section": "20",
      "title": "Стаття 20. Сесії",
      "content": "Рада народних депутатів проводить свою роботу сесійно. Сесія\nРади складається з пленарних засідань, а також засідань постійних\nкомісій Ради.\nСесії Рад скликаються головою Ради в міру необхідності, але\nне менш як два рази на рік.\nСесія Ради скликається за пропозицією не менш як третини від\nзагальної кількості обраних депутатів Ради, а також за пропозицією\nпостійної комісії, виконавчого комітету Ради, глави місцевої\nдержавної адміністрації.\nПерша сесія новообраної Ради скликається відповідною\nтериторіальною виборчою комісією не пізніш як через місяць після\nвиборів.\nДля підготовки пропозицій щодо порядку проведення першої\nсесії новообраної Ради та питань, які передбачається внести на її\nрозгляд, формування органів Ради відповідною територіальною\nвиборчою комісією утворюється робоча група з числа депутатів цієї\nРади.\nДо визнання повноважень депутатів як членів Ради новообрана\nРада може приймати рішення тільки з питань відкриття сесії,\nутворення і обрання комісії мандатної, з питань депутатської\nдіяльності та етики, лічильної комісії.\nПерша сесія Ради в новоутворених\nадміністративно-територіальних одиницях скликається відповідною\nтериторіальною виборчою комісією не пізніш як через місяць після\nвиборів депутатів відповідної Ради.\nРозпорядження голови Ради про скликання чергової сесії\nдоводиться до відома депутатів і населення не пізніш як за сім\nднів до сесії з зазначенням часу скликання, місця проведення\nсесії, питань, які передбачається внести на розгляд Ради.\nПроекти рішень, інші документи і матеріали з питань, які\nвносяться на розгляд Ради, доводяться до відома депутатів не\nпізніш як за три дні до відкриття сесії.\nСесія Ради є правомочною при наявності не менш як двох третин\nвід встановленої кількості депутатських мандатів у відповідній\nРаді. В разі відсутності необхідної кількості депутатів за\nрозпорядженням голови Ради проведення сесії переноситься на інший\nчас.\nУ разі відмови частини депутатів від участі в роботі сесії\nРади або неможливості брати участь в її роботі Рада в кожному\nокремому випадку приймає рішення про те, що її засідання є\nправомочним, якщо в ньому бере участь менш як дві третини, але\nбільше половини від загальної кількості обраних депутатів.\nПитання на розгляд Ради вносяться головою Ради, депутатами,\nпостійними комісіями, виконавчим комітетом Ради, главою місцевої\nдержавної адміністрації."
    },
    {
      "provision_ref": "art21",
      "section": "21",
      "title": "Стаття 21. Порядок роботи сесії",
      "content": "Сесію Ради народних депутатів відкриває і веде голова Ради\nабо його заступник.\nПершу після виборів сесію Ради відкриває голова відповідної\nтериторіальної виборчої комісії і веде її до обрання голови Ради\nта його заступника.\nДля ведення протоколу сесії Рада обирає секретаря сесії або\nсекретаріат.\nПротокол сесії Ради підписується головою Ради або його\nзаступником і секретарем сесії.\nЗа рішенням Ради може бути проведено закрите засідання Ради.\nПорядок денний і порядок роботи сесії затверджуються Радою.\nПитання про тривалість сесії вирішується Радою."
    },
    {
      "provision_ref": "art22",
      "section": "22",
      "title": "Стаття 22. Порядок прийняття рішення Ради",
      "content": "Рада народних депутатів в межах своєї компетенції приймає\nрішення.\nРішення Ради приймаються більшістю від загальної кількості\nобраних депутатів Ради, крім випадків, передбачених цим Законом.\nРішення Ради приймаються відкритим або таємним голосуванням.\nРішення Ради надсилаються відповідним підприємствам\n(об'єднанням), організаціям і установам, посадовим особам і\nдоводяться до відома громадян не пізніш як у десятиденний строк\nпісля їх прийняття. Рішення Ради набирають чинності з моменту їх\nприйняття, якщо не встановлено іншого строку введення цих рішень у\nдію.\nРішення Рад, прийняті в межах їх компетенції є обов'язковими\nдля виконання їх органами, місцевими державними адміністраціями,\nпідприємствами (об'єднаннями), організаціями і установами, а також\nгромадянами.\nРішення Ради не повинні суперечити Конституції України і\nчинним законам."
    },
    {
      "provision_ref": "art23",
      "section": "23",
      "title": "Стаття 23. Голова Ради",
      "content": "Голова сільської, селищної, міської Ради народних депутатів є\nнайвищою посадовою особою відповідно сільради, селища, міста (крім\nміст Києва і Севастополя).\nГолова сільської, селищної, міської (крім міських міст Києва\nі Севастополя) Ради народних депутатів обирається населенням\nвідповідної території прямим таємним голосуванням на строк\nповноважень Ради і є одночасно головою виконавчого органу\nмісцевого самоврядування (главою місцевої адміністрації).\nПорядок виборів голови сільської, селищної, міської Ради\nнаселенням визначається законом.\nГолова Київської, Севастопольської міської, районної міста\nКиєва і Севастополя Ради народних депутатів обирається відповідною\nРадою з числа депутатів. Вибори голови Київської, Севастопольської\nміської, районної міста Києва і Севастополя Ради здійснюються\nшляхом таємного голосування. Голова Ради вважається обраним, якщо\nза нього проголосувало більше половини від загальної кількості\nобраних депутатів Ради. ( Частина четверта статті 23 в редакції\nЗакону N 2338-12 від 14.05.92 )\nРішення про обрання голови Ради підписує особа, яка вела\nзасідання Ради, або голова виборчої комісії.\nСуміщення обов'язків голови Ради з підприємницькою\n(комерційною) діяльністю, посадами в інших державних,\nгосподарських, громадських органах і організаціях, кооперативах не\nдопускається. На час перебування на цій посаді голова Ради зупиняє\nсвоє членство в політичних партіях і рухах.\nУ своїй діяльності голова Ради підзвітний Раді і може бути\n(якщо він не обраний усім населенням) звільнений з посади Радою,\nякщо за його звільнення проголосувало не менш як дві третини від\nзагальної кількості обраних депутатів Ради або за рішенням\nмісцевого референдуму.\nПитання про звільнення голови Ради може бути внесено на\nрозгляд Ради на вимогу не менш як третини від загальної кількості\nобраних депутатів Ради. ( Частина восьма статті 23 із змінами,\nвнесеними згідно із Законом N 3039-12 від 03.03.93 )\nПитання про дострокове припинення повноважень голови Ради\nможе бути винесено на місцевий референдум. ( Статтю 23 доповнено\nчастиною дев'ятою згідно із Законом N 3039-12 від 03.03.93 )\nГолова Ради:\n1) скликає сесії Ради, повідомляє депутатів і доводить до\nвідома населення про час і місце проведення сесій Ради, питання,\nякі передбачається внести на розгляд Ради; веде засідання Ради,\nпідписує її рішення;\n2) організує підготовку сесій Ради і питань, що вносяться на\nрозгляд Ради; забезпечує своєчасне доведення рішень Ради до\nвиконавців, організує контроль за їх виконанням;\n3) видає розпорядження та інформує Раду на черговій сесії про\nвидані розпорядження;\n4) представляє Раду у відносинах з державними органами та\nіншими органами самоврядування, трудовими колективами, політичними\nпартіями, рухами, іншими об'єднаннями громадян, підприємствами\n(об'єднаннями), організаціями, установами і громадянами, а також у\nміжнародних відносинах відповідно до законодавства;\n5) предсталяє Раді кандидатури для обрання заступника голови\nРади, голів постійних та інших комісій Ради;\n6) координує діяльність постійних комісій Ради, сприяє\nорганізації виконання їх рекомендацій;\n7) подає депутатам допомогу у здійсненні ними своїх\nповноважень, забезпечує їх необхідною інформацією; сприяє\nдепутатам в організації прийому громадян, у проведенні звітів\nперед виборцями, вживає заходів до реалізації пропозицій і\nзауважень виборців, висловлених під час звітів, а також пропозицій\nі зауважень, внесених депутатами на сесіях Ради;\n8) організує узагальнення наказів виборців, попередньо\nрозглядає і подає Раді підготовлені виконавчим комітетом Ради\nзаходи щодо їх виконання; сприяє депутатам у реалізації даних їм\nнаказів;\n9) забезпечує гласність в роботі Ради та її органів;\nорганізує обговорення громадянами проектів рішень Ради, важливих\nпитань місцевого життя, вивчення громадської думки;\n10) організує відповідно до рішень Ради проведення місцевих\nреферендумів;\n11) забезпечує роботу по розгляду звернень громадян;\n12) вносить на розгляд Ради питання щодо організації виборів\nі відкликання депутатів виборцями;\n13) здійснює підготовку і вносить на розгляд Ради пропозиції\nз питань адміністративно-територіального поділу;\n14) регулярно інформує Раду про стан справ на її території і\nз інших питань; не менш як один раз на рік або на вимогу не менше\nполовини депутатів звітує перед Радою про свою діяльність.\nГолова Ради організує роботу Ради разом з головами постійних\nкомісій Ради."
    },
    {
      "provision_ref": "art24",
      "section": "24",
      "title": "Стаття 24. Заступник голови Ради",
      "content": "Заступник голови Ради народних депутатів обирається Радою з\nчисла депутатів Ради за поданням голови Ради на строк повноважень\nРади шляхом таємного або відкритого голосування і виконує свої\nобов'язки до обрання заступника голови Ради нового скликання.\nЗаступник голови Ради вважається обраним, якщо за нього\nпроголосувало більше половини від загальної кількості обраних\nдепутатів Ради.\n( Частину третю статті 24 виключено на підставі Закону\nN 3067-12 від 16.03.93 )\nСуміщення обов'язків заступника голови Ради, крім випадків,\nколи він працює на громадських засадах, з підприємницькою\n(комерційною) діяльністю, посадами в інших державних,\nгосподарських, громадських органах і організаціях, кооперативах не\nдопускається.\nЗаступник голови Ради за дорученням голови Ради виконує\nповноваження, передбачені статтею 23 цього Закону, заміщає голову\nРади в разі його відсутності або неможливості виконання ним своїх\nобов'язків.\nЗаступник голови Ради може бути звільнений з посади тільки\nРадою. Питання про його звільнення може бути внесено на розгляд\nРади на вимогу не менш як третини від загальної кількості обраних\nдепутатів Ради, а також головою Ради."
    },
    {
      "provision_ref": "art25",
      "section": "25",
      "title": "Стаття 25. Постійні комісії Ради",
      "content": "Постійні комісії є органами Ради народних депутатів,\nвідповідальними перед нею і їй підзвітними.\nПостійні комісії обираються Радою з числа депутатів\nвідповідної Ради для вивчення, попереднього розгляду і підготовки\nпитань, які належать до її відання, здійснення контролю за\nвиконанням рішень Ради.\nДепутат може входити до складу тільки однієї постійної\nкомісії Ради.\nРада утворює постійні комісії: мандатну, з питань\nдепутатської діяльності та етики; з питань планування, бюджету і\nфінансів, а також при необхідності постійні комісії з інших питань\nгосподарського і соціально-культурного будівництва, визначає їх\nкількісний склад.\nПостійні комісії обираються Радою на строк її повноважень у\nскладі голови і членів комісії. Голова постійної комісії\nобирається Радою за поданням голови Ради. Заступник голови і\nсекретар комісії обираються на засіданні постійної комісії.\nДо складу постійних комісій не можуть бути обрані голова,\nзаступник голови Ради.\nПротягом строку своїх повноважень Рада може утворювати нові\nпостійні комісії, ліквідовувати і реорганізовувати раніше утворені\nкомісії, вносити зміни до складу комісій."
    },
    {
      "provision_ref": "art26",
      "section": "26",
      "title": "Стаття 26. Повноваження постійних комісій Ради",
      "content": "Постійні комісії:\n1) попередньо розглядають проекти планів та програм\nекономічного і соціального розвитку території Ради, бюджету, звіти\nпро виконання планів і бюджету, підготовляють по них свої\nвисновки;\n2) беруть участь у розробці заходів щодо реалізації наказів\nвиборців, сприяють в організації їх виконання;\n3) перевіряють виконання рішень Ради, подають за результатами\nперевірки рекомендації на розгляд виконавців, а в необхідних\nвипадках - на розгляд Ради;\n4) розглядають пропозиції, заяви і скарги громадян.\nКрім того, постійні комісії сільської, селищної, міської (за\nвинятком постійних комісій Київської і Севастопольської\nміських) Ради:\n1) вивчають і підготовляють за дорученням Ради або за власною\nініціативою питання про стан та розвиток відповідних галузей\nгосподарського і соціально-культурного будівництва, охорони\nнавколишнього природного середовища, які вносяться на розгляд\nРади, розробляють проекти рішень Ради та висновки з цих питань,\nвиступають на сесіях Ради з доповідями і співдоповідями;\n2) вивчають за дорученням голови або заступника голови Ради\nдіяльність відділів, управлінь та інших органів виконавчого\nкомітету, роботу підприємств (об'єднань), організацій і установ,\nрозташованих на території Ради, подають за результатами перевірки\nрекомендації на розгляд їх керівників, а в необхідних випадках -\nна розгляд Ради.\nПостійні комісії у питаннях, які належать до їх відання,\nмають право одержувати від керівників відділів, управлінь та інших\nорганів виконавчого комітету Ради, підприємств (об'єднань),\nорганізацій і установ, що належать до комунальної власності,\nнеобхідні матеріали і документи.\nРекомендації постійних комісій підлягають обов'язковому\nрозгляду органами і організаціями, яким вони адресовані. Про\nрезультати розгляду і вжиті заходи повинно бути повідомлено\nкомісіям у встановлений ними строк.\nСтаття 27. Повноваження комісії мандатної, з питань\nдепутатської діяльності та етики\nКомісія мандатна, з питань депутатської діяльності та етики:\n1) перевіряє повноваження депутатів Ради і подає на її\nрозгляд пропозиції про визнання повноважень депутатів, а в разі\nпорушення законодавства про вибори - про визнання виборів окремих\nдепутатів недійсними;\n2) підготовляє висновки з питань, пов'язаних з\nнедоторканністю депутата та іншими гарантіями депутатської\nдіяльності або з відкликанням депутата виборцями, а також з\nдостроковим припиненням повноважень депутата;\n3) підготовляє за дорученням Ради або її голови рекомендації\nз питань, пов'язаних з депутатською діяльністю та додержанням норм\nдепутатської етики, заслуховуванням Радою питань про роботу\nдепутатів у Раді, про виконання ними рішень Ради та її органів.\nСтаття 28. Повноваження комісії з питань планування,\nбюджету і фінансів\nКомісія з питань планування, бюджету і фінансів:\n1) попередньо розглядає проекти планів та програм\nекономічного і соціального розвитку території Ради, бюджету, а\nтакож звіти про їх виконання; спільно з іншими постійними\nкомісіями підготовляє висновки, виступає з доповідями і\nспівдоповідями з цих питань;\n2) здійснює контроль за виконанням планів та програм\nекономічного і соціального розвитку і бюджету; проводить роботу по\nвиявленню внутрігосподарських резервів і додаткових доходів\nбюджету; контролює надходження та видатки позабюджетного фонду;\n3) вносить Раді пропозиції з питань розвитку комунальної\nвласності;\n4) бере участь у проведенні експертизи регіональних програм,\nу розгляді інших питань, пов'язаних з плануванням і\nбюджетно-фінансовою діяльністю Ради."
    },
    {
      "provision_ref": "art29",
      "section": "29",
      "title": "Стаття 29. Організація роботи постійних комісій",
      "content": "Організація роботи постійної комісії Ради народних депутатів\nпокладається на голову комісії. Голова комісії скликає і веде\nзасідання комісії, дає доручення членам комісії, представляє\nкомісію у відносинах з державними і громадськими органами та\nорганізаціями, депутатами Ради, органами місцевого самоврядування,\nпідприємствами (об'єднаннями), організаціями, установами і\nгромадянами, організує роботу по виконанню рішень комісії.\nЗасідання постійної комісії скликаються в міру необхідності і\nє правомочними при наявності не менш як двох третин від загального\nскладу комісії.\nВисновки і рекомендації постійної комісії приймаються\nбільшістю голосів від загального складу комісії і підписуються\nголовою комісії, а в разі його відсутності - заступником голови\nабо секретарем комісії. Протоколи засідань комісії підписуються\nголовою і секретарем комісії.\nПитання, які належать до відання кількох постійних комісій,\nможуть за ініціативою комісій, а також за дорученням Ради або її\nголови розглядатися комісіями спільно. Рішення, висновки і\nрекомендації, спільно прийняті постійними комісіями, підписуються\nголовами комісій.\nПостійна комісія при необхідності може утворювати підкомісії\nз основних напрямів своєї діяльності.\nПостійна комісія для вивчення питань може утворювати\nпідготовчі комісії і робочі групи з залученням представників\nгромадськості, вчених і спеціалістів.\nГолова, заступник голови, секретар та члени постійних комісій\nпрацюють на громадських засадах."
    },
    {
      "provision_ref": "art30",
      "section": "30",
      "title": "Стаття 30. Депутат",
      "content": "Повноваження депутата Ради народних депутатів як члена Ради\nпочинаються з моменту визнання їх Радою і закінчуються в день\nвиборів депутатів Ради нового скликання або в день встановлення\nрезультатів голосування про відкликання депутата виборцями.\nДепутат як повноважний член Ради має всю повноту прав, що\nзабезпечують його активну участь у діяльності Ради та утворюваних\nнею органів, несе обов'язки перед Радою та її органами, виконує їх\nдоручення.\nНа час сесій, засідань постійних комісій Ради, а також для\nздійснення депутатських повноважень в інших передбачених законом\nвипадках депутат звільняється від виконання виробничих або\nслужбових обов'язків з відшкодуванням йому середньої заробітної\nплати за основним місцем роботи та інших витрат, пов'язаних з\nдепутатською діяльністю, за рахунок коштів відповідного місцевого\nбюджету.\nУ випадках віднесення населених пунктів до категорії міст\nреспубліканського або обласного підпорядкування на їх території\nприпиняються повноваження депутатів Ради, якій був підпорядкований\nцей населений пункт.\nДепутат зобов'язаний бути присутнім на кожній сесії Ради,\nзасіданні постійної комісії і брати участь в їх роботі.\nУ разі неодноразового нез'явлення депутата на сесії,\nзасідання постійної комісії без поважних причин Рада може\nрозглянути це питання і при необхідності звернутися до виборців з\nпропозицією про відкликання цього депутата.\nДепутат користується правом ухвального голосу з усіх питань,\nякі розглядаються на сесіях та засіданнях відповідних постійних\nкомісій Ради.\nДепутат має право звернутися з запитом до голови, заступника\nголови Ради, виконавчого комітету, керівників його відділів,\nуправлінь та інших органів виконавчого комітету, до керівників\nпідприємств (об'єднань), організацій і установ, а також до\nвідповідного Представника Президента України у питаннях,\nвіднесених до відання Ради.\nОрган або посадова особа, до яких звернуто запит, зобов'язані\nдати усну чи письмову відповідь на запит на сесії Ради у строки і\nв порядку, встановлені Радою. За результатами розгляду запиту Рада\nприймає рішення.\nПропозиції і зауваження, висловлені депутатами на сесії Ради,\nпередані в письмовій формі головуючому на сесії, розглядаються\nРадою чи за її дорученням комісіями Ради або надсилаються на\nрозгляд підзвітним і підконтрольним їй органам та посадовим\nособам, які зобов'язані розглянути ці пропозиції і зауваження у\nстроки, встановлені Радою.\nПовноваження депутатів, порядок організації і гарантії\nдепутатської діяльності визначаються Конституцією України\n( 888-09 ), цим Законом, іншими законодавчими актами України.\n3. ВИКОНАВЧІ КОМІТЕТИ СІЛЬСЬКИХ, СЕЛИЩНИХ, МІСЬКИХ\nРАД НАРОДНИХ ДЕПУТАТІВ"
    },
    {
      "provision_ref": "art31",
      "section": "31",
      "title": "Стаття 31. Функції і порядок формування",
      "content": "Виконавчий комітет Ради народних депутатів є виконавчим і\nрозпорядчим органом відповідної Ради, їй підпорядкованим та\nпідзвітним.\nВиконавчий комітет є юридичною особою.\nВиконавчий комітет утворюється Радою на строк її повноважень\nі формується одноосібно головою Ради у складі заступника\n(заступників) голови, керуючого справами (секретаря) і членів\nвиконавчого комітету. У складі виконавчого комітету міської (міста\nобласного підпорядкування) Ради за її рішенням може бути перший\nзаступник голови виконавчого комітету. ( Частина третя статті 31\nв редакції Закону N 3067-12 від 16.03.93 )\nКількісний склад виконавчого комітету встановлюється Радою за\nподанням її голови.\nДо складу виконавчого комітету не можуть входити депутати\nвідповідної Ради.\nУ сільській, селищній, міській Радах за рішенням відповідної\nРади виконавчі комітети можуть не утворюватись. У цих випадках\nвиконавчо-розпорядчі функції здійснює голова Ради одноособово.\nПо закінченні повноважень Ради виконавчий комітет зберігає\nсвої повноваження до сформування нового складу виконавчого\nкомітету."
    },
    {
      "provision_ref": "art32",
      "section": "32",
      "title": "Стаття 32. Загальна компетенція",
      "content": "Виконавчий комітет Ради народних депутатів:\n1) розробляє і подає на затвердження Ради схему організації\nсамоврядування на відповідній території, структуру, загальну\nчисельність апарату управління та витрат на його утримання;\n2) утворює, реорганізує і ліквідує відділи, управління та\nінші органи виконавчого комітету в межах затвердженої Радою\nструктури, затверджує положення про них, призначає та звільняє їх\nкерівників;\n3) утворює і затверджує комісії при виконавчому комітеті\nРади, змінює їх склад, керує їх роботою;\n4) скасовує акти відділів, управлінь, інших підпорядкованих\nйому органів, а також підприємств (об'єднань), організацій і\nустанов, які належать до комунальної власності;\n5) утворює виборчі дільниці та виборчі комісії, сприяє\nкомісіям у здійсненні ними своїх повноважень відповідно до\nзаконодавства;\n6) організує виконання рішень Ради, а також затверджених нею\nпланів та програм економічного і соціального розвитку, бюджету.\nВиконавчий комітет є незалежним у виборі форм і методів при\nздійсненні своєї виконавчо-розпорядчої діяльності.\nВиконавчий комітет здійснює також окремі повноваження,\nделеговані йому державою.\n4. ГАЛУЗЕВА КОМПЕТЕНЦІЯ ВИКОНАВЧИХ КОМІТЕТІВ СІЛЬСЬКИХ,\nСЕЛИЩНИХ, МІСЬКИХ РАД НАРОДНИХ ДЕПУТАТІВ"
    },
    {
      "provision_ref": "art33",
      "section": "33",
      "title": "Стаття 33. Повноваження в галузі планування та обліку",
      "content": "Виконавчий комітет сільської, селищної, міської Ради народних\nдепутатів:\n1) розробляє та подає на розгляд Ради програми економічного і\nсоціального розвитку території, місцеві екологічні програми,\nпрограми з питань житлового, шляхового будівництва, благоустрою, з\nінших питань комунально-побутового і соціально-культурного\nобслуговування населення, звітує про їх виконання;\n2) розглядає та погоджує подані підприємствами\n(об'єднаннями), організаціями і установами, розташованими на\nвідповідній території, проекти їх планів і заходів, які пов'язані\nз обслуговуванням населення, а також можуть призвести до зміни\nекологічного, демографічного стану та інших наслідків;\n3) здійснює контроль за станом обліку та звітності на\nпідприємствах (об'єднаннях), в організаціях і установах, які\nналежать до комунальної власності, сприяє органам державної\nстатистики у їх роботі, подає їм та одержує від них передбачені\nзаконодавством відомості;\n4) вносить пропозиції до планів та програм економічного і\nсоціального розвитку районів та областей, місцевих екологічних\nпрограм, а також до планів підприємств (об'єднань), організацій і\nустанов з питань, пов'язаних з задоволенням потреб населення.\nВиконавчий комітет міської (міста з районним поділом) Ради\nдоводить до виконавчих комітетів районних у місті Рад вихідні\nпоказники для планування економічного і соціального розвитку."
    },
    {
      "provision_ref": "art34",
      "section": "34",
      "title": "Стаття 34. Повноваження в галузі бюджету і фінансів",
      "content": "Виконавчий комітет сільської, селищної, міської Ради народних\nдепутатів:\n1) розробляє і подає на затвердження Ради бюджет та звіт про\nйого виконання; забезпечує виконання бюджету;\n2) надає за рішенням Ради пільги щодо податків і платежів,\nякі надходять до бюджету місцевого самоврядування;\n3) організує стягнення податків, зборів, надходження інших,\nпередбачених законом коштів, які зараховуються до бюджету\nмісцевого самоврядування;\n4) вносить пропозиції про заміну платежів підприємств\n(об'єднань), організацій і установ у бюджет місцевого\nсамоврядування передачею в розпорядження органів місцевого\nсамоврядування певної продукції, матеріалів, виконанням робіт або\nнаданням послуг;\n5) фінансує виконання підприємствами, які не входять до\nскладу місцевого господарства, на договірній основі місцевих\nзамовлень на виробництво продовольчих і непродовольчих товарів,\nнадання послуг населенню, а також замовлень, пов'язаних з\nбудівництвом та реконструкцією об'єктів соціальної і виробничої\nінфраструктури;\n6) може передавати за рішенням Ради кошти з бюджету у вигляді\nдотацій, субвенцій або субсидій;\n7) утворює відповідно до бюджету і плану економічного і\nсоціального розвитку позабюджетні, резервні, валютні фонди\nта фонди для кредитування цільових програм;\n8) здійснює фінансування з бюджету витрат на утримання\nналежних Раді організацій і закладів народної освіти, культури,\nохорони здоров'я, соціального забезпечення, фізкультури і спорту,\nапарату виконавчого комітету, а також витрат, пов'язаних з\nрозвитком житлово-комунального господарства, благоустрою і\nпобутового обслуговування населення, збільшенням виробництва\nтоварів народного споживання, проведенням природоохоронних заходів\nта заходів щодо поліпшення охорони громадського порядку;\n9) має право збільшувати понад встановлені норми видатки на\nутримання соціально-культурних закладів, включаючи надбавки до\nзаробітної плати їх працівників, на охорону навколишнього\nприродного середовища; встановлювати додаткові пільги і допомогу\nмалозабезпеченим громадянам, багатодітним сім'ям, престарілим та\nінвалідам, а також особам, які постраждали від стихійного лиха;\n10) здійснює контроль за додержанням зобов'язань по платежах\nу бюджет місцевого самоврядування підприємствами (об'єднаннями),\nорганізаціями і установами;\n11) може за згодою підприємств (об'єднань), організацій і\nустанов, які не входять до складу місцевого господарства,\nнаселення об'єднувати їх кошти, а також бюджетні і позабюджетні\nкошти на будівництво, розширення, ремонт і утримання на пайових\nзасадах об'єктів соціальної і виробничої інфраструктури\nтранспорту, включаючи ремонт і оновлення його пасажирського\nрухомого складу та на заходи щодо охорони навколишнього природного\nсередовища; ( Пункт одинадцятий статті 34 із змінами, внесеними\nзгідно із Законом N 215/95-ВР від 06.06.95 )\n12) може об'єднувати на договірних засадах кошти бюджетів\nінших органів місцевого самоврядування для вирішення спільних\nпитань.\nВиконавчий комітет міської (міста обласного підпорядкування)\nРади випускає місцеві позики, встановлює відрахування у районні в\nмісті бюджети.\nСтаття 35. Повноваження в галузі управління комунальною\nвласністю, розвитку місцевого господарства\nВиконавчий комітет сільської, селищної, міської Ради народних\nдепутатів:\n1) здійснює управління майном, яке належить до комунальної\nвласності, майновими фондами житлово-комунального господарства та\nіншим майном для задоволення потреб і запитів населення;\n2) вирішує питання створення, придбання, використання, оренди\nабо безоплатної передачі майнових об'єктів, які перебувають у\nкомунальній власності;\n3) забезпечує виконання затверджених Радою планів\nприватизації об'єктів комунальної власності;\n4) має право за рахунок наявних у виконавчого комітету коштів\nстворювати підприємства (об'єднання), організації і установи,\nзатверджувати їх статути або положення про них, наділяти\nстатутними фондами, призначати і звільняти з посади їх керівників\nабо визначати інший порядок їх призначення та звільнення\nвідповідно до законодавства;\n5) приймає за погодженням з власниками рішення про включення\nдо складу місцевого господарства відповідної території підприємств\n(об'єднань), організацій і установ, які не належать до комунальної\nвласності, але діяльність яких пов'язана з обслуговуванням\nнаселення; вирішує питання про надання їм переважного права\nкористуватися земельними та природними ресурсами місцевого\nзначення;\n6) вносить пропозиції власникам про передачу або продаж у\nкомунальну власність підприємств та інших об'єктів, які належать\nїм і мають важливе значення для забезпечення потреб населення\nвідповідної території;\n7) сприяє розвитку підприємництва, створенню селянських\n(фермерських) господарств;\n8) координує діяльність підприємств (об'єднань), організацій\nі установ місцевого господарства, формування їх планів, вирішує\nпитання їх розміщення, спеціалізації та розвитку;\n9) укладає договори на виконання робіт (послуг) з\nпідприємствами (об'єднаннями), організаціями і установами, які не\nналежать до комунальної власності, кооперативами та громадянами;\n10) дає згоду на розміщення та розвиток підприємств\n(об'єднань), організацій і установ, які не належать до комунальної\nвласності;\n11) формує та розміщує на договірних засадах замовлення для\nпідприємств (об'єднань), організацій і установ, незалежно від їх\nпідпорядкування і форм власності, на виробництво продукції, в тому\nчислі товарів народного споживання, розробку конструкторської та\nтехнологічної документації;\n12) організує на договірних засадах надання підприємствами\n(об'єднаннями), організаціями і установами, які не належать до\nкомунальної власності, тимчасово вільних виробничих потужностей,\nобладнання та складських приміщень іншим підприємствам\n(об'єднанням), організаціям і установам;\n13) укладає договори про взаємні зобов'язання, пов'язані із\nстворенням або перетворенням промислових об'єктів, які не належать\nдо комунальної власності.\nСтаття 36. Повноваження в галузі охорони навколишнього\nприродного середовища\nВиконавчий комітет сільської, селищної, міської Ради народних\nдепутатів:\n1) припиняє господарську діяльність підприємств (об'єднань),\nорганізацій і установ, які належать до комунальної власності, а\nтакож обмежує чи зупиняє (тимчасово) діяльність не підпорядкованих\nРаді підприємств (об'єднань), організацій і установ у разі\nпорушення ними законодавства про охорону навколишнього природного\nсередовища;\n2) організує роботу по ліквідації наслідків аварії та\nстихійного лиха, залучає до участі в ній підприємства\n(об'єднання), організації і установи, незалежно від їх\nпідпорядкування та форм власності, та громадян;\n3) інформує населення про екологічно небезпечні аварії та\nситуації і стан навколишнього середовища, а також про заходи, що\nвживаються з метою його поліпшення;\n4) може подавати позови до суду або арбітражного суду про\nвідшкодування матеріальної шкоди, а також шкоди здоров'ю громадян,\nзавданої нераціональним використанням природних ресурсів та\nзабрудненням навколишнього середовища підприємствами\n(об'єднаннями), організаціями і установами, незалежно від їх\nпідпорядкування та форм власності, та громадянами;\n5) вносить пропозиції до відповідних органів про оголошення\nприродних та інших об'єктів, що являють собою екологічну,\nісторичну, культурну або наукову цінність, пам'ятками природи,\nісторії або культури, які охороняються законом."
    },
    {
      "provision_ref": "art37",
      "section": "37",
      "title": "Стаття 37. Повноваження в галузі будівництва",
      "content": "Виконавчий комітет сільської, селищної, міської Ради народних\nдепутатів:\n1) організує підготовку і затверджує у встановленому порядку\nпроекти планіровки та забудови населених пунктів, їх генеральних\nпланів, проекти і титульні списки будов та об'єктів місцевого\nгосподарства, контролює їх здійснення; керує проектними,\nбудівельно-монтажними та ремонтно-будівельними організаціями, що\nналежать до комунальної власності;\n2) організує за рахунок власних коштів і на дольових засадах\nбудівництво та ремонт жилих будинків, об'єктів комунального\nгосподарства і соціально-культурного призначення, а також шляхів\nна відповідній території;\n3) залучає на договірній основі підприємства (об'єднання),\nорганізації та установи до участі в розвитку потужностей\nбудівельної індустрії та промисловості будівельних матеріалів, а\nтакож у створенні на цих умовах спеціалізованих підприємств і\nорганізацій для виконання робіт по реконструкції та технічному\nпереоснащенню підприємств, будівництву очисних споруд,\nканалізації, будівництву, реконструкції, ремонту і утриманню\nмісцевих шляхів;\n4) створює госпрозрахункові будівельні і ремонтно-будівельні\nпідприємства, може передавати їх в оренду;\n5) виступає замовником на будівництво об'єктів соціальної і\nвиробничої інфраструктури комунальної власності.\nСтаття 38. Повноваження в галузі житлового господарства,\nкомунально-побутового, торговельного\nобслуговування, транспорту і зв'язку\nВиконавчий комітет сільської, селищної, міської Ради народних\nдепутатів:\n1) організує експлуатацію житлового фонду, об'єктів\nкомунального і шляхового господарства, роботу підприємств\nторгівлі, громадського харчування та побутового обслуговування, що\nналежать до комунальної власності, здійснює управління ними і\nконтроль;\n2) розподіляє житловий фонд, який належить до комунальної\nвласності, веде облік громадян, які потребують поліпшення житлових\nумов, вирішує питання використання жилих приміщень, оренди\nбудинків і споруд, що належать до комунальної власності;\n3) веде облік громадян, які бажають придбати незаселені\nквартири (будинки) з житлового фонду, який належить до комунальної\nвласності, приймає рішення про продаж цих квартир (будинків),\nподає допомогу власникам квартир (будинків) в їх експлуатації і\nремонті; сприяє будівництву індивідуального та кооперативного\nжитла;\n4) організує експлуатацію електричних, водопровідних,\nканалізаційних, теплових і газових мереж та споруд, розглядає і\nдає висновки щодо планів будівництва зазначених об'єктів\nпідприємствам (об'єднанням), організаціям і установам, які не\nналежать до комунальної власності; контролює будівництво та\nексплуатацію очисних споруд і обладнання;\n5) організує благоустрій населених пунктів, залучаючи до\nцього кошти, трудові та матеріально-технічні ресурси підприємств\n(об'єднань), організацій і установ, а також населення; контролює\nстан благоустрою виробничих територій, організує озеленення,\nохорону зелених насаджень і водойм, створення місць відпочинку\nгромадян; присвоює найменування вулицям та іншим частинам\nнаселених пунктів, встановлює нумерацію будинків;\n6) веде облік нежилих приміщень на території Ради, має право\nпродавати або здавати у користування на основі договору про оренду\nнежилі приміщення, що належать до комунальної власності;\n7) організує місцеві ринки, сприяє розвитку всіх форм\nторгівлі;\n8) створює підприємства побутового обслуговування на праві\nкомунальної власності і організує їх експлуатацію, вживає заходів\nдо організації побутового обслуговування населення на умовах\nоренди підприємств, в тому числі тих, що належать до колективної\nабо індивідуальної власності; організує забезпечення населення\nпаливом;\n9) забезпечує утримання в належному стані кладовищ, інших\nмісць поховання та їх охорону;\n10) встановлює зручний для населення режим роботи підприємств\nкомунального господарства, торгівлі і громадського харчування,\nпобутового обслуговування;\n11) затверджує і звільняє з посади керівників підприємств\nкомунального господарства, торгівлі та громадського харчування,\nпобутового обслуговування, що належать до комунальної власності,\nабо встановлює інший порядок їх призначення та звільнення\nвідповідно до законодавства;\n12) керує підприємствами (об'єднаннями) та організаціями\nтранспорту і зв'язку, що належать до комунальної власності;\n13) здійснює в межах своїх повноважень контроль за діяльністю\nпідприємств (об'єднань) і організацій транспорту, незалежно від їх\nпідпорядкування та форм власності, а також за організацією\nобслуговування пасажирів на автовокзалах і залізничних вокзалах,\nпричалах (пристанях), в аеропортах;\n14) залучає підприємства (об'єднання), організації і\nустанови, які не належать до комунальної власності, до участі в\nобслуговуванні населення засобами транспорту і зв'язку; забезпечує\nоблік автомобілів та інших видів механічних транспортних засобів;\n15) подає допомогу підприємствам і організаціям транспорту у\nполіпшенні використання транспортних засобів відправниками\n(одержувачами) вантажів; ( Статтю 38 доповнено пунктом\nп'ятнадцятим згідно із Законом N 215/95-ВР від 06.06.95 )\n16) сприяє взаємодії різних видів транспорту з метою більш\nефективного їх використання, підвищення якості обслуговування.\n( Статтю 38 доповнено пунктом шістнадцятим згідно із Законом\nN 215/95-ВР від 06.06.95 )\nСтаття 39. Повноваження в галузі соціального\nобслуговування населення\nВиконавчий комітет сільської, селищної, міської Ради народних\nдепутатів:\n1) здійснює управління належними Раді або переданими їй\nзакладами народної освіти, охорони здоров'я і соціального\nзабезпечення, культури, фізкультури та спорту, організує їх\nматеріально-фінансове забезпечення; призначає і звільняє з посади\nїх керівників або встановлює інший порядок їх призначення та\nзвільнення відповідно до законодавства, створює за рахунок коштів\nРади або на дольових засадах нові заклади соціально-культурного\nпризначення для досягнення рівня соціального обслуговування не\nнижче від встановлених нормативів;\n2) організує облік дітей шкільного віку, контролює виконання\nвимог щодо навчання дітей до 15 років; створює при школах фонд\nвсеобучу за рахунок коштів Ради і залучених коштів підприємств\n(об'єднань), організацій і установ; вживає заходів до організації\nтрудового навчання та професійної орієнтації школярів, залучення\nїх до продуктивної праці;\n3) надає громадянам встановлені пільги щодо утримання дітей у\nшколах-інтернатах, інтернатах при школах, а також щодо оплати за\nхарчування дітей в школах (групах) з подовженим днем; організує\nроботу по запобіганню бездоглядності неповнолітніх;\n4) сприяє розвитку народної творчості і художньої\nсамодіяльності, національно-культурних традицій населення;\n5) здійснює охорону і організує використання пам'яток історії\nта культури, переданих до відання місцевого самоврядування;\n6) сприяє державним органам у здійсненні контролю за\nсанітарним та радіаційним станом навколишнього середовища,\nдодержанням правил санітарної охорони на відповідній території,\nздійснює заходи до запобігання інфекційним захворюванням,\nепідеміям, епізоотіям та їх ліквідації;\n7) організує медичну допомогу населенню, надає встановлені\nпільги і допомогу, пов'язані з охороною материнства і дитинства,\nполіпшенням умов життя багатодітних сімей;\n8) сприяє у необхідних випадках громадянам у призначенні їм\nпенсій; призначає в межах виділених коштів допомогу особам, які не\nмають права на одержання державних пенсій, а також доплату до\nпенсій і допомоги, видає одноразову допомогу громадянам, що\nпостраждали від стихійного лиха; вживає заходів до поліпшення\nжитлових і матеріально-побутових умов інвалідів, сімей, які\nвтратили годувальника, престарілих громадян, що потребують\nобслуговування вдома, до влаштування в будинки інвалідів і\nпрестарілих громадян, які мають потребу в цьому, дітей, що\nзалишились без піклування батьків, на виховання в сім'ї громадян;\nсприяє створенню необхідних житлових умов для демобілізованих та\nзвільнених у запас військовослужбовців і сімей\nвійськовослужбовців;\n9) веде облік і регулює розподіл трудових ресурсів на\nвідповідній території, обліковує незайняте населення, організує\nпрацевлаштування громадян, затверджує плани працевлаштування\nмолоді, що закінчила загальноосвітні школи і забезпечує їх\nвиконання; забезпечує працевлаштування інвалідів, членів сімей\nзагиблих воїнів, демобілізованих військовослужбовців і тих, хто\nзвільнився в запас, підлітків та молоді, сприяє розвитку з цією\nметою мережі кооперативних і приватних підприємств, їх філіалів та\nцехів, надомництва;\n10) сприяє інформуванню населення про потребу підприємств\n(об'єднань), організацій і установ у робітниках і службовцях."
    },
    {
      "provision_ref": "art40",
      "section": "40",
      "title": "Стаття 40. Повноваження в галузі охорони громадського порядку",
      "content": "Виконавчий комітет сільської, селищної, міської Ради народних\nдепутатів:\n1) сприяє органам суду, прокуратури, юстиції, внутрішніх\nсправ та безпеки, адвокатури в їх роботі;\n2) координує роботу органів, утворених для сприяння охороні\nгромадського порядку;\n3) вирішує відповідно до законодавства питання проведення\nзборів, мітингів, вуличних походів і демонстрацій, спортивних,\nвидовищних та інших масових громадсько-політичних заходів;\nконтролює забезпечення організаторами цих заходів належного\nгромадського порядку;\n4) вживає в разі стихійного лиха, інших надзвичайних подій\nнеобхідних заходів до забезпечення життєдіяльності підприємств\n(об'єднань), організацій і установ, збереження державного,\nгромадського та особистого майна громадян, додержання громадського\nпорядку, а в разі страйків - до забезпечення всієї сфери\nобслуговування населення.\nСтаття 41. Повноваження в галузі зовнішньоекономічної\nдіяльності\nВиконавчий комітет сільської, селищної, міської Ради народних\nдепутатів за дорученням Ради:\n1) укладає договори з зарубіжними партнерами на реалізацію і\nпридбання продукції за рахунок наявних у них валютних коштів або\nна іншій основі;\n2) сприяє створенню спільних із зарубіжними партнерами\nпідприємств по використанню природних ресурсів місцевого значення,\nвипуску товарів народного споживання і наданню послуг населенню\nнезалежно від підпорядкування співзасновників;\n3) сприяє створенню спільних із зарубіжними партнерами\nнаукових, культурних, туристичних, фізкультурно-оздоровчих\nцентрів, інших організацій, пов'язаних із забезпеченням розвитку\nмісцевого господарства;\n4) організує прикордонну і прибережну торгівлю;\n5) вносить до Верховної Ради України пропозиції про створення\nзон вільного підприємництва."
    },
    {
      "provision_ref": "art42",
      "section": "42",
      "title": "Стаття 42. Повноваження, делеговані державою",
      "content": "1. Виконавчий комітет сільської, селищної, міської Ради\nнародних депутатів відповідно до частини третьої статті 32 цього\nЗакону здійснює повноваження, делеговані йому державою:\n1) здійснює контроль за використанням і охороною землі, її\nнадр, водойм, лісів, атмосферного повітря, рослинного і тваринного\nсвіту, інших природних ресурсів на відповідній території в межах і\nв порядку, встановлених законодавством України;\n2) реєструє право власності на землю і право\nземлекористування та договори на оренду землі;\n3) здійснює контроль за станом квартирного обліку на\nпідприємствах (об'єднаннях), в організаціях і установах,\nрозташованих на території Ради;\n4) видає ордери на заселення жилої площі в будинках\nдержавних, кооперативних і громадських організацій;\n5) організує контроль за додержанням сільськогосподарськими\nпідприємствами, організаціями та селянськими (фермерськими)\nгосподарствами, розташованими на території Ради, законодавства з\nпитань землекористування, охорони природи;\n6) веде облік громадян, які постійно або тимчасово проживають\nна відповідній території;\n7) вчиняє нотаріальні дії, реєструє акти громадянського стану\nвідповідно до законодавства.\n2. Виконавчий комітет міської (міста обласного\nпідпорядкування) Ради крім повноважень, перелічених у пункті 1\nцієї статті, здійснює такі повноваження:\n1) розглядає плани розміщення, спеціалізації та розвитку\nпідприємств (об'єднань), організацій і установ, незалежно від їх\nпідпорядкування і форм власності, вносить в необхідних випадках\nпропозиції з цих питань у відповідні органи управління;\n2) реєструє підприємства (об'єднання), організації і\nустанови, інші суб'єкти підприємницької діяльності та їх статути;\n3) забезпечує складання необхідних для управління економічним\nі соціальним розвитком території балансів трудових ресурсів,\nземельного, місцевих будівельних матеріалів, палива, грошових\nдоходів і видатків населення;\n4) видає дозвіл на зайняття індивідуальною трудовою\nдіяльністю;\n5) веде державний земельний кадастр;\n6) контролює додержання законодавства та здійснення заходів\nщодо охорони навколишнього природного середовища, організує в разі\nнеобхідності проведення екологічної експертизи, зупиняє\nгосподарську діяльність підприємств (об'єднань), організацій і\nустанов, що знаходяться на відповідній території, незалежно від їх\nпідпорядкування і форм власності, в разі порушення ними\nзаконодавства про охорону навколишнього середовища;\n7) здійснює контроль за додержанням проектів будівництва\nоб'єктів житлово-комунального господарства і виробничого\nпризначення; зупиняє будівництво, яке ведеться з порушенням\nпланів забудови та затверджених проектів і може завдати шкоди\nнавколишньому середовищу;\n8) призначає державні приймальні комісії, затверджує акти про\nприймання в експлуатацію закінчених будівництвом об'єктів\nжитлово-цивільного призначення, а також бере участь у прийманні в\nексплуатацію інших об'єктів, розташованих на відповідній\nтериторії;\n9) приймає рішення про організацію житлово-будівельних і\nгаражних коооперативів, здійснює контроль за їх діяльністю;\n10) здійснює контроль за належною експлуатацією об'єктів\nкомунального господарства, торгівлі і громадського харчування,\nпобутового обслуговування, які є у власності підприємств\n(об'єднань), організацій, установ та окремих громадян, зупиняє їх\nексплуатацію в разі порушення екологічних, санітарних правил,\nінших вимог законодавства, може скасовувати в таких випадках дані\nїм дозволи на створення та експлуатацію відповідних об'єктів;\n11) організує подання методичної допомоги школам; планує\nрозвиток мережі шкіл та дитячих дошкільних і позашкільних закладів\nвиходячи з нормативів забезпеченості в сфері народної освіти;\n12) вирішує у встановленому законодавством порядку питання\nсоціального забезпечення населення, опіки і піклування на\nвідповідній території; призначає опікунів і піклувальників,\nздійснює контроль за виконанням ними своїх обов'язків; вирішує\nпитання усиновлення (удочеріння);\n13) контролює подання підприємствами (об'єднаннями),\nорганізаціями і установами даних про наявність вільних робочих\nмісць (посад);\n14) організує інформування населення про потребу підприємств\n(об'єднань), організацій і установ у робітниках та службовцях;\n15) забезпечує додержання правил паспортної системи;\n16) реєструє статути (положення) добровільних об'єднань\nгромадян, органів територіальної самоорганізації громадян, які\nстворюються і діють згідно з законодавством у межах відповідної\nтериторії;\n17) керує роботою органів запису актів громадянського стану,\nнотаріату та державного архіву;\n18) затверджує дільничних інспекторів міліції, контролює в\nмежах своєї компетенції їх роботу, роботу державної автомобільної\nінспекції, пожежної охорони; за погодженням з органами\nМіністерства внутрішніх справ України вирішує питання зміцнення\nштатів міліції, що утримуються за рахунок коштів місцевого\nбюджету, та їх матеріально-технічного забезпечення, створення\nособовому складу необхідних умов для служби та відпочинку;\n19) забезпечує в межах своєї компетенції виконання положень\nКонституції України та законодавства про військовий обов'язок\nусіма посадовими особами і громадянами, підприємствами\n(об'єднаннями), організаціями і установами; сприяє призову\nгромадян на дійсну військову службу, проведенню учбових зборів та\nпочаткової військової підготовки, військово-патріотичному\nвихованню населення; здійснює виконання законодавства про пільги і\nпереваги, встановлені для громадян у зв'язку з їх участю у\nвійськових діях, службою у збройних силах, а також для членів їх\nсімей.\nДелегування державою повноважень виконавчим комітетам\nвідповідних Рад супроводжується передачею їм фінансових,\nматеріально-технічних та інших ресурсів, необхідних для здійснення\nцих повноважень. ( Частина третя статті 42 в редакції Закону\nN 3067-12 від 16.03.93 )\nЗдійснення виконавчим комітетом сільської, селищної, міської\nРади делегованих державою повноважень є обов'язковим. Виконавчий\nкомітет несе відповідальність за їх здійснення перед відповідною\nмісцевою державною адміністрацією. ( Частина четверта статті 42 в\nредакції Закону N 3067-12 від 16.03.93 )\n5. ОРГАНІЗАЦІЯ РОБОТИ ВИКОНАВЧОГО КОМІТЕТУ СІЛЬСЬКОЇ,\nСЕЛИЩНОЇ, МІСЬКОЇ РАДИ НАРОДНИХ ДЕПУТАТІВ"
    },
    {
      "provision_ref": "art43",
      "section": "43",
      "title": "Стаття 43. Засідання виконавчого комітету",
      "content": "Основною формою роботи виконавчого комітету Ради народних\nдепутатів є його засідання.\nЗасідання виконавчого комітету скликаються його головою в\nміру необхідності і є правомочними при наявності не менш як двох\nтретин від загального складу виконавчого комітету."
    },
    {
      "provision_ref": "art44",
      "section": "44",
      "title": "Стаття 44. Голова виконавчого комітету",
      "content": "Голова виконавчого комітету Ради народних депутатів (голова\nРади) організує на основі колегіальності роботу виконавчого\nкомітету і веде його засідання; координує діяльність осіб, що\nвходять до складу виконавчого комітету; організує виконання рішень\nРади і виконавчого комітету; інформує на черговому засіданні\nвиконавчого комітету про видані ним розпорядження виконавчого\nкомітету; підписує рішення і розпорядження виконавчого комітету.\nГолова виконавчого комітету представляє виконавчий комітет у\nвідносинах з державними та громадськими органами і організаціями,\nіншими органами місцевого самоврядування, підприємствами\n(об'єднаннями), організаціями, установами та громадянами.\nГолова виконавчого комітету є розпорядником рахунків\nвиконавчого комітету в установах банків.\nСтаття 45. Заступник (заступники) голови\nвиконавчого комітету\nЗаступник (заступники) голови виконавчого комітету Ради\nнародних депутатів займається питаннями відповідно до розподілу\nобов'язків, виконує інші обов'язки.\nСтаття 46. Керуючий справами (секретар)\nвиконавчого комітету\nКеруючий справами (секретар) виконавчого комітету Ради\nнародних депутатів організує роботу апарату виконавчого комітету;\nзабезпечує підготовку матеріалів на розгляд виконавчого комітету,\nпідписує рішення і протоколи засідань виконавчого комітету;\nорганізує доведення рішень та розпоряджень виконавчого комітету\nдо виконавців; відповідає за стан діловодства, обліку і звітності;\nвиконує інші обов'язки, покладені на нього виконавчим комітетом.\nУ разі відсутності керуючого справами (секретаря) виконавчого\nкомітету його обов'язки за рішенням виконавчого комітету виконує\nзаступник голови або член виконавчого комітету Ради."
    },
    {
      "provision_ref": "art47",
      "section": "47",
      "title": "Стаття 47. Члени виконавчого комітету",
      "content": "Члени виконавчого комітету Ради народних депутатів беруть\nучасть у підготовці і розгляді питань на його засіданнях; можуть\nвносити пропозиції до виконавчого комітету про розгляд питань, що\nвходять до компетенції виконавчого комітету.\nЧлен виконавчого комітету на час засідань виконавчого\nкомітету, а також для здійснення повноважень в інших випадках\nзвільняється від виконання виробничих або службових обов'язків з\nвідшкодуванням йому середньої заробітної плати за основним місцем\nроботи та інших витрат, пов'язаних з виконанням обов'язків члена\nвиконавчого комітету, за рахунок коштів відповідного місцевого\nбюджету.\nСтаття 48. Відділи, управління та інші\nоргани виконавчого комітету\nВідділи, управління та інші органи виконавчого комітету Ради\nнародних депутатів утворюються виконавчим комітетом для\nздійснення керівництва галузями місцевого господарства і\nсоціально- культурним розвитком на відповідній території.\nВідділи, управління та інші органи виконавчого комітету\nпідпорядковуються у своїй діяльності виконавчому комітету, який їх\nутворив."
    },
    {
      "provision_ref": "art49",
      "section": "49",
      "title": "Стаття 49. Акти виконавчого комітету та його органів",
      "content": "Виконавчий комітет Ради народних депутатів у межах своїх\nповноважень приймає рішення і видає розпорядження. Рішення\nвиконавчого комітету приймаються більшістю від загального складу\nвиконавчого комітету. Розпорядження виконавчого комітету\nвидаються від його імені головою виконавчого комітету.\nКерівники відділів, управлінь виконавчого комітету видають\nнакази.\nАкти виконавчого комітету та його органів, прийняті в межах\nїх повноважень, набирають чинності з моменту їх прийняття, якщо не\nвстановлено іншого строку введення цих актів у дію, доводяться до\nвиконавців і є обов'язковими для виконання.\n6. ОСОБЛИВОСТІ МІСЦЕВОГО САМОВРЯДУВАННЯ В МІСТАХ\nЗ РАЙОННИМ ПОДІЛОМ"
    },
    {
      "provision_ref": "art50",
      "section": "50",
      "title": "Стаття 50. Районна в місті Рада та її органи",
      "content": "Районна в місті Рада народних депутатів (крім районних Рад\nміст Києва і Севастополя) є складовою частиною системи міського\nсамоврядування.\nПорядок формування, структура і форми діяльності районної в\nмісті Ради та її органів визначаються відповідно до положень\nстатей 17, 19-32, 44-50 цього Закону.\n( Частину третю статті 50 виключено на підставі Закону\nN 2338-12 від 14.05.92 )\nРайонна в місті Рада та її виконавчий комітет здійснюють\nповноваження, делеговані їм міською Радою та її виконавчим\nкомітетом, а також обласною державною адміністрацією в обсязі,\nнеобхідному для забезпечення колективних потреб громадян району.\nРайонна в місті Рада та її виконавчий комітет несуть\nвідповідальність перед міською Радою та її виконавчим комітетом за\nвиконання делегованих їм повноважень.\nДелегування міською Радою та її виконавчим комітетом окремих\nповноважень районній у місті Раді та її виконавчому комітету є\nобов'язковим.\nРайонна в місті Рада затверджує бюджет та звіт про його\nвиконання, керує переданими їй об'єктами комунальної власності.\nР о з д і л IV\n\nПРЕДСТАВНИЦЬКІ ОРГАНИ РЕГІОНАЛЬНОГО САМОВРЯДУВАННЯ\nСтаття 51. Система, порядок формування і структура\nорганів регіонального самоврядування\nПредставницькими органами регіонального самоврядування є\nобласні, районні Ради народних депутатів.\nПорядок формування і форми роботи представницьких органів\nрегіонального самоврядування визначаються відповідно до положень\nстатей 17, 20-22 цього Закону.\nОбласна, районна Рада обирає з числа депутатів відповідної\nРади голову і заступника голови Ради, утворює і обирає постійні та\nінші комісії, правовий статус та повноваження яких визначаються\nстаттями 23-30, за винятком положень, що стосуються виконавчого\nкомітету.\nГолова обласної, районної Ради є найвищою посадовою особою в\nсистемі самоврядування відповідно області, району.\nГолова, заступник голови, секретар та члени постійних комісій\nРади працюють на громадських засадах.\n( Стаття 51 в редакції Закону N 3067-12 від 16.03.93 )"
    },
    {
      "provision_ref": "art52",
      "section": "52",
      "title": "Стаття 52. Компетенція",
      "content": "Обласна, районна Рада народних депутатів правомочна\nрозглядати і вирішувати питання, віднесені законодавством до\nвідання регіонального самоврядування, за винятком тих, які\nвирішуються виключно місцевими референдумами.\nВиключно на пленарних засіданнях Ради вирішуються такі\nпитання:\n1) визнання повноважень депутатів, вирішення питань про\nдострокове припинення повноважень депутатів у випадках,\nпередбачених законодавством;\n2) обрання голови, заступника голови Ради і звільнення їх з\nпосади або прийняття їх відставки;\n3) утворення і обрання постійних та інших комісій Ради, зміна\nїх складу, обрання голів комісій;\n4) утворення секретаріату Ради, встановлення його структури,\nзатвердження чисельності секретаріату та витрат на його утримання;\n5) затвердження регламенту, плану роботи Ради;\n6) заслуховування звітів голови Ради, постійних комісій,\nінших органів, які утворює або обирає Рада, а також посадових\nосіб, яких вона обирає, призначає або затверджує; скасування\nрозпоряджень голови Ради; ( Пункт шостий частини другої статті 52\nв редакції Закону N 3067-12 від 16.03.93 )\n7) затвердження планів та програм економічного і\nсоціального розвитку території, місцевих екологічних програм, а\nтакож переліку об'єктів комунальної власності відповідної\nадміністративно-територіальної одиниці, що передаються в\nуправління місцевій державній адміністрації, планів приватизації\nоб'єктів комунальної власності; ( Пункт сьомий частини другої\nстатті 52 в редакції Закону N 2414-12 від 05.06.92 )\n8) затвердження бюджету і внесення до нього змін,\nзатвердження звітів про виконання бюджету; затвердження положення\nпро порядок формування і використання позабюджетних коштів,\nцільових і валютних фондів та звітів про їх виконання; ( Пункт\nвосьмий частини другої статті 52 в редакції Закону N 3067-12\nвід 16.03.93 )\n9) регулювання земельних відносин відповідно до\nзаконодавства;\n10) заслуховування звітів Представника Президента України, а\nтакож за його дорученням заступників глави місцевої державної\nадміністрації, керівників відділів, управлінь, інших служб\nмісцевої державної адміністрації про виконання бюджету, програм\nекономічного і соціального розвитку відповідної території,\nмісцевих екологічних програм та з інших питань, пов'язаних із\nздійсненням місцевою державною адміністрацією повноважень,\nпереданих їй Радою; ( Пункт десятий частини другої статті 52\nв редакції Закону N 3067-12 від 16.03.93 )\n11) розгляд і затвердження плану заходів щодо виконання\nнаказів виборців;\n12) заслуховування повідомлень депутатів про роботу в Раді,\nвиконання ними рішень і доручень Ради та її органів;\n13) розгляд запитів депутатів і прийняття рішень по запитах;\n14) прийняття рішення про проведення місцевого референдуму;\n15) визначення кількості округів для виборів депутатів Ради,\nутворення відповідних виборчих комісій і виборчих дільниць,\nсприяння виборчим комісіям у здійсненні ними своїх повноважень\nщодо підготовки і проведення виборів;\n16) заснування засобів масової інформації відповідної Ради та\nзатвердження їх керівників.\nПовноваження, передбачені в пункті 15 цієї статті, за\nвинятком визначення кількості округів для виборів депутатів Ради,\nза дорученням Ради може здійснювати голова Ради разом з комісією\nмандатною, з питань депутатської діяльності та етики, керівниками\nінших постійних комісій Ради. ( Статтю 52 доповнено частиною\nтретьою згідно із Законом N 2416-12 від 05.06.92 )\nОбласна Рада розглядає і вирішує питання\nадміністративно-територіального поділу: віднесення населених\nпунктів до категорії селищ міського типу; утворення сільрад,\nперенесення їх центрів, найменування і перейменування сільрад;\nуточнення найменувань селищ міського типу і сільських населених\nпунктів; зміна меж районів, селищ міського типу, сільрад;\nоб'єднання сільських населених пунктів; затвердження подань до\nВерховної Ради України та її Президії з питань\nадміністративно-територіального поділу відповідно до\nзаконодавства."
    },
    {
      "provision_ref": "art53",
      "section": "53",
      "title": "Стаття 53. Секретаріат Ради",
      "content": "Секретаріат Ради народних депутатів є органом, який здійснює\nорганізаційно-технічне забезпечення діяльності Ради та її органів,\nдепутатів.\nСекретаріат Ради утворюється Радою і їй підзвітний.\nСтруктура і чисельність секретаріату встановлюються Радою за\nподанням її голови.\nКерівник секретаріату призначається головою Ради.\nР о з д і л V\n\nІНШІ ФОРМИ ТЕРИТОРІАЛЬНОЇ САМООРГАНІЗАЦІЇ ГРОМАДЯН"
    },
    {
      "provision_ref": "art54",
      "section": "54",
      "title": "Стаття 54. Місцевий референдум",
      "content": "Місцевий референдум проводиться в межах відповідної\nадміністративно-територіальної одиниці (області, району, міста,\nрайону в місті, селища, сільради) за рішенням відповідної Ради\nнародних депутатів з питань, що належать до компетенції цієї Ради,\nта інших передбачених законом питань.\nРішення, прийняте місцевим референдумом, не потребує\nбудь-якого затвердження державними органами і є обов'язковим для\nвиконання відповідною Радою, місцевими органами державної\nвиконавчої влади, підприємствами, організаціями і установами,\nгромадянами, якщо воно не суперечить закону.\nПорядок підготовки, призначення і проведення місцевого\nреферендуму визначається Законом України \"Про всеукраїнський та\nмісцеві референдуми\" ( 1286-12 ).\n( Стаття 54 в редакції Закону N 3039-12 від 03.03.93 )\nСтаття 55. Загальні збори (сходи) громадян\nза місцем проживання\nЗагальні збори (сходи) громадян за місцем проживання\nскликаються головою Ради народних депутатів або виконавчим\nкомітетом, органами територіальної самоорганізації громадян для\nобговорення найважливіших питань, що зачіпають інтереси громадян,\nвисування кандидатів у депутати Рад, формування органів місцевого\nсамоврядування, та інших питань місцевого життя.\nПропозиції про скликання загальних зборів (сходів) громадян\nможуть вносити громадяни, депутати, постійні комісії Ради,\nдепутатські групи, трудові колективи та громадські організації.\nУ випадках, коли скликання загальних зборів (сходів) громадян\nпов'язане з великими труднощами, можуть скликатися збори (сходи)\nпредставників громадян населених пунктів, мікрорайонів, житлових\nкомплексів, вулиць, кварталів та інших територіальних одиниць.\nНорми представництва на них визначаються органом, якому належить\nправо скликання загальних зборів (сходів) громадян.\nПовноваження, порядок скликання і проведення загальних зборів\n(сходів) громадян визначаються Положенням про загальні збори\n(сходи) громадян за місцем їх проживання в Україні."
    },
    {
      "provision_ref": "art56",
      "section": "56",
      "title": "Стаття 56. Громадські комітети і ради самоврядування",
      "content": "Громадські комітети і ради самоврядування утворюються за\nтериторіальною ознакою. Територія їх діяльності визначається\nвиконавчим комітетом міської, районної в місті, селищної,\nсільської Ради народних депутатів, виходячи з соціально-\nекономічної цілісності території та з урахуванням пропозицій\nнаселення.\nГромадські комітети і ради самоврядування обираються\nзагальними зборами (сходами) громадян або їх представників.\nГромадські комітети і ради самоврядування здійснюють окремі\nповноваження, передані їм Радами, а також інші повноваження.\nГромадські комітети і ради самоврядування будують свою роботу\nвідповідно до цього Закону, інших законодавчих актів України, а\nтакож статутів (положень), затверджених загальними зборами\n(сходами) громадян або їх представників та зареєстрованих\nвиконавчим комітетом міської (міста обласного підпорядкування)\nРади або місцевою державною адміністрацією.\nР о з д і л VI\n\nПРАВОВЕ ЗАБЕЗПЕЧЕННЯ МІСЦЕВОГО ТА\nРЕГІОНАЛЬНОГО САМОВРЯДУВАННЯ\nСтаття 57. Правові гарантії місцевого та регіонального\nсамоврядування\nОргани місцевого та регіонального самоврядування самостійно\nреалізують надану їм компетенцію.\nУ разі розгляду державними органами питань, які зачіпають\nінтереси місцевого та регіонального самоврядування, вони\nповідомляють про це органи самоврядування. Відповідний орган\nмісцевого та регіонального самоврядування вносить свої пропозиції\nдержавним органам, які зобов'язані їх розглянути та інформувати\nпро результати не пізніш як у місячний строк.\nПідприємства (об'єднання), організації і установи, громадяни\nвідповідно до законодавства несуть перед органами місцевого та\nрегіонального самоврядування відповідальність, відшкодовуючи\nзбитки, завдані інтересам населення, місцевому господарству,\nнавколишньому середовищу їх діями або бездіяльністю, а також у\nрезультаті невиконання рішень органів самоврядування.\nОргани місцевого та регіонального самоврядування мають право\nзвертатися до суду або арбітражного суду з позовом про визнання\nнедійсними актів державних органів, інших органів самоврядування,\nпідприємств (об'єднань), організацій і установ, які ущемлюють їх\nповноваження, і до прийняття рішення судом або арбітражним судом\nзупиняти дію оскаржуваних актів на своїй території.\nВстановлені законодавством України права місцевого та\nрегіонального самоврядування не можуть бути обмежені, крім\nвипадків, передбачених законами України.\nСтаття 58. Відповідальність органів місцевого та\nрегіонального самоврядування\nОргани місцевого та регіонального самоврядування несуть\nвідповідальність за законність та наслідки прийнятих ними рішень.\nШкода, завдана в результаті неправомірних рішень, дій або\nбездіяльності органів місцевого та регіонального самоврядування,\nвідшкодовується ними в повному обсязі за рахунок власних коштів.\nСпори про поновлення порушених прав, що виникають в\nрезультаті дій чи бездіяльності органів місцевого та регіонального\nсамоврядування, вирішуються в суді або арбітражному суді.\nПравові акти органів місцевого та регіонального\nсамоврядування, прийняті ними з порушенням Конституції\n( 888-09 ) та законодавства України, можуть бути зупинені\nмісцевою державною адміністрацією до вирішення питань про їх\nзаконність в судовому порядку.\nСтаття 59. Дострокове припинення повноважень органів\nмісцевого та регіонального самоврядування\nПовноваження органів місцевого та регіонального\nсамоврядування можуть бути припинені достроково, якщо ці органи\nсвоїми діями порушують Конституцію України і чинні закони,\nконституційні права і свободи громадян, ігноруючи при цьому вимогу\nкомпетентних органів про припинення незаконних дій.\n1. Повноваження Ради припиняються достроково також у\nвипадках:\nякщо депутати Ради протягом одного місяця не можуть вирішити\nна сесії питання визначення структури Ради та утворення своїх\nорганів, обрання, затвердження та призначення їх керівників;\nякщо Рада три рази підряд не збирається на сесію у\nвстановленому цим Законом мінімальному складі;\nякщо Рада прийняла рішення, спрямоване на порушення\nтериторіальної цілісності України, самочинну зміну її\nадміністративно-територіального поділу.\nПитання про дострокове припинення повноважень (розпуск) Ради\nвирішується Верховною Радою України. Рішення Верховної Ради\nУкраїни про розпуск Ради доводиться до відома населення\nвідповідної адміністративно-територіальної одиниці.\nРада може прийняти не менш як двома третинами від загальної\nкількості обраних депутатів рішення про саморозпуск.\nПовноваження відповідної Ради припиняються достроково за\nрішенням місцевого референдуму.\nВибори депутатів Ради, яка достроково припинила свої\nповноваження, призначаються Президією Верховної Ради України і\nпроводяться не пізніш як у двомісячний строк з дня їх призначення.\n2. Голова виконавчого комітету Ради в разі незгоди з членами\nвиконавчого комітету з принципових питань діяльності виконавчого\nкомітету може порушити перед Радою питання про розпуск виконавчого\nкомітету та формування нового складу виконавчого комітету.\nУ випадках систематичного порушення виконавчим комітетом Ради\nКонституції і законів України питання про його розпуск може\nпорушити перед Радою глава місцевої державної адміністрації.\n3. Повноваження органу територіальної самоорганізації\nгромадян припиняються достроково у випадках:\nйого відставки (саморозпуску);\nневиконання ним протягом року своїх повноважень або\nігнорування рішень відповідної Ради та її виконавчого комітету.\nПитання про відставку (саморозпуск) громадського комітету,\nради самоврядування вирішується загальними зборами (сходами)\nгромадян за поданням виконавчого комітету відповідної Ради.\nР о з д і л VII\n\nЗАКЛЮЧНІ ПОЛОЖЕННЯ\nСтаття 60. Гласність і відкритість діяльності органів\nмісцевого та регіонального самоврядування\nОргани місцевого та регіонального самоврядування проводять\nроботу відкрито і гласно, систематично інформують населення про\nсвою діяльність, прийняті рішення, хід їх виконання, реалізацію\nнаказів виборців.\nРішення Ради народних депутатів та її органів з важливих\nпитань місцевого життя приймаються після попереднього обговорення\nпроектів цих рішень серед населення.\nУ засіданнях Ради, постійних комісій, виконавчого комітету\nможуть брати участь запрошені депутати інших Рад, представники\nдержавних органів, інших органів самоврядування, громадських\nоб'єднань, трудових колективів.\nНа засіданнях Ради та інших органів самоврядування мають\nправо бути присутніми представники засобів масової інформації. За\nрішенням Ради та її органів їх засідання можуть транслюватись по\nтелебаченню і радіо."
    },
    {
      "provision_ref": "art61",
      "section": "61",
      "title": "Стаття 61. Підняття Державного прапора України",
      "content": "На будинку, де відбувається сесія Ради народних депутатів, на\nвесь період сесії, а на будинку Ради та її виконавчого комітету\n- постійно піднімається Державний прапор України."
    }
  ],
  "definitions": []
}