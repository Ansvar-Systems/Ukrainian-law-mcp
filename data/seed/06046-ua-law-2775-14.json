{
  "id": "ua-law-2775-14",
  "type": "statute",
  "title": "Закон України (2775-14)",
  "title_en": "",
  "short_name": "2775-14",
  "status": "in_force",
  "issued_date": "2001-11-15",
  "url": "https://zakon.rada.gov.ua/laws/show/2775-14",
  "description": "Official legislative act of Ukraine ingested from the Verkhovna Rada legal portal.",
  "provisions": [
    {
      "provision_ref": "art1",
      "section": "1",
      "title": "Стаття 1. Визначення основних термінів",
      "content": "У цьому Законі терміни вживаються у такому значенні:\nветеринарна медицина - галузь науки та практичних знань про\nхвороби тварин, їх профілактику, діагностику та лікування,\nвизначення ветеринарно-санітарної якості та безпеки (далі - якість\nта безпека) продукції тваринного, а на ринках і рослинного\nпоходження, діяльність, спрямована на збереження здоров'я і\nпродуктивності тварин, запобігання хворобам і захисту людей від\nзахворювань, спільних для тварин і людей;\nветеринарна практика - діяльність з надання послуг,\nпов'язаних з профілактикою, діагностикою та лікуванням хвороб\nтварин і консультуванням з питань ветеринарної медицини, яка\nпровадиться юридичними особами (установами ветеринарної медицини\nусіх форм власності та громадськими організаціями) і фізичними\nособами (спеціалістами ветеринарної медицини);\nветеринарне і епізоотичне благополуччя - оптимальні умови\nжиття тварин, що запобігають захворюваності та шкідливому впливові\nфакторів довкілля на їх здоров'я і продуктивність, забезпечують\nпрофілактику хвороб, у тому числі спільних для тварин і людей;\nветеринарні документи - документи, видані спеціалістами\nдержавних установ ветеринарної медицини, про стан здоров'я тварин,\nякість та безпеку продукції тваринного походження, інших об'єктів\nдержавного ветеринарно-санітарного контролю та нагляду;\nветеринарні препарати - ветеринарні лікарські та\nімунобіологічні засоби (препарати) та засоби, що застосовуються\nдля штучного осіменіння тварин і трансплантації ембріонів, ензими,\nантисептики, дезінфектанти, інсектоакарициди, дератизациди,\nпробіотики, діагностикуми, засоби догляду за тваринами та інші, що\nвикористовуються у тваринництві та ветеринарній медицині;\nветеринарні лікарські засоби (ветеринарні препарати,\nмедикаменти) - фармацевтична продукція: біологічні, рослинні,\nхімічні, хіміко-фармацевтичні, гомеопатичні та інші лікарські\nзасоби, призначені для тварин;\nветеринарно-санітарна експертиза - комплекс діагностичних і\nспеціальних досліджень, які проводяться спеціалістами державних\nустанов ветеринарної медицини щодо визначення якості та безпеки\nпродукції тваринного, а на ринках і рослинного походження, що\nпризначається для харчування людей, годівлі тварин і подальшої\nпереробки;\nветеринарне свідоцтво - разовий документ суворої звітності,\nвиданий лікарем державної установи ветеринарної медицини, що\nпідтверджує стан здоров'я тварин і факт проведення вакцинації та\nдіагностичних досліджень, якість та безпеку продукції тваринного\nпоходження, інших об'єктів державного ветеринарно-санітарного\nконтролю та нагляду і місцевості їх походження;\nготові корми - корми тваринного і рослинного походження, які\nмістять кормові добавки для м'ясоїдних непродуктивних тварин, у\nтому числі риб та птахів;\nдержавна ветеринарна інспекція - діяльність посадових осіб\nдержавних органів і установ ветеринарної медицини, спрямована на\nздійснення державного контролю та нагляду за додержанням\nветеринарно-санітарних вимог, встановлених законодавством;\nдержавний ветеринарно-санітарний контроль - перевірка\nлікарями державних органів ветеринарної медицини додержання\nветеринарно-санітарних вимог, встановлених законодавством, у\nпроцесі виробництва, заготівлі, зберігання, транспортування,\nреалізації, у тому числі експорту, імпорту, продукції тваринного,\nа на ринках і рослинного походження, ветеринарних лікарських\nзасобів, готових кормів, кормових добавок та засобів ветеринарної\nмедицини, а також під час будівництва, реконструкції, модернізації\nта введення в експлуатацію підприємств чи окремих потужностей з\nвиробництва, зберігання, реалізації продукції тваринного\nпоходження та ветеринарних препаратів;\nдержавний ветеринарно-санітарний нагляд - інспектування\nдержавними інспекторами ветеринарної медицини з метою повторної\nперевірки стану додержання законодавства з питань ветеринарної\nмедицини;\nдержавний інспектор ветеринарної медицини - лікар\nветеринарної медицини, функціями якого за посадою в державному\nоргані чи установі ветеринарної медицини є здійснення контролю та\nнагляду за додержанням ветеринарно-санітарних вимог, встановлених\nзаконодавством (офіційний лікар ветеринарної медицини);\nдержавні установи ветеринарної медицини - органи державного\nуправління та інші державні установи ветеринарної медицини по\nздійсненню профілактичних, діагностичних, лікувальних та інших\nпротиепізоотичних заходів, науково-дослідних і контрольних робіт,\nна які покладено контрольно-наглядові функції в галузі\nветеринарної медицини;\nзасоби ветеринарної медицини - матеріали, обладнання,\nприлади, інструменти, спеціальні автомобілі та інші механізми і\nпристосування, що призначені для використання у ветеринарній\nпрактиці;\nзоологічний ринок - підприємство, діяльність якого пов'язана\nз наданням послуг із створення належних умов для здійснення\nдозволеного продажу тварин, кормів тваринного і рослинного\nпоходження, кормових добавок;\nінфекційні хвороби - розлади здоров'я тварин, що виникають\nвнаслідок зараження живими збудниками (вірусами, бактеріями,\nрикетсіями, найпростішими грибами, мікоплазмами, іншими\nпатогенними мікробами) і передаються від заражених тварин\nздоровим;\nкарантинний ветеринарно-міліцейський пост - тимчасовий пункт,\nщо облаштовується на кордоні карантинної зони відповідно до\nрішення Державної надзвичайної протиепізоотичної комісії з метою\nлокалізації та недопущення поширення інфекційних хвороб тварин;\nкарантин профілактичний - система заходів, спрямованих на\nзапобігання занесенню заразних захворювань, що передбачають\nізольоване утримання, проведення діагностичних досліджень та\nпрофілактичних обробок тварин у разі їх експорту, імпорту,\nміжрегіонального і міжгосподарського перевезення;\nкарантин тварин - особливий режим, що встановлюється на\nпевній території щодо тварин, спрямований на локалізацію і\nліквідацію спалахів небезпечних інфекційних захворювань тварин, що\nдопускає встановлення передбачених цим Законом тимчасових обмежень\nу здійсненні прав фізичних і юридичних осіб з покладанням на них\nдодаткових обов'язків;\nкорми рослинного походження - комплекс поживних речовин,\nоснову яких становить білок рослинного походження, в тому числі\nзерно фуражне, комбікорми, кормові суміші, макуха, шроти,\nкоренеплоди, бульбоплоди, сіно, сінаж тощо;\nкорми тваринного походження - комплекс поживних речовин,\nоснову яких становить білок тваринного походження, в тому числі\nборошно м'ясне, рибне, кров'яне, кісткове, м'ясо-кісткове, живі\nкорми для риб, молочні продукти та їх похідні тощо;\nкормові добавки - поживні органічні та неорганічні речовини,\nу тому числі: ферментні препарати, білки, амінокислоти, вітаміни,\nмікро- та макроелементи, кормові дріжджі, жири та їх суміші тощо,\nщо вносяться у корми тваринам окремо або комплексно;\nлабораторія ветеринарної медицини - установа, спеціально\nобладнана для проведення ветеринарних досліджень;\nлікарські засоби - будь-які речовини або комбінації речовин,\nпризначені для профілактики, діагностики та лікування захворювань\nтварин і людей, у тому числі відновлення корекції, зміни імунного\nстану, фізіологічних функцій, обмінних процесів;\nміжнародний ветеринарний (санітарний) сертифікат - документ,\nвиданий офіційним лікарем ветеринарної медицини країни-експортера\nдля підтвердження стану здоров'я тварин і факту проведення\nвакцинації та діагностичних досліджень, якості та безпеки\nпродукції тваринного походження, інших підконтрольних службі\nветеринарної медицини об'єктів і місцевості їх походження;\nоб'єкти державного ветеринарно-санітарного контролю та\nнагляду - тварини, продукція тваринного, а на ринках і рослинного\nпоходження; штами мікроорганізмів, ветеринарні препарати і\nсубстанції; готові корми, кормові добавки та засоби ветеринарної\nмедицини; об'єкти утримання тварин, їх забою, переробки,\nзберігання та реалізації, транспортні засоби; об'єкти громадського\nхарчування і торгівлі, а також будівництва, реконструкції,\nмодернізації та введення в експлуатацію підприємств або окремих\nпотужностей з виробництва, зберігання та реалізації ветеринарних\nпрепаратів і продукції тваринного походження;\nперереєстрація реєстраційного посвідчення - повторна\nреєстрація після закінчення терміну його дії;\nпродовольча сировина тваринного походження - м'ясо, молоко,\nяйця, яєчна маса, риба та морепродукти, тваринні жири, легені,\nпечінка, інші м'якушеві субпродукти, кишки, кров, продукти\nбджільництва та інші продукти, що використовуються для\nвиготовлення харчових продуктів;\nпродукти рослинного походження - гриби, ягоди, овочі, фрукти\nта інша рослинність, що використовується для харчування;\nпродукти тваринного походження - м'ясо і м'ясопродукти,\nмолоко і молокопродукти, яйця, яєчний порошок, меланж, риба,\nрибопродукти, мед, інші продукти бджільництва тощо;\nпродукція тваринного походження - сировина тваринного\nпоходження, в тому числі продовольча, продукти і харчові продукти\nтваринного походження;\nпротиепізоотичні заходи - організаційно-господарська та\nспеціальна ветеринарно-санітарна діяльність, у тому числі\nпрофілактична і діагностична, що спрямована на запобігання,\nвиявлення і ліквідацію заразних хвороб тварин;\nпункт державного ветеринарно-санітарного контролю та нагляду\nна державному кордоні та транспорті - об'єкт з комплексом\nбудівель, споруд і технічних засобів, що розташований на\nспеціально виділеній території як безпосередньо у пункті пропуску\nчерез державний кордон, так і на залізничних станціях, в\nаеропортах, морських і річкових портах, де здійснюється державний\nветеринарно-санітарний контроль та нагляд підконтрольних об'єктів;\nрегіональна служба державного ветеринарно-санітарного\nконтролю та нагляду на державному кордоні та транспорті Державного\nдепартаменту ветеринарної медицини - державна установа, яка\nздійснює на відповідному регіональному рівні державний\nветеринарно-санітарний контроль та нагляд за охороною території\nУкраїни від занесення з території інших держав інфекційних хвороб\nтварин, забезпечує виконання юридичними або фізичними особами,\nсуб'єктами підприємницької діяльності ветеринарних вимог під час\nміжнародних і внутрішньодержавних перевезень об'єктів державного\nветеринарно-санітарного контролю та нагляду;\nреєстрація ветеринарних препаратів, субстанцій, готових\nкормів, кормових добавок - фіксування факту доцільності їх\nвикористання;\nринок - підприємство сфери торгівлі, діяльність якого\nпов'язана з наданням послуг із створення належних умов для\nздійснення дозволеного продажу тварин, продукції тваринного і\nрослинного походження, готових кормів, кормових добавок та засобів\nветеринарної медицини;\nсировина тваринного походження - м'ясо, молоко, яйця, яєчна\nмаса, риба, тваринні жири, легені, печінка, інші м'якушеві\nсубпродукти, кишки, кров, жовч, шкіра, вовна, волос, щетина,\nхутро, пух, пір'я, залози внутрішньої секреції та їх виділення,\nроги, копита, кістки, вощина, кокони шовкопрядів тощо;\nспеціалісти ветеринарної медицини - лікарі та фельдшери\nветеринарної медицини, які здійснюють профілактичні, оздоровчі,\nдіагностичні, лікувальні заходи у тваринництві, проводять\nветеринарно-санітарну експертизу продукції тваринного, а на ринках\nі рослинного походження або здійснюють інші види ветеринарної\nдіяльності;\nсписок А - список заразних хвороб тварин, що швидко\nпоширюються та можуть призвести до важких соціально-економічних\nнаслідків або становити загрозу для здоров'я людей і негативно\nвпливати на національну безпеку та міжнародну торгівлю. Список А\nвизначається Міжнародним епізоотичним бюро;\nсуб'єкт господарювання - будь-яка юридична та фізична особа,\nяка провадить господарську діяльність, що є об'єктом державного\nветеринарно-санітарного контролю та нагляду;\nсубстанція - діюча речовина, що використовується для\nвиробництва ветеринарних препаратів;\nтварини - біологічні об'єкти, що відносяться до фауни:\nсільськогосподарські, домашні, дикі, у тому числі, домашня і дика\nптиця, хутрові, лабораторні, зоопаркові, циркові, риба, раки,\nмолюски, жаби, бджоли, шовкопряди тощо, а також сперма, зиготи,\nзапліднена ікра, інкубаційні яйця, ембріони тощо;\nтериторіальні органи - управління ветеринарної медицини в\nАвтономній Республіці Крим, областях, містах, районах, що\nстворюються на базі державних установ ветеринарної медицини з\nвідповідними структурними підрозділами, які є правонаступниками\nуправлінь ветеринарної медицини Ради міністрів Автономної\nРеспубліки Крим, відповідних державних адміністрацій та державних\nустанов ветеринарної медицини районів і міст;\nхарчові продукти тваринного походження - продукти, що\nвживаються людиною в натуральному вигляді чи після відповідної\nобробки продовольчої сировини тваринного походження - консерви\nм'ясні, м'ясо-рослинні та рибні, сири, молоко та молочні продукти,\nпродукти дитячого харчування, маргарин, жири, ковбасні вироби,\nм'ясні концентрати тощо;\nштами мікроорганізмів - генетично однорідні популяції\nмікроорганізмів у межах виду з певними стабільними специфічними\nморфологічними ознаками і біологічними властивостями."
    },
    {
      "provision_ref": "art2",
      "section": "2",
      "title": "Стаття 2. Законодавство про ветеринарну медицину",
      "content": "Законодавство про ветеринарну медицину складається з\nКонституції України, цього Закону, інших нормативно-правових\nактів, прийнятих відповідно до них."
    },
    {
      "provision_ref": "art3",
      "section": "3",
      "title": "Стаття 3. Основні завдання ветеринарної медицини",
      "content": "Основними завданнями ветеринарної медицини є:\nохорона території України від занесення з території інших\nдержав або з карантинної зони збудників інфекційних хвороб тварин;\nпрофілактика і діагностика інфекційних, інвазійних і\nнезаразних хвороб тварин та їх лікування;\nдержавний ветеринарно-санітарний контроль та нагляд за якістю\nта безпекою продукції тваринного, а на ринках і рослинного\nпоходження; переміщенням, у тому числі експортом, імпортом,\nоб'єктів державного ветеринарно-санітарного контролю та нагляду;\nдодержанням ветеринарно-санітарних вимог, встановлених\nзаконодавством;\nзахист населення від хвороб, спільних для тварин і людей;\nветеринарно-санітарна експертиза продукції тваринного, а на\nринках і рослинного походження, що використовується для харчування\nабо виготовлення харчових продуктів, а також готових кормів,\nкормів рослинного і тваринного походження та кормових добавок;\nдержавний ветеринарно-санітарний контроль за якістю\nветеринарних препаратів, субстанцій, готових кормів, кормових\nдобавок та засобів ветеринарної медицини;\nбактеріологічний, радіологічний, паразитологічний і\nтоксикологічний контроль на підприємствах переробки продовольчої\nсировини тваринного походження (далі - переробні підприємства)\nусіх форм власності: м'ясокомбінатах, птахокомбінатах,\nхолодильниках, базах заготівлі, зберігання та реалізації продукції\nтваринного походження, а на ринках - продукції рослинного\nпоходження;\nсприяння підвищенню кваліфікації спеціалістів ветеринарної\nмедицини;\nсприяння впровадженню в практику досягнень ветеринарної\nмедицини.\nСтаття 4. Органи державного управління в галузі ветеринарної\nмедицини\nДержавне управління в галузі ветеринарної медицини здійснюють\nКабінет Міністрів України, спеціально уповноважений центральний\nорган виконавчої влади з питань аграрної політики, Державний\nдепартамент ветеринарної медицини, його територіальні органи і\nрегіональні служби державного ветеринарно-санітарного контролю та\nнагляду на державному кордоні та транспорті.\nСтаття 5. Компетенція Кабінету Міністрів України у галузі\nветеринарної медицини\nДо компетенції Кабінету Міністрів України належать:\nзабезпечення здійснення державної політики у галузі\nветеринарної медицини;\nрозроблення і виконання відповідних загальнодержавних\nпрограм;\nздійснення заходів щодо охорони території України від\nзанесення з території інших держав або з карантинної зони\nзбудників інфекційних хвороб тварин, забезпечення ветеринарного і\nепізоотичного благополуччя, належної якості та безпеки продукції\nтваринного походження, встановлення карантину тварин та охорони\nдовкілля;\nзабезпечення фінансування і матеріально-технічного постачання\nдержавних установ ветеринарної медицини;\nреалізація державної політики щодо ліцензування в галузі\nветеринарної медицини;\nукладення міжнародних договорів;\nздійснення інших повноважень з управління галуззю.\nСтаття 6. Компетенція спеціально уповноваженого центрального\nоргану виконавчої влади з питань аграрної політики\nСпеціально уповноважений центральний орган виконавчої влади з\nпитань аграрної політики:\nзабезпечує проведення державної політики у галузі\nветеринарної медицини, здійснення державного\nветеринарно-санітарного контролю і нагляду за якістю та безпекою\nхарчових продуктів і продовольчої сировини, а також охороною\nтериторії України від занесення з території інших держав або з\nкарантинної зони збудників інфекційних хвороб тварин;\nспрямовує та координує діяльність державних органів\nветеринарної медицини щодо забезпечення ветеринарного і\nепізоотичного благополуччя, додержання порядку здійснення\nдержавного ветеринарно-санітарного контролю та нагляду.\nСтаття 7. Державний департамент ветеринарної медицини та\nйого органи\nДержавний департамент ветеринарної медицини є органом\nдержавного управління, який діє у складі спеціально уповноваженого\nцентрального органу виконавчої влади з питань аграрної політики і\nреалізує державну політику у галузі ветеринарної медицини.\nДержавний департамент ветеринарної медицини для виконання\nпокладених на нього завдань утворює відповідні територіальні\nоргани і регіональні служби державного ветеринарно-санітарного\nконтролю та нагляду на державному кордоні та транспорті.\nДержавний департамент ветеринарної медицини, його\nтериторіальні органи і регіональні служби державного\nветеринарно-санітарного контролю та нагляду на державному кордоні\nта транспорті становлять єдину систему державних органів\nветеринарної медицини.\nГолова Державного департаменту ветеринарної медицини, його\nзаступники та начальники управлінь Департаменту одночасно є за\nпосадою відповідно Головним державним інспектором ветеринарної\nмедицини України та його заступниками.\nНачальники територіальних органів Державного департаменту\nветеринарної медицини Автономної Республіки Крим, області, міста,\nрайону і регіональних служб державного ветеринарно-санітарного\nконтролю та нагляду на державному кордоні та транспорті, їх\nзаступники одночасно є за посадою відповідно головними державними\nінспекторами ветеринарної медицини та заступниками головних\nдержавних інспекторів ветеринарної медицини зазначених регіонів, а\nспеціалісти ветеринарної медицини Департаменту, його\nтериторіальних органів і регіональних служб державного\nветеринарно-санітарного контролю та нагляду на державному кордоні\nта транспорті одночасно є за посадою державними інспекторами\nветеринарної медицини.\nДо компетенції Державного департаменту ветеринарної медицини\nта його територіальних органів належать:\nдержавний ветеринарно-санітарний контроль та нагляд,\nкоординація і організація здійснення заходів щодо профілактики,\nдіагностики та ліквідації інфекційних, інвазійних і незаразних\nхвороб тварин та їх лікування;\nпроведення оцінки епізоотичної ситуації, розроблення,\nзатвердження і забезпечення здійснення протиепізоотичних заходів,\nвидача обов'язкових до виконання розпоряджень щодо профілактики та\nліквідації заразних хвороб, проведення дератизації, дезінфекції та\nінших заходів;\nдержавний ветеринарно-санітарний контроль та нагляд за\nвиробництвом доброякісної у ветеринарно-санітарному відношенні\nпродукції тваринного походження, у тому числі перевірка\nдокументації, що якимось чином пов'язана з якістю та безпекою\nпродукції тваринного і рослинного походження, здоров'ям тварин;\nорганізація разом з органами та закладами охорони здоров'я,\nдержавною санітарно-епідеміологічною службою захисту населення від\nхвороб, спільних для тварин і людей, та своєчасне проведення\nобміну інформацією про виявлення і реєстрацію таких хвороб;\nдержавний ветеринарно-санітарний контроль та нагляд за\nохороною території України від занесення з території інших держав\nабо з карантинної зони збудників інфекційних хвороб тварин;\nперевірка ветеринарного стану тварин, продукції тваринного\nпоходження, ветеринарних препаратів, субстанцій, готових кормів та\nкормових добавок у разі їх експорту, імпорту;\nпроведення оцінки ветеринарно-санітарного стану переробних\nпідприємств, боєнь, цехів, тваринницьких ферм, ярмарків, ринків,\nскладських приміщень для зберігання продукції тваринного і\nрослинного походження, ветеринарних препаратів, субстанцій,\nготових кормів, кормових добавок і засобів їх транспортування;\nаналіз причин виникнення заразних та незаразних хвороб і\nпадежу тварин, розроблення рекомендацій щодо їх профілактики;\nдержавний нагляд за проведенням ветеринарно-санітарної\nекспертизи продукції тваринного походження на забійних пунктах,\nбойнях, на м'ясокомбінатах, у цехах, на інших переробних\nпідприємствах усіх форм власності, а на ринках і рослинного\nпоходження;\nдержавний ветеринарно-санітарний контроль за харчовими\nпродуктами тваринного і рослинного походження;\nдержавний ветеринарно-санітарний нагляд за відбором зразків\nпродукції тваринного, рослинного і біотехнологічного походження,\nнеобхідних для проведення відповідних досліджень. Порядок відбору\nзразків визначається Кабінетом Міністрів України;\nвидача ветеринарних документів на об'єкти, що підлягають\nобов'язковому державному ветеринарно-санітарному контролю та\nнагляду;\nдержавний ветеринарно-санітарний контроль та нагляд і\nкоординація діяльності спеціалістів та об'єднань ветеринарної\nмедицини незалежно від підпорядкування;\nвидача органам страхування висновків щодо захворювання\nтварин, вимушено забитих, загиблих або знищених;\nпроведення експертизи і узгодження проектів планування та\nбудівництва тваринницьких ферм, підприємств, що здійснюють забій\nтварин, переробних підприємств, підприємств з виробництва\nветеринарних препаратів, ринків; участь у діяльності робочих і\nдержавних комісій з прийняття в експлуатацію цих об'єктів та у\nвідведенні земельних ділянок для всіх видів зазначеного\nбудівництва і забору води для тварин;\nзаборона експлуатації, тимчасове припинення або обмеження\nдіяльності тваринницьких ферм, підприємств, що здійснюють забій\nтварин, переробних підприємств, складських приміщень для\nзберігання цієї продукції, ринків у разі порушення суб'єктами\nгосподарювання ветеринарно-санітарних вимог, встановлених\nзаконодавством;\nорганізація проведення лабораторно-клінічних (вірусологічних,\nбактеріологічних, хіміко-токсикологічних, патолого-анатомічних,\nгістологічних, паразитологічних, радіологічних) та інших\nдосліджень з метою діагностики хвороб тварин, оцінки якості та\nбезпеки продукції тваринного походження, кормів і води;\nметодичне керівництво та здійснення контролю за станом\nохорони праці з покладенням цих обов'язків на відповідних\nпосадових осіб.\nДо компетенції Державного департаменту ветеринарної медицини\nналежить:\nреєстрація ветеринарних препаратів, субстанцій, готових\nкормів та кормових добавок, забезпечення видачі висновків щодо\nзастосування засобів ветеринарної медицини, затвердження технічної\nдокументації, пов'язаної з їх виробництвом і використанням;\nведення Державної реєстраційної книги ветеринарних\nпрепаратів, субстанцій, готових кормів та кормових добавок;\nздійснення державного ветеринарно-санітарного контролю та\nнагляду за виробництвом, реалізацією і використанням ветеринарних\nпрепаратів, субстанцій, готових кормів та кормових добавок, оцінка\nїх впливу на здоров'я тварин і якість продукції тваринного\nпоходження;\nрозподіл коштів, що виділяються з Державного бюджету України\nна проведення протиепізоотичних заходів між органами державного\nуправління та іншими державними установами ветеринарної медицини;\nінформування Міжнародного епізоотичного бюро про встановлення\nкарантину тварин за хворобами, внесеними до списку А, строк його\nдії та про скасування;\nвстановлення обмежень або заборони на експорт, імпорт та\nтранзит тварин, продукції тваринного походження,\nсільськогосподарських продуктів з окремих країн або регіонів у\nзв'язку з виникненням особливо небезпечних хвороб, у тому числі\nспільних для тварин і людей;\nпредставлення інтересів ветеринарної медицини України,\nпідписання міжнародних угод у межах повноважень, наданих йому\nспеціально уповноваженим центральним органом виконавчої влади з\nпитань аграрної політики відповідно до законодавства;\nрозроблення та затвердження положень про державні установи\nветеринарної медицини (територіальні органи, лікарні,\nнауково-дослідні контрольні інститути, державні лабораторії,\nаптеки тощо), а також інструкцій, настанов, ветеринарно-санітарних\nправил, інших нормативно-правових актів з питань ветеринарної\nмедицини в межах своєї компетенції.\nНормативно-правові акти Державного департаменту ветеринарної\nмедицини, видані у межах його компетенції, є обов'язковими для\nвиконання державними органами, суб'єктами господарювання,\nгромадянами України, іноземцями та особами без громадянства, які\nпроживають на території України.\nСтаття 8. Підрозділи ветеринарної медицини міністерств, інших\nцентральних органів виконавчої влади та їх\nтериторіальних органів\nПідрозділи ветеринарної медицини міністерств, інших\nцентральних органів виконавчої влади та їх територіальних органів\nорганізовують і проводять роботу відповідно до цього Закону і\nфункціонально підпорядковуються Державному департаменту\nветеринарної медицини з питань, визначених цим Законом. Керівники\nцих підрозділів призначаються на посаду і звільняються з посади за\nпогодженням з Державним департаментом ветеринарної медицини.\nПідрозділи ветеринарної медицини міністерств, інших\nцентральних органів виконавчої влади та їх територіальних органів\nдіють на підставі положень, що затверджуються керівниками цих\nорганів відповідно за погодженням з Державним департаментом\nветеринарної медицини та його територіальними органами.\nСтаття 9. Підрозділи ветеринарної міліції з проведення\nкарантинних ветеринарних заходів\nПідрозділ ветеринарної міліції з проведення карантинних\nветеринарних заходів Міністерства внутрішніх справ України та\nвідповідні підрозділи його головних управлінь і управлінь в\nАвтономній Республіці Крим, областях, містах Києві та Севастополі,\nмістах, районах утворюються для надання практичної допомоги\nдержавним установам ветеринарної медицини в організації та\nздійсненні заходів щодо профілактики, локалізації та ліквідації\nкарантинних хвороб тварин і комплектуються виключно лікарями\nветеринарної медицини, які за посадами є державними інспекторами\nветеринарної медицини.\nПідрозділи ветеринарної міліції з проведення карантинних\nветеринарних заходів Міністерства внутрішніх справ України\nфункціонально підпорядковуються Державному департаменту\nветеринарної медицини.\nПідрозділи ветеринарної міліції з проведення карантинних\nветеринарних заходів фінансуються за рахунок бюджетних коштів, що\nвиділяються Державному департаменту ветеринарної медицини та його\nтериторіальним органам на здійснення протиепізоотичних заходів.\nПоложення про підрозділи ветеринарної міліції з проведення\nкарантинних ветеринарних заходів затверджується Кабінетом\nМіністрів України.\nСтаття 10. Посадові особи, які здійснюють державний\nветеринарно-санітарний контроль\nДержавний ветеринарно-санітарний контроль здійснюється\nлікарями державних установ ветеринарної медицини.\nДержавний ветеринарно-санітарний контроль на об'єктах\nМіністерства оборони України, Міністерства внутрішніх справ\nУкраїни, Служби безпеки України та Державного комітету у справах\nохорони державного кордону України здійснюється підрозділами\nветеринарної медицини цих органів.\nСтаття 11. Права і обов'язки посадових осіб, які здійснюють\nдержавний ветеринарно-санітарний контроль\nПосадові особи, які здійснюють державний\nветеринарно-санітарний контроль, мають право:\nперевіряти додержання суб'єктами господарювання\nветеринарно-санітарних правил транспортування об'єктів державного\nветеринарно-санітарного контролю та нагляду і вимог щодо\nоформлення ветеринарних документів;\nперевіряти якість та безпеку продукції тваринного походження\nна всіх стадіях виробництва, її відповідність стандартам;\nпроводити відбір проб продукції тваринного походження для\nветеринарно-санітарної експертизи;\nбрати участь у проведенні оцінки зразків нових видів\nпродукції тваринного походження та інших об'єктів державного\nветеринарно-санітарного контролю та нагляду з метою додержання\nветеринарно-санітарних вимог і норм якості;\nперевіряти санітарний стан виробничих приміщень та умов\nзберігання продукції тваринного походження;\nперевіряти якість та безпеку виготовлення, умови зберігання\nта реалізації ветеринарних препаратів, субстанцій, готових кормів,\nкормових добавок, засобів ветеринарної медицини;\nперевіряти експортні, імпортні, транзитні об'єкти державного\nветеринарно-санітарного контролю та нагляду.\nПосадові особи, які здійснюють державний\nветеринарно-санітарний контроль, зобов'язані:\nдодержуватися вимог нормативно-правових актів з питань\nветеринарної медицини та охорони праці;\nнегайно доповідати керівникам відповідних державних установ\nветеринарної медицини про виявлені порушення\nветеринарно-санітарних вимог, встановлених законодавством.\nСтаття 12. Посадові особи, які здійснюють державний\nветеринарно-санітарний нагляд\nДержавний ветеринарно-санітарний нагляд здійснюється Головним\nдержавним інспектором ветеринарної медицини України, його\nзаступниками, головними державними інспекторами ветеринарної\nмедицини Автономної Республіки Крим, областей, міст Києва та\nСевастополя, міст, районів, їх заступниками, головними державними\nінспекторами ветеринарної медицини регіональних служб державного\nветеринарно-санітарного контролю та нагляду на державному кордоні\nта транспорті, їх заступниками та державними інспекторами\nветеринарної медицини.\nГолова Державного департаменту ветеринарної медицини може\nнадавати повноваження державних інспекторів ветеринарної медицини\nіншим спеціалістам ветеринарної медицини.\nГоловний державний інспектор ветеринарної медицини України\nкоординує здійснення державного ветеринарно-санітарного нагляду.\nПосадові особи, які здійснюють державний\nветеринарно-санітарний нагляд, забезпечуються форменим одягом за\nрахунок спеціального фонду Державного бюджету України.\nЗразки форменого одягу і знаки розрізнення посадових осіб,\nякі здійснюють державний ветеринарно-санітарний нагляд,\nзатверджуються Кабінетом Міністрів України.\nСтаття 13. Права і обов'язки посадових осіб, які здійснюють\nдержавний ветеринарно-санітарний нагляд\nПосадові особи, які здійснюють державний\nветеринарно-санітарний нагляд, мають право:\nбезперешкодно відвідувати об'єкти державного\nветеринарно-санітарного контролю та нагляду усіх форм власності на\nвідповідній території, одержувати інформацію, необхідну для\nвстановлення епізоотичного стану, виявлення причин захворювання\nтварин і оцінки ветеринарно-санітарної якості та безпеки продукції\nтваринного походження, перевіряти стан здійснення державного\nветеринарно-санітарного контролю;\nвидавати обов'язкові для виконання розпорядження про\nздійснення протиепізоотичних і ветеринарно-санітарних заходів\n(забій, вимушений забій тварин, знезараження продукції тваринного\nі рослинного походження, її переробка, утилізація або знищення у\nразі виявлення заразних хвороб, виникнення підозри щодо наявності\nособливо небезпечного захворювання тварин чи підвищеного вмісту\nтоксинів, радіонуклідів);\nзабороняти експорт, імпорт, транзит, внутрішньодержавні\nперевезення та реалізацію продукції тваринного, а на ринках і\nрослинного походження та переробку продовольчої сировини\nтваринного походження, що не відповідають ветеринарно-санітарним\nвимогам, а також - ветеринарних препаратів, субстанцій, готових\nкормів та кормових добавок, що не відповідають вимогам щодо їх\nналежної якості та безпеки;\nобмежувати, тимчасово припиняти або забороняти будівництво\n(реконструкцію) тваринницьких ферм, підприємств, що здійснюють\nзабій тварин, переробних підприємств, складських приміщень,\nринків, інших об'єктів державного ветеринарно-санітарного контролю\nта нагляду, що не відповідають ветеринарно-санітарним вимогам;\nутворювати у разі потреби комісії з числа спеціалістів\nветеринарної медицини із залученням спеціалістів профільних\nнауково-дослідних установ і вищих навчальних закладів для\nвстановлення причин захворювання і загибелі тварин;\nповідомляти органи ліцензування в галузі ветеринарної\nмедицини про порушення суб'єктами господарювання ліцензійних умов;\nобмежувати, забороняти або припиняти діяльність суб'єктів\nгосподарювання у разі порушення ними ветеринарно-санітарних вимог,\nвстановлених законодавством, яке може спричинити загрозу життю і\nздоров'ю людей та тварин;\nзалучати суб'єктів господарювання, які займаються\nветеринарною практикою, до виконання протиепізоотичних заходів;\nнакладати адміністративні стягнення у встановленому\nзаконодавством порядку.\nПосадові особи, які здійснюють державний\nветеринарно-санітарний нагляд, зобов'язані:\nвносити протягом однієї доби у разі виявлення осередків\n(спалахів) гострих інфекційних захворювань або масового отруєння\nтварин до відповідного органу виконавчої влади подання про\nзапровадження особливого режиму та правил, додержання яких\nсприятиме припиненню поширення збудників інфекційних захворювань,\nу тому числі спільних для тварин і людей, забезпечуватиме\nвиробництво продукції тваринного походження належної якості та\nбезпеки, охорону довкілля;\nбрати участь у діяльності державних комісій з прийняття в\nексплуатацію об'єктів державного ветеринарно-санітарного контролю\nта нагляду.\nСтаття 14. Державний ветеринарно-санітарний контроль та\nнагляд за якістю ветеринарних препаратів,\nсубстанцій, готових кормів, кормових добавок та\nзасобів ветеринарної медицини\nДержавний ветеринарно-санітарний контроль за якістю\nветеринарних препаратів, субстанцій, готових кормів, кормових\nдобавок та засобів ветеринарної медицини здійснюється державними\nустановами ветеринарної медицини та лікарями ветеринарної\nмедицини, уповноваженими Державним департаментом ветеринарної\nмедицини.\nДержавний ветеринарно-санітарний контроль за розробкою,\nвпровадженням, виробництвом, якістю ветеринарних препаратів,\nсубстанцій, готових кормів, кормових добавок та імунобіологічних,\nдіагностичних засобів, пробіотиків, імунобіологічних субстанцій\nздійснюють уповноважені Державним департаментом ветеринарної\nмедицини науково-дослідні та науково-контрольні інститути.\nКонтроль якості серійного виробництва ветеринарних\nпрепаратів, субстанцій, готових кормів, кормових добавок та\nзасобів ветеринарної медицини здійснює виробник.\nДержавний ветеринарно-санітарний нагляд за якістю\nветеринарних препаратів, субстанцій, готових кормів, кормових\nдобавок та засобів ветеринарної медицини здійснюється Державним\nдепартаментом ветеринарної медицини та уповноваженими ним\nдержавними органами ветеринарної медицини.\nПідприємства, установи, організації України, іноземні\nсуб'єкти господарської діяльності, громадяни України, іноземці та\nособи без громадянства, що перебувають в Україні на законних\nпідставах, мають право ввозити з-за кордону ветеринарні препарати,\nсубстанції, готові корми та кормові добавки, зареєстровані в\nУкраїні.\nДержавний ветеринарно-санітарний контроль за ввезенням на\nтериторію України зареєстрованих ветеринарних препаратів,\nсубстанцій, готових кормів та кормових добавок здійснюється\nрегіональними службами державного ветеринарно-санітарного контролю\nта нагляду на державному кордоні та транспорті.\nНе зареєстровані в Україні ветеринарні препарати, субстанції,\nготові корми та кормові добавки можуть ввозитися на територію\nУкраїни для:\nреєстрації в Україні;\nекспонування під контролем державних установ ветеринарної\nмедицини на виставках, ярмарках і конференціях, для\nнауково-виробничих цілей тощо (без права реалізації).\nУ разі стихійного лиха, катастрофи, епізоотії тощо за окремим\nрішенням Державного департаменту ветеринарної медицини та у\nвизначеному ним порядку може бути дозволено ввезення не\nзареєстрованих в Україні ветеринарних препаратів, субстанцій,\nготових кормів та кормових добавок за наявності документів, що\nпідтверджують їх реєстрацію і використання в країнах-виробниках.\nВвезені ветеринарні препарати, субстанції, готові корми та\nкормові добавки підлягають контролю згідно з законодавством.\nВикористання ветеринарних препаратів, субстанцій, готових\nкормів та кормових добавок, які не зареєстровані в Україні або не\nвідповідають вимогам щодо їх якості, забороняється, крім випадків,\nпередбачених частинами сьомою і восьмою цієї статті.\nПридбання, реалізація, зберігання, застосування та\nзнешкодження імунобіологічних і діагностичних ветеринарних\nпрепаратів, субстанцій реєструються у спеціальному журналі, форма\nта порядок ведення якого визначаються Державним департаментом\nветеринарної медицини.\nЗабороняється застосовувати з метою прискорення росту і\nзбільшення продуктивності (лактації тощо) тварин біологічні\nстимулятори, антибіотики, гормональні та інші препарати, що\nпригнічують функцію залоз внутрішньої секреції, зокрема мають\nтиреостатичну, естрогенну, андрогенну або гестагенну дію. Ці\nпрепарати можуть застосовуватися виключно для лікувальних цілей.\nСтаття 15. Державний ветеринарно-санітарний контроль та\nнагляд за надходженням і забоєм тварин,\nпереробкою, зберіганням, транспортуванням та\nреалізацією продукції тваринного походження\nДержавний ветеринарно-санітарний контроль та нагляд за\nнадходженням і забоєм тварин, переробкою, зберіганням,\nтранспортуванням та реалізацією продукції тваринного походження\nздійснюють Державний департамент ветеринарної медицини, його\nтериторіальні органи, регіональні служби державного\nветеринарно-санітарного контролю та нагляду на державному кордоні\nта транспорті, інші державні установи ветеринарної медицини.\nБезпосередньо державний ветеринарно-санітарний контроль за\nнадходженням і забоєм тварин та на всіх стадіях виробництва\nпродукції тваринного походження, її реалізації здійснюють\nспеціалісти державних установ ветеринарної медицини шляхом\nпроведення ветеринарно-санітарної експертизи, в тому числі з\nлабораторним дослідженням зразків продукції тваринного походження\nза показниками, що визначені ветеринарно-санітарними вимогами,\nвстановленими законодавством, стандартами, технологічними\nінструкціями.\nЛабораторне дослідження зразків продукції тваринного\nпоходження проводиться у державних лабораторіях ветеринарної\nмедицини, які можуть розташовуватися за місцезнаходженням суб'єкта\nгосподарювання.\nДержавні лабораторії ветеринарної медицини, що розташовані за\nмісцезнаходженням суб'єктів господарювання, є структурними\nпідрозділами відповідних державних установ ветеринарної медицини.\nНа посаду завідуючого (начальника) державною лабораторією\nветеринарної медицини призначається лікар ветеринарної медицини,\nякий має досвід роботи за фахом не менш як три роки або пройшов\nвідповідну атестацію у встановленому порядку.\nСуб'єкт господарювання надає в користування державній\nлабораторії ветеринарної медицини службові приміщення, обладнання\nта матеріали, необхідні для проведення лабораторних досліджень.\nДержавний ветеринарно-санітарний нагляд за надходженням і\nзабоєм тварин, переробкою, зберіганням, транспортуванням та\nреалізацією продукції тваринного походження здійснюється\nдержавними інспекторами ветеринарної медицини.\nДержавний ветеринарно-санітарний контроль та нагляд за\nдіяльністю суб'єктів господарювання здійснюється за рахунок коштів\nзагального та спеціального фондів Державного бюджету України.\nСпеціалісти ветеринарної медицини призначаються на посаду та\nзвільняються з посади за погодженням з головним державним\nінспектором ветеринарної медицини району (міста) після проведення\nатестації в порядку, встановленому Державним департаментом\nветеринарної медицини.\nСуб'єкти господарювання вправі реалізовувати лише ту\nпродукцію тваринного походження, що вироблена під державним\nветеринарно-санітарним контролем та наглядом і дозволена для\nреалізації або зберігання з оформленням відповідних ветеринарних\nдокументів, що засвідчують її якість та безпеку.\nСтаття 16. Державний ветеринарно-санітарний контроль та\nнагляд на ринках\nДержавний ветеринарно-санітарний контроль та нагляд на ринках\n(зоологічних ринках), інших підприємствах торгівлі, де\nорганізовано продаж тварин, продукції тваринного і рослинного\nпоходження, кормів тваринного і рослинного походження, кормових\nдобавок, є обов'язковим і здійснюється територіальними органами\nДержавного департаменту ветеринарної медицини та іншими державними\nустановами ветеринарної медицини.\nБезпосередньо державний ветеринарно-санітарний контроль на\nринках (зоологічних ринках) здійснюють лише спеціалісти\nветеринарної медицини державних лабораторій ветеринарно-санітарної\nекспертизи на ринках (зоологічних ринках) (далі - лабораторії) або\nінших державних установ ветеринарної медицини.\nЛабораторії є структурними підрозділами відповідних державних\nустанов ветеринарної медицини.\nЛабораторії діють на підставі положень, що затверджуються\nДержавним департаментом ветеринарної медицини.\nВтручання будь-яких інших служб у методику та проведення\nдосліджень, що проводяться спеціалістами лабораторій,\nзабороняється.\nАдміністрація (власник) ринку (зоологічного ринку)\nзобов'язана надавати у користування лабораторії пристосовані\nслужбові приміщення.\nЛабораторії повинні мати кутові штампи і печатки із своїм\nнайменуванням, клейма і штампи встановлених зразків для\nклеймування м'яса та інших продуктів забою тварин, журнали\nреєстрації, бланки експертного висновку щодо якості та безпеки\nкожної партії продукції, допущеної до продажу на ринках\n(зоологічних ринках), інші документи, передбачені законодавством\nпро ветеринарну медицину.\nНа ветеринарно-санітарну експертизу приймається продукція\nпісля обов'язкового пред'явлення документа, що посвідчує особу її\nвласника або продавця.\nКожна м'ясна туша або її частини непромислового виготовлення\nпідлягають ветеринарно-санітарній експертизі. При цьому власник\nпродукції (продавець) пред'являє супровідні ветеринарні документи.\nЛікарі лабораторій мають право затримувати продукцію, визнану\nнепридатною для реалізації. Така продукція підлягає відправленню\nїї власником на утилізацію відповідно до законодавства.\nТоргові місця на ринках (зоологічних ринках) надаються лише\nпісля одержання висновків лабораторій.\nПродаж тварин і продукції без відповідних ветеринарних\nдокументів, у не відведених для цього місцях або таких, що не\nпройшли ветеринарно-санітарної експертизи, забороняється.\nТоргівля готовими харчовими продуктами (м'ясні, рибні,\nконсервні вироби тощо) домашнього виготовлення не допускається.\nУ разі недодержання цих вимог продукція підлягає вилученню та\nконфіскації у порядку, визначеному законодавством.\nЛабораторії не несуть відповідальності за реалізацію\nпродукції, що не пройшла ветеринарно-санітарної експертизи.\nВідповідальність за надання дозволу на реалізацію такої продукції\nнесе адміністрація (власник) ринку (зоологічного ринку).\nФункціонування ринку (зоологічного ринку), на якому не\nорганізована ветеринарно-санітарна експертиза продукції, що є\nоб'єктом державного ветеринарно-санітарного контролю та нагляду,\nза відсутності лабораторії забороняється.\nДержавний ветеринарно-санітарний нагляд на ринках\n(зоологічних ринках) здійснюють державні інспектори ветеринарної\nмедицини.\nСтаття 17. Державний ветеринарно-санітарний контроль та\nнагляд на державному кордоні та транспорті\nДержавний ветеринарно-санітарний контроль та нагляд на\nдержавному кордоні та транспорті здійснюються регіональними\nслужбами державного ветеринарно-санітарного контролю на державному\nкордоні та транспорті, їх структурними підрозділами (пунктами).\nДержавний ветеринарно-санітарний контроль та нагляд на\nдержавному кордоні та транспорті є обов'язковими у разі здійснення\nекспорту, імпорту і транзитного перевезення об'єктів державного\nветеринарно-санітарного контролю та нагляду усіма видами\nтранспорту.\nДержавний ветеринарно-санітарний контроль на державному\nкордоні та транспорті здійснюється за наявності оригіналів\nдокументів, виданих державною ветеринарною службою\nкраїни-відправника, з урахуванням її епізоотичного стану та за\nумови виконання ветеринарних вимог України щодо імпорту вантажів.\nБезпосередньо ветеринарно-санітарний контроль на державному\nкордоні та транспорті здійснюють державні інспектори ветеринарної\nмедицини з оформленням відповідних документів. Робочі місця\nзазначених осіб облаштовуються у пункті пропуску через державний\nкордон.\nМитне оформлення об'єктів державного ветеринарно-санітарного\nконтролю та нагляду, що надійшли за імпортом, здійснюється після\nпроведення їх ветеринарно-санітарної експертизи державною\nлабораторією ветеринарної медицини за місцем призначення вантажів.\nВвезення громадянами України, іноземцями та особами без\nгромадянства на територію України продукції тваринного походження\nдля власного споживання забороняється.\nУ разі експорту об'єктів державного ветеринарно-санітарного\nконтролю та нагляду ветеринарне свідоцтво підлягає обміну на\nветеринарний або санітарний сертифікат встановленого зразка після\nздійснення державного ветеринарно-санітарного контролю.\nУ разі транзиту об'єктів державного ветеринарно-санітарного\nконтролю та нагляду їх оформлення у пунктах пропуску на державному\nкордоні здійснюється за наявності ветеринарного сертифіката\nкраїни-експортера та інших супровідних документів після огляду\nтранспортних засобів, а у разі необхідності - і вантажу, та з\nурахуванням епізоотичного стану країни-експортера.\nДержавний ветеринарно-санітарний нагляд на державному кордоні\nта транспорті здійснюють Головний державний інспектор ветеринарної\nмедицини України, його заступники, державні інспектори\nветеринарної медицини Державного департаменту ветеринарної\nмедицини, головні державні інспектори ветеринарної медицини, їх\nзаступники, державні інспектори ветеринарної медицини регіональних\nслужб на державному кордоні та транспорті.\nПоложення про регіональну службу державного\nветеринарно-санітарного контролю та нагляду на державному кордоні\nта транспорті затверджується Кабінетом Міністрів України.\nСтаття 18. Державний ветеринарно-санітарний контроль та\nнагляд під час полювання\nВідкриття мисливського сезону на певній території\nздійснюється з дозволу головного державного інспектора\nветеринарної медицини району (районів) після проведення\nобов'язкового епізоотичного обстеження мисливських угідь.\nКожний користувач мисливських угідь зобов'язаний обладнати\nмайданчики для обробки відстріляної на полюванні дичини згідно з\nветеринарно-санітарними вимогами, встановленими законодавством, та\nзабезпечити проведення ветеринарно-санітарної експертизи дичини,\nщо призначається для використання з метою споживання.\nКористувачі мисливських та рибальських угідь зобов'язані\nподавати інформацію територіальним органам Державного департаменту\nветеринарної медицини або іншим державним установам ветеринарної\nмедицини про невластиву поведінку тварин, а у разі їх загибелі\nтрупи відправляти до державної лабораторії ветеринарної медицини\nдля встановлення причини загибелі.\nСтаття 19. Гарантії прав посадових осіб, які здійснюють\nдержавний ветеринарно-санітарний контроль та\nнагляд\nСпеціалісти, які здійснюють державний ветеринарно-санітарний\nконтроль та нагляд, у своїй діяльності є незалежними і керуються\nцим Законом, іншими нормативно-правовими актами з питань\nветеринарної медицини. Державні органи, керівники підприємств,\nустанов, організацій і громадяни України, іноземці та особи без\nгромадянства, які проживають на території України, повинні сприяти\nспеціалістам ветеринарної медицини під час виконання ними\nслужбових обов'язків.\nОбраза особи, яка здійснює державний ветеринарно-санітарний\nконтроль та нагляд, а також опір, погрози, насильство та інші дії,\nщо перешкоджають виконанню покладених на неї обов'язків, тягнуть\nза собою відповідальність, встановлену законом.\nЗбитки, завдані майну особи, яка здійснює державний\nветеринарно-санітарний контроль та нагляд, у зв'язку з виконанням\nнею службових обов'язків, компенсуються у повному обсязі за\nрахунок винних осіб.\nВказівки посадових осіб не можуть бути підставою для\nбудь-яких незаконних дій або бездіяльності спеціалістів\nветеринарної медицини.\nСтаття 20. Права і обов'язки юридичних та фізичних осіб щодо\nзабезпечення ветеринарно-санітарного та\nепізоотичного благополуччя\nЮридичні та фізичні особи, діяльність яких пов'язана з\nутриманням, транспортуванням, торгівлею тваринами, а також з\nвиробництвом, переробкою, зберіганням, транспортуванням та\nреалізацією продукції тваринного, а на ринках і рослинного\nпоходження, виробництвом, транспортуванням і реалізацією\nветеринарних препаратів, субстанцій, готових кормів та кормових\nдобавок (далі у цій статті - юридичні та фізичні особи), для\nзабезпечення ветеринарно-санітарного та епізоотичного благополуччя\nв господарствах мають право:\nодержувати від місцевих органів державного управління та\nінших установ ветеринарної медицини і органів місцевого\nсамоврядування інформацію про епізоотичний стан території\nобслуговування;\nна відшкодовування збитків, завданих їм внаслідок порушення\nветеринарно-санітарних вимог іншими юридичними та фізичними\nособами;\nоскаржувати рішення і дії посадових осіб органів державного\nуправління та інших державних установ ветеринарної медицини до\nголовного державного інспектора ветеринарної медицини району,\nміста, області, Автономної Республіки Крим, України або до суду.\nЮридичні та фізичні особи зобов'язані:\nвиконувати законні вимоги спеціалістів державних установ\nветеринарної медицини щодо здійснення протиепізоотичних,\nкарантинних, обмежувальних та інших ветеринарних заходів;\nінформувати негайно державні установи ветеринарної медицини\nпро переміщення, забій, захворювання тварин, їх загибель (вимушене\nдорізування) або невластиву поведінку;\nохороняти здоров'я тварин і забезпечувати виробництво якісної\nта безпечної продукції тваринного і рослинного походження;\nідентифікувати велику і дрібну рогату худобу та коней, що їм\nналежать;\nдоставляти тварин у визначене місце або надавати в\nгосподарстві можливість для проведення ветеринарного огляду,\nпрофілактичних і лікувально-профілактичних обробок, досліджень і\nщеплень, забезпечувати їх надійну фіксацію під час проведення\nманіпуляцій, а також надавати продукцію тваринного і рослинного\nпоходження для проведення ветеринарно-санітарної експертизи;\nдоставляти тварин у разі їх загибелі та відходи від забою\nтварин до спеціалізованих підприємств;\nсприяти спеціалістам ветеринарної медицини у виконанні ними\nсвоїх службових обов'язків;\nна вимогу спеціалістів ветеринарної медицини надавати\nбезоплатно зразки продукції тваринного та рослинного походження\nдля проведення відповідних досліджень;\nнадавати у користування спеціалістів державних установ\nветеринарної медицини, у тому числі на залізничному, водному і\nповітряному транспорті, пунктах пропуску через державний кордон,\nна ринках (зоологічних ринках) службові приміщення, необхідне\nобладнання, засоби зв'язку."
    },
    {
      "provision_ref": "art21",
      "section": "21",
      "title": "Стаття 21. Наукове забезпечення ветеринарної медицини",
      "content": "Наукове забезпечення ветеринарної медицини здійснюють\nвідповідні наукові установи Національної академії наук України,\nУкраїнської академії аграрних наук, наукові установи, що належать\nдо сфери управління центральних органів виконавчої влади,\nфакультети ветеринарної медицини вищих навчальних закладів.\nКоординацію роботи, пов'язаної з науковим забезпеченням\nветеринарної медицини, здійснюють спільно відділення ветеринарної\nмедицини Української академії аграрних наук і науково-методична\nрада Державного департаменту ветеринарної медицини.\nДержавним замовником науково-дослідних робіт у галузі\nветеринарної медицини є Державний департамент ветеринарної\nмедицини.\nФінансування наукових досліджень у галузі ветеринарної\nмедицини і практичної реалізації наукових розробок провадиться за\nрахунок коштів загального та спеціального фондів Державного\nбюджету України та інших джерел, не заборонених законодавством.\nСтаття 22. Державна фармакологічна комісія ветеринарної\nмедицини\nДержавна фармакологічна комісія ветеринарної медицини є\nекспертно-дорадчим органом з питань регламентації безпечного і\nефективного застосування ветеринарних препаратів, субстанцій,\nготових кормів та кормових добавок, їх реєстрації.\nДержавна фармакологічна комісія ветеринарної медицини діє при\nДержавному департаменті ветеринарної медицини.\nЕкспертизу і випробування ветеринарних препаратів,\nсубстанцій, готових кормів, кормових добавок вітчизняного та\nіноземного виробництва проводять наукові установи, визначені\nДержавним департаментом ветеринарної медицини.\nЗ урахуванням даних експертизи і випробувань ветеринарних\nпрепаратів, субстанцій, готових кормів та кормових добавок\nДержавна фармакологічна комісія ветеринарної медицини видає\nвисновки щодо їх застосування. На підставі цих висновків Державний\nдепартамент ветеринарної медицини приймає рішення про державну\nреєстрацію ветеринарних препаратів, субстанцій, готових кормів та\nкормових добавок.\nДержавна фармакологічна комісія ветеринарної медицини діє на\nпідставі положення, що затверджується Кабінетом Міністрів України."
    },
    {
      "provision_ref": "art23",
      "section": "23",
      "title": "Стаття 23. Державні надзвичайні протиепізоотичні комісії",
      "content": "Для оперативного контролю, керівництва і координації\nдіяльності органів виконавчої влади, підприємств, установ,\nорганізацій щодо запобігання і ліквідації масових захворювань або\nотруєнь тварин при Кабінеті Міністрів України утворюється Державна\nнадзвичайна протиепізоотична комісія.\nДержавну надзвичайну протиепізоотичну комісію при Кабінеті\nМіністрів України очолює віце-прем'єр-міністр України згідно з\nрозподілом функціональних повноважень.\nДо складу Державної надзвичайної протиепізоотичної комісії\nпри Кабінеті Міністрів України входять Головний державний\nінспектор ветеринарної медицини України, який є заступником голови\nКомісії, заступники Головного державного інспектора ветеринарної\nмедицини України, керівники спеціально уповноважених центральних\nорганів виконавчої влади з питань аграрної політики, внутрішніх\nсправ, економіки, охорони здоров'я, транспорту, надзвичайних\nситуацій, фінансів, зв'язку та інформатизації, лісового\nгосподарства, охорони державного кордону, митної служби,\nУкраїнської академії аграрних наук та інші посадові особи,\nвизначені Кабінетом Міністрів України.\nСпеціалісти ветеринарної медицини, які входять до складу\nДержавної надзвичайної протиепізоотичної комісії при Кабінеті\nМіністрів України, одночасно є державними інспекторами\nветеринарної медицини.\nЧлени Державної надзвичайної протиепізоотичної комісії при\nКабінеті Міністрів України забезпечуються необхідними засобами\nзв'язку. Під час виконання службових обов'язків членам Комісії\nнадається право на позачергове користування міжміським телефонним\nзв'язком, використання спеціалізованих транспортних засобів\nветеринарної медицини і придбання проїзних документів на всі види\nтранспорту та розміщення в готелі. Витрати на оплату послуг\nтелефонного та іншого електронного зв'язку і відрядження\nвідшкодовуються за рахунок коштів, що виділяються на проведення\nпротиепізоотичних заходів.\nДержавні надзвичайні протиепізоотичні комісії утворюються\nтакож при Раді міністрів Автономної Республіки Крим, обласних,\nКиївській та Севастопольській міських, районних державних\nадміністраціях.\nПоложення про Державну надзвичайну протиепізоотичну комісію\nпри Кабінеті Міністрів України та типові положення про державні\nнадзвичайні протиепізоотичні комісії при Раді міністрів Автономної\nРеспубліки Крим, обласних, Київській та Севастопольській міських,\nрайонних державних адміністраціях затверджуються Кабінетом\nМіністрів України.\nСтаття 24. Фінансування та матеріально-технічне забезпечення\nорганів державного управління та інших державних\nустанов ветеринарної медицини\nФінансування та матеріально-технічне забезпечення органів\nдержавного управління та інших державних установ ветеринарної\nмедицини здійснюються за рахунок коштів державного бюджету.\nСплата внесків до Міжнародного епізоотичного бюро провадиться\nза рахунок коштів Державного бюджету України."
    },
    {
      "provision_ref": "art25",
      "section": "25",
      "title": "Стаття 25. Фінансування протиепізоотичних заходів",
      "content": "Заходи щодо запобігання і ліквідації інфекційних захворювань\nтварин, лабораторно-діагностичних та планових радіологічних\nдосліджень продукції тваринного і рослинного походження,\nдослідження на трихінельоз, інші ветеринарно-санітарні та\nпротиепізоотичні заходи (згідно з переліком, що затверджується\nКабінетом Міністрів України) здійснюються за рахунок коштів\nвідповідних бюджетів.\nСтаття 26. Оплата послуг, що надаються державними установами\nветеринарної медицини\nОплата проведення заходів щодо запобігання і ліквідації\nхвороб тварин (крім тих, що зазначені у статті 25 цього Закону),\nлікування хворих тварин, лабораторні дослідження,\nветеринарно-санітарна експертиза продукції тваринного, а на ринках\nі рослинного походження (за винятком планових радіологічних\nдосліджень та досліджень на трихінельоз) та оплата послуг при\nекспортно-імпортних операціях, транспортуванні територією України\nоб'єктів державного ветеринарно-санітарного контролю та нагляду\nздійснюються за рахунок власників тварин, продукції тваринного і\nрослинного походження згідно з тарифами.\nОплата експертизи та випробувань з метою реєстрації в Україні\nветеринарних препаратів, субстанцій, готових кормів та кормових\nдобавок здійснюється на комерційній основі за рахунок коштів\nзаявника згідно з прейскурантом, затвердженим Державним\nдепартаментом ветеринарної медицини відповідно до законодавства.\nОплата послуг спеціалістів ветеринарної медицини, які\nзаймаються ветеринарною практикою, з виконання обов'язкових або\nвимушених протиепізоотичних заходів згідно з переліком, що\nзатверджується Кабінетом Міністрів України, провадиться за рахунок\nкоштів відповідних бюджетів.\nТарифи на ветеринарні послуги затверджуються відповідно до\nзаконодавства про ціни та ціноутворення."
    },
    {
      "provision_ref": "art27",
      "section": "27",
      "title": "Стаття 27. Порядок встановлення карантину",
      "content": "Карантин у місцях виникнення небезпечних захворювань\nвстановлюється та скасовується рішенням Ради міністрів Автономної\nРеспубліки Крим, місцевої державної адміністрації на відповідних\nтериторіях та виконавчими органами органів місцевого\nсамоврядування міст обласного значення, у тому числі на території\nокремих господарств за поданням відповідного органу державної\nветеринарної медицини, а в межах одного або кількох регіонів - за\nрішенням Кабінету Міністрів України за поданням Державного\nдепартаменту ветеринарної медицини.\nПро встановлення карантину у зв'язку з хворобою, внесеною до\nсписку А, продовження строку його дії та про скасування Головний\nдержавний інспектор ветеринарної медицини України повідомляє\nМіжнародне епізоотичне бюро, а у разі виникнення карантинних\nхвороб, спільних для тварин і людей, - Головного державного\nсанітарного лікаря України.\nУ разі виникнення на території України особливо небезпечних\nінфекційних хвороб тварин, у тому числі таких, що раніше не\nреєструвалися, за рішенням Державної надзвичайної\nпротиепізоотичної комісії при Кабінеті Міністрів України хворі\nтварини та тварини з підозрою на хворобу враженої ферми, стада,\nгурту, а у разі необхідності - тварини інших ферм, стад, гуртів,\nщо мали прямий або непрямий контакт, який може призвести до\nпередачі збудника інфекції, забиваються (дорізуються), а їх туші,\nмалоцінний інвентар, транспортні засоби, інші предмети, які можуть\nбути фактором такої передачі, знищуються шляхом спалювання,\nзакопування або іншим способом, що гарантує припинення поширення\nзазначених хвороб.\nПерелік карантинних захворювань тварин затверджується\nКабінетом Міністрів України.\nКарантин встановлюється протягом доби після виявлення\nкарантинної хвороби тварин.\nПопередні карантинні обмеження до прийняття рішення щодо\nвстановлення карантину можуть бути введені приписом головного\nдержавного інспектора ветеринарної медицини району, міста, області\nабо його заступника.\nОрган, що прийняв рішення про встановлення карантину, негайно\nповідомляє про це підприємства, установи, організації та населення\nкарантинної зони і відповідні органи виконавчої влади суміжних\nрайонів, областей.\nУ рішенні про встановлення карантину зазначаються обставини,\nщо сприяли виникненню карантинного захворювання, визначаються межі\nкарантинної та загрозливої зони, спеціальні ветеринарно-санітарні\nзаходи, спрямовані на локалізацію і ліквідацію осередків\nнебезпечних інфекційних захворювань тварин, а також тимчасові\nобмеження прав юридичних та фізичних осіб з покладенням на них\nдодаткових обов'язків і затверджується план локалізації,\nліквідації та профілактики захворювання.\nОбов'язковому профілактичному карантину підлягають також усі\nтварини, що надходять до господарств для поповнення стада. Такі\nтварини утримуються в період карантину окремо у спеціально\nвідведених, ізольованих місцях (карантинні пункти) і піддаються\nветеринарно-санітарному обстеженню, після закінчення якого з\nдозволу державного інспектора ветеринарної медицини допускаються в\nзагальне стадо.\nТварини, що завозяться з-за кордону, підлягають\nпрофілактичному карантину в карантинному пункті під наглядом\nспеціалістів ветеринарної медицини протягом періоду, який\nвизначається згідно із законодавством.\nОсоби, винні у порушенні карантинних вимог, несуть\nвідповідальність згідно із законом."
    },
    {
      "provision_ref": "art28",
      "section": "28",
      "title": "Стаття 28. Заходи, що здійснюються в умовах карантину",
      "content": "У разі встановлення карантину може вводитися повна або\nчасткова заборона:\nпровозити або переганяти тварин через карантинну зону,\nввозити (заводити) в цю зону, вивозити (виводити) з неї тварин;\nвивозити або виносити (у тому числі для пересилання\nпосилками) з карантинної зони продукцію тваринного і рослинного\nпоходження, корми;\nперегруповувати, переводити (перевозити) тварин у межах\nкарантинної зони, а також використовувати спільні пасовища, місця\nводопою для хворих і здорових тварин без дозволу головного\nдержавного інспектора ветеринарної медицини району, міста,\nобласті;\nдоступу сторонніх осіб, тварин (у тому числі домашньої птиці)\nта транспорту на територію ферми і до тваринницьких приміщень, де\nзапроваджено карантин, крім обслуговуючого персоналу (за умови\nдодержання ним спеціального режиму);\nпроводити ярмарки, аукціони, семінари, виставки тварин,\nмасові спортивні заходи, торгівлю на ринках тощо;\nпересуватися на транспортних засобах у карантинній зоні;\nзаготовляти, торгувати тваринами, продукцією тваринного і\nрослинного походження в карантинній зоні.\nНа дорогах при в'їзді у населені пункти, на ферми\nвиставляється охорона, сторожові або ветеринарно-міліцейські\nпости, встановлюються знаки щодо обов'язкового об'їзду карантинної\nзони. Положення про ветеринарно-міліцейський пост затверджується\nКабінетом Міністрів України.\nВивезення тварин, продукції тваринного і рослинного\nпоходження з карантинної зони дозволяється лише за рішенням\nвідповідної державної надзвичайної протиепізоотичної комісії.\nТварини, що загинули від інфекційних хвороб, гній, підстилка,\nзалишки кормів, а також продукція, одержана від хворих тварин та\nтих, що утримувалися разом, підлягають знешкодженню або утилізації\nвідповідно до законодавства.\nГосподарське використання гною від хворих тварин або тварин з\nпідозрою на хворобу допускається лише у випадках, передбачених\nінструкцією щодо боротьби з хворобами тварин, та після\nпопереднього надійного знезараження.\nНа залізничних станціях, у морських та річкових портах, на\nпристанях, в аеропортах, а також у господарствах, що знаходяться в\nкарантинній або загрозливій зоні, припиняється вантаження та\nрозвантаження тварин, продукції тваринного і рослинного\nпоходження, кормів та іншої продукції, що може бути носієм\nзбудника інфекційної хвороби.\nЗ метою запобігання поширенню карантинних хвороб і ліквідації\nїх у первинних осередках зараження за рішенням відповідної\nдержавної надзвичайної протиепізоотичної комісії може проводитися\nмобілізація та використання матеріальних ресурсів підприємств,\nустанов та організацій, що знаходяться поза карантинною зоною.\nНа час карантину може змінюватися режим роботи підприємств,\nустанов та організацій.\nУ виняткових випадках для здійснення карантинних заходів та\nліквідації осередків епізоотії разом з органами внутрішніх справ\nможуть залучатися військові частини Збройних Сил України\nвідповідно до закону.\nУ разі встановлення карантину на значній території (область\nабо кілька областей) Кабінет Міністрів України може вносити\nПрезиденту України пропозицію про цільову мобілізацію на період до\nдвох місяців військовозобов'язаних спеціалістів з метою ліквідації\nосередків епізоотії.\nСуб'єкти господарювання, діяльність яких пов'язана з\nвиробництвом, переробкою, зберіганням, транспортуванням та\nреалізацією продукції тваринного і рослинного походження, кормів,\nінших продуктів та матеріалів, що можуть бути носіями збудника\nінфекційної хвороби, зобов'язані надавати у користування\nспеціально уповноваженим органам на період карантину службові\nприміщення, необхідне обладнання, засоби зв'язку."
    },
    {
      "provision_ref": "art29",
      "section": "29",
      "title": "Стаття 29. Гарантії прав юридичних та фізичних осіб",
      "content": "Особам, які постраждали внаслідок встановлення карантину або\nу зв'язку з проведенням робіт щодо ліквідації та профілактики\nкарантинних хвороб тварин, збитки відшкодовуються в порядку,\nвстановленому законодавством.\nЮридичні особи, матеріальні ресурси яких використовувалися з\nметою запобігання поширенню і ліквідації карантинних хвороб, мають\nправо на відшкодування завданих їм збитків у порядку і розмірах,\nвстановлених Кабінетом Міністрів України.\nСтаття 30. Лабораторна діагностика хвороб тварин, оцінка\nякості та безпеки продукції, кормів тваринного і\nрослинного походження\nЛабораторну діагностику хвороб тварин, а також оцінку якості\nта безпеки продукції, кормів тваринного і рослинного походження\nздійснюють Центральна, республіканська Автономної Республіки Крим,\nзональні, обласні, міжобласні, міські, районні та міжрайонні\nдержавні лабораторії ветеринарної медицини в порядку, визначеному\nДержавним департаментом ветеринарної медицини.\nЛабораторну діагностику за рішенням Державного департаменту\nветеринарної медицини можуть також здійснювати інші установи\nветеринарної медицини, науково-дослідні установи, вищі навчальні\nзаклади та інші організації.\nОстаточне рішення щодо спірних питань, які виникають з\nвисновків лабораторної діагностики, приймає Центральна державна\nлабораторія ветеринарної медицини.\nСупровідні ветеринарні документи видаються за умови\nобов'язкового дослідження продукції тваринного і рослинного\nпоходження у державних лабораторіях ветеринарної медицини.\nМетодичне забезпечення лабораторної діагностики здійснює\nЦентральна державна лабораторія ветеринарної медицини.\nВтручання в роботу спеціалістів державних лабораторій\nветеринарної медицини під час здійснення ними лабораторної\nдіагностики забороняється.\nДержавні лабораторії ветеринарної медицини є юридичними\nособами і діють на підставі положень, що затверджуються Державним\nдепартаментом ветеринарної медицини.\nДозвіл на роботу із збудниками хвороб другої - четвертої\nгрупи небезпеки видається відповідно до законодавства.\nСтаття 31. Виробництво та реалізація ветеринарних\nпрепаратів, субстанцій, готових кормів, кормових\nдобавок та засобів ветеринарної медицини\nВиробництво та реалізація ветеринарних препаратів,\nсубстанцій, готових кормів, кормових добавок та засобів\nветеринарної медицини повинні здійснюватися відповідно до\nтехнічних умов, фармакопейних статей і стандартів.\nДо серійного виробництва та реалізації ветеринарні препарати,\nсубстанції, готові корми, кормові добавки допускаються лише після\nреєстрації Державним департаментом ветеринарної медицини.\nДокументом, який підтверджує реєстрацію препарату в Україні,\nє реєстраційне посвідчення, яке видається на кожен ветеринарний\nпрепарат, субстанцію, готовий корм, кормову добавку Державним\nдепартаментом ветеринарної медицини.\nПідприємства, що займаються виготовленням ветеринарних\nпрепаратів, субстанцій, готових кормів, кормових добавок та\nзасобів ветеринарної медицини, сплачують науковим установам і\nокремим авторам винагороду за наукову розробку і впровадження її у\nвиробництво.\nВетеринарні препарати можуть вироблятися суб'єктами\nпідприємницької діяльності за наявності ліцензії, що видається\nвідповідно до законодавства.\nСуб'єкти господарювання здійснюють роздрібну та оптову\nторгівлю ветеринарними препаратами, готовими кормами, кормовими\nдобавками та засобами ветеринарної медицини за наявності ліцензії\nта сертифіката якості.\nДо кожного ветеринарного препарату, що реалізується,\nдодається настанова по застосуванню. Забороняється реалізація\nветеринарних препаратів, що містять отруйні та сильнодіючі\nречовини, а також імунобіологічних препаратів проти хвороб,\nспільних для тварин і людей, без рецепта спеціаліста ветеринарної\nмедицини.\nЗберігання виробничих та контрольних штамів мікроорганізмів,\nпідтримання біотехнологічних показників, контроль за станом їх\nпопуляцій, підготовка нових штамів здійснюються у Національному\nцентрі штамів мікроорганізмів.\nПоложення про Національний центр штамів мікроорганізмів\nзатверджується Кабінетом Міністрів України.\nСерії біологічних препаратів, що не пройшли контроль у\nпроцесі виробництва або випробування в порядку, визначеному\nДержавним департаментом ветеринарної медицини, та визнані\nнеякісними, підлягають знищенню з оформленням відповідного акта за\nучастю спеціаліста державної ветеринарної медицини та власника цих\nпрепаратів або уповноваженого його представника."
    },
    {
      "provision_ref": "art32",
      "section": "32",
      "title": "Стаття 32. Ветеринарна практика",
      "content": "Юридичні або фізичні особи (громадяни України, іноземці та\nособи без громадянства, які проживають на території України)\nможуть займатися ветеринарною практикою на підставі ліцензії, що\nвидається відповідно до законодавства України.\nПри державних установах ветеринарної медицини можуть\nутворюватися госпрозрахункові підрозділи для надання ветеринарних\nпослуг на договірній основі.\nСтаття 33. Професійна підготовка, післядипломна освіта та\nатестація спеціалістів ветеринарної медицини\nПрофесійна підготовка спеціалістів ветеринарної медицини\nпроводиться лише за стаціонарною формою навчання.\nПіслядипломна освіта спеціалістів ветеринарної медицини\nпроводиться у встановленому законодавством порядку.\nПідвищення кваліфікації спеціалістів ветеринарної медицини\nпроводиться не рідше ніж один раз на 5 років.\nСпеціалісти ветеринарної медицини підлягають атестації у\nпорядку, встановленому законодавством. За результатами атестації\nвизначаються відповідність працівника займаній посаді і рівень\nйого кваліфікації з присвоєнням відповідної категорії.\nПоложення про порядок атестації спеціалістів ветеринарної\nмедицини затверджує Державний департамент ветеринарної медицини.\nСтаття 34. Соціальний і правовий захист спеціалістів\nветеринарної медицини\nСпеціалістам ветеринарної медицини надаються у користування\nабо у власність земельні ділянки на загальних підставах відповідно\nдо земельного законодавства України.\nМісцеві органи виконавчої влади та органи місцевого\nсамоврядування, підприємства, установи та організації усіх форм\nвласності забезпечують створення спеціалістам ветеринарної\nмедицини належних виробничих та житлових умов, їх медичне і\nтранспортне обслуговування.\nУ разі каліцтва, професійного захворювання або загибелі у\nзв'язку з виконанням службових обов'язків спеціалістам\nветеринарної медицини або спадкоємцям виплачується одноразова\nгрошова допомога у порядку, на умовах та у розмірах, встановлених\nКабінетом Міністрів України.\nСпеціалісти державних установ ветеринарної медицини для\nвиконання службових обов'язків забезпечуються спеціальними\nслужбовими транспортними засобами. У разі використання особистого\nтранспортного засобу в службових цілях спеціалісту виплачується\nгрошова компенсація у встановлених розмірах.\nЗа час роботи в осередках інфекційних хвороб тварин, перелік\nяких затверджується Кабінетом Міністрів України, спеціалістам\nветеринарної медицини посадові оклади виплачуються в подвійному\nрозмірі.\nПитання соціального і правового захисту, матеріального\nзабезпечення спеціалістів ветеринарної медицини, які є\nвійськовослужбовцями або проходять службу в органах внутрішніх\nсправ, охорони державного кордону, служби безпеки, регулюються\nвідповідними нормативно-правовими актами.\nСтаття 35. Відповідальність за правопорушення у галузі\nветеринарної медицини\nСуб'єкти господарювання - будь-які юридичні особи, діяльність\nяких пов'язана з утриманням, транспортуванням та реалізацією\nтварин; зберіганням, переробкою, транспортуванням та реалізацією\nпродукції тваринного, а на ринках і рослинного походження;\nвиробництвом та реалізацією ветеринарних препаратів, субстанцій,\nготових кормів, кормових добавок, здійсненням лабораторної\nдіагностики та наданням ветеринарних послуг, несуть\nвідповідальність у формі штрафу за:\nпорушення ветеринарно-санітарних правил, інструкцій щодо\nпрофілактики та ліквідації інфекційних хвороб тварин - у розмірі\nвід трьох до шести неоподатковуваних мінімумів доходів громадян;\nневиконання заходів щодо карантину тварин або інших\nкарантинних обмежень - у розмірі від шести до десяти\nнеоподатковуваних мінімумів доходів громадян;\nпереміщення через митний кордон без обов'язкового проведення\nветеринарно-санітарної експертизи підконтрольних ветеринарному\nнагляду об'єктів - у розмірі від двадцяти п'яти до сорока\nнеоподатковуваних мінімумів доходів громадян;\nреалізацію ввезених на територію України продукції тваринного\nі рослинного походження, кормів для тварин, що не пройшли в\nУкраїні ветеринарно-санітарної експертизи, - у розмірі від\nдвадцяти п'яти до сорока неоподатковуваних мінімумів доходів\nгромадян з вилученням такої продукції та кормів;\nреалізацію на території України ветеринарних препаратів,\nсубстанцій, готових кормів, кормових добавок та засобів\nветеринарної медицини, не зареєстрованих в Україні, - у розмірі\nвід п'ятдесяти до ста неоподатковуваних мінімумів доходів громадян\nз вилученням таких засобів, кормів та кормових добавок відповідно\nдо закону;\nухилення від пред'явлення або непред'явлення тварин для\nпроведення ветеринарного огляду, обов'язкових заходів\n(дослідження, щеплення, обробки) щодо профілактики хвороб тварин,\nа також незабезпечення надійної фіксації тварин для проведення\nогляду (заходів) - у розмірі від п'яти до десяти неоподатковуваних\nмінімумів доходів громадян;\nвиготовлення харчових продуктів із сировини тваринного\nпоходження, забороненої для використання, у тому числі з м'яса\nтрупів тварин, уражених електричним струмом, отруєних хімікатами,\nутоплених, а також вимушено забитих (дорізаних), що не пройшли\nветеринарно-санітарної експертизи, тощо - у розмірі від п'ятдесяти\nдо ста неоподатковуваних мінімумів доходів громадян з вилученням\nтаких харчових продуктів відповідно до закону;\nухилення від обов'язкової ветеринарно-санітарної експертизи\nпродукції тваринного, а на ринках і рослинного походження - у\nрозмірі від п'ятдесяти до ста неоподатковуваних мінімумів доходів\nгромадян;\nнадання власником (уповноваженою особою) торговельних\nоб'єктів дозволу на реалізацію тварин і продукції тваринного, а на\nринках і рослинного походження, що не пройшли\nветеринарно-санітарної експертизи, - у розмірі від сорока до\nп'ятдесяти неоподатковуваних мінімумів доходів громадян;\nухилення від виконання або неналежне виконання приписів\nдержавних інспекторів ветеринарної медицини - у розмірі від десяти\nдо двадцяти неоподатковуваних мінімумів доходів громадян.\nСплата штрафів не звільняє суб'єктів господарювання від\nусунення допущених порушень і відшкодування завданих збитків у\nпорядку, встановленому законодавством.\nСтаття 36. Органи, уповноважені розглядати справи про\nправопорушення у галузі ветеринарної медицини\nСправи про правопорушення, передбачені цим Законом,\nрозглядають Державний департамент ветеринарної медицини, його\nтериторіальні органи і регіональні служби державного\nветеринарно-санітарного контролю та нагляду на державному кордоні\nта транспорті не пізніш як через два місяці з дня вчинення\nправопорушення, а при триваючому правопорушенні - два місяці з дня\nйого виявлення.\nНакладати штрафи від імені Державного департаменту\nветеринарної медицини, його територіальних органів і регіональних\nслужб державного ветеринарно-санітарного контролю та нагляду на\nдержавному кордоні та транспорті мають право головні державні\nінспектори ветеринарної медицини, їх заступники, державні\nінспектори ветеринарної медицини.\nСтаття 37. Рішення у справах про правопорушення у галузі\nветеринарної медицини\nРішення про накладення штрафів за правопорушення у галузі\nветеринарної медицини оформляються постановами.\nШтраф підлягає сплаті суб'єктом господарювання у місячний\nстрок з дня отримання постанови. У разі порушення цього строку\nштраф стягується у судовому порядку.\nСтаття 38. Оскарження рішень у справах про правопорушення у\nгалузі ветеринарної медицини\nРішення у справах про правопорушення у галузі ветеринарної\nмедицини можуть бути оскаржені у судовому порядку.\nСтаття 39. Міжнародне співробітництво у галузі ветеринарної\nмедицини\nМіжнародне співробітництво у галузі ветеринарної медицини\nзабезпечується:\nучастю в роботі Міжнародного епізоотичного бюро та інших\nміжнародних організацій, участю у міжнародних договорах,\nуніфікацією нормативів і вимог щодо запобігання занесенню\nзбудників небезпечних хвороб тварин з території інших держав,\nекспорту, імпорту тварин, продукції тваринного походження;\nгармонізацією законодавства в галузі ветеринарної медицини до\nзаконодавства Європейського Союзу, уніфікацією профілактичних та\nпротиепізоотичних заходів, методів діагностики хвороб тварин,\nзастосуванням імунобіологічних, біологічних, рослинних, хімічних,\nхіміко-фармацевтичних та інших ветеринарних препаратів;\nустановленням професійних та наукових контактів, обміном\nінформацією про епізоотичний стан."
    },
    {
      "provision_ref": "art40",
      "section": "40",
      "title": "Стаття 40. Міжнародні договори",
      "content": "У разі коли міжнародним договором України, згода на\nобов'язковість якого надана Верховною Радою України, встановлено\nінші правила, ніж ті, що містяться у цьому Законі, застосовуються\nправила міжнародного договору.\n1. Цей Закон набирає чинності з дня його опублікування.\n2. Нормативно-правові акти, прийняті до набрання чинності цим\nЗаконом, діють у частині, що не суперечить цьому Закону.\n3. Кабінету Міністрів України:\nпідготувати і подати до Верховної Ради України пропозиції про\nвнесення до законодавчих актів змін, що випливають з цього Закону;\nпривести у відповідність з цим Законом свої\nнормативно-правові акти;\nзабезпечити розроблення та прийняття міністерствами, іншими\nцентральними органами виконавчої влади нормативно-правових актів,\nнеобхідних для реалізації цього Закону;\nзабезпечити перегляд і скасування міністерствами, іншими\nцентральними органами виконавчої влади їх нормативно-правових\nактів, що суперечать цьому Закону.\n4. Внести зміни до таких законодавчих актів:\n1) частину першу статті 7 Закону України \"Про страхування\"\n( 85/96-ВР ) (Відомості Верховної Ради України, 1996 р., N 18,\nст. 78; 2002 р; N 7, ст.50) доповнити пунктом 34 такого змісту:\n\"34) страхування відповідальності виробників (постачальників)\nпродукції тваринного походження, ветеринарних препаратів,\nсубстанцій за шкоду, заподіяну третім особам\";\n2) у частині першій статті 4 Закону України \"Про державне\nрегулювання імпорту сільськогосподарської продукції\" ( 468/97-ВР )\n(Відомості Верховної Ради України, 1997 р., N 44, ст. 281;\n1998 р., N 26, ст. 148) слова \"товарів першої та другої\" замінити\nсловами \"об'єктів державного ветеринарно-санітарного контролю та\nнагляду - товарів першої - п'ятої, сьомої, десятої, дванадцятої,\nчотирнадцятої - шістнадцятої, дев'ятнадцятої, двадцять першої,\nдвадцять третьої\";\n3) статтю 10 Закону України \"Про державні нагороди України\"\n( 1549-14 ) (Відомості Верховної Ради України, 2000 р., N 21,\nст. 162) після абзацу двадцятого доповнити абзацом такого змісту:\n\"Заслужений працівник ветеринарної медицини України\".\nУ зв'язку з цим абзаци двадцять перший - тридцять четвертий\nвважати відповідно абзацами двадцять другим - тридцять п'ятим.\n5. Визнати таким, що втратив чинність, Закон України \"Про\nвідповідальність підприємств, установ та організацій за порушення\nзаконодавства про ветеринарну медицину\" ( 568/96-ВР ) (Відомості\nВерховної Ради України, 1997 р., N 7, ст. 58)\"."
    }
  ],
  "definitions": []
}