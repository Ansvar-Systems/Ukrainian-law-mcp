{
  "id": "ua-law-2899-15",
  "type": "statute",
  "title": "Закон України (2899-15)",
  "title_en": "",
  "short_name": "2899-15",
  "status": "in_force",
  "issued_date": "2005-09-22",
  "url": "https://zakon.rada.gov.ua/laws/show/2899-15",
  "description": "Official legislative act of Ukraine ingested from the Verkhovna Rada legal portal.",
  "provisions": [
    {
      "provision_ref": "art1",
      "section": "1",
      "title": "Стаття 1. Визначення термінів",
      "content": "Для цілей цього Закону наведені нижче терміни вживаються в такому значенні:\nбездимний тютюновий виріб - тютюновий виріб, що не передбачає процесу згоряння, у тому числі жувальний тютюн, нюхальний тютюн та тютюн для перорального вживання;\nвведення в обіг тютюнового виробу - надання на ринку України тютюнових виробів незалежно від місця їх виробництва на платній або безоплатній основі;\nвикиди внаслідок вживання тютюнових виробів (далі - викиди) - речовини, що виділяються в атмосферне повітря під час вживання тютюнових виробів або супутніх продуктів за призначенням, у тому числі під час використання бездимних тютюнових виробів;\nвикликання залежності - фармакологічна здатність речовини викликати залежність, тобто стан, який впливає на здатність особи контролювати свою поведінку, як правило, шляхом створення відчуття винагороди, полегшення симптомів абстиненції або обох зазначених відчуттів;\nгромадське місце - частина (частини) будь-якої будівлі, споруди, яка доступна чи відкрита для населення вільно або за запрошенням, або за плату, постійно, періодично або час від часу, у тому числі під’їзди будівель і споруд, а також підземні переходи, стадіони, паркінги;\nдобавка - речовина інша, ніж тютюн, яка вводиться до складу тютюнового виробу, одиничної пачки або будь-якого зовнішнього упакування тютюнового виробу;\nелектронна сигарета - виріб, який може бути використаний для вдихання аерозолів (парів), що утворюються внаслідок нагрівання компонентами такого виробу рідин, що містять або не містять нікотин. Електронні сигарети можуть бути одноразовими або багаторазовими;\nжувальний тютюн - бездимний тютюновий виріб, призначений виключно для цілей жування;\nзамінники тютюну - засоби, які за впливом на здоров’я людини відповідають тютюну, але не містять тютюну;\nзаправний контейнер - ємність, що містить нікотиновмісну рідину (або рідину без нікотину), яку можна використовувати для заправлення електронної сигарети;\nзовнішнє упакування - будь-яке упакування, в якому тютюнові вироби або супутні продукти введені в обіг, що включає одиничні пачки або сукупність одиничних пачок. Прозора обгортка не вважається зовнішнім упакуванням;\nінгредієнт - тютюн, добавка, а також будь-яка речовина або елемент, присутній у готовому тютюновому виробі або супутньому продукті, включаючи папір, фільтр, чорнило, капсулу та клей;\nкомбіноване медичне попередження споживачів тютюнових виробів - медичне попередження, що складається з текстового попередження та ілюстрації відповідно до цього Закону;\nкуріння тютюнових виробів - дії, що призводять до згоряння тютюнових виробів, у результаті чого утворюється тютюновий дим, який виділяється в атмосферне повітря та вдихається особою, яка курить;\nмаксимальний рівень викидів - максимальний вміст або викид, включаючи нульове значення, речовини у тютюновому виробі, що вимірюється в міліграмах;\nмедичне попередження споживачів тютюнових виробів - попередження споживачів тютюнових виробів про несприятливий вплив тютюнового виробу на здоров’я людини або інші небажані наслідки вживання тютюнових виробів, у тому числі текстові попередження, комбіновані медичні попередження, загальні попередження та інформаційні повідомлення, передбачені законодавством;\nнікотин - нікотинові алкалоїди або інша хімічна речовина, включаючи будь-яку сіль або комплекс нікотину, що добувається з рослинної сировини (тютюну) або синтетичним способом;\nновітній тютюновий виріб - тютюновий виріб, що не належить до жодної з таких категорій, як сигарети, тютюн для самокрутки, тютюн для люльки, тютюн для кальяну, сигари, сигарили, жувальний тютюн, нюхальний тютюн, тютюн для перорального вживання, та введений в обіг після 19 травня 2014 року;\nнюхальний тютюн - бездимний тютюновий виріб, вживання якого здійснюється шляхом нюхання;\nодинична пачка - найменше індивідуальне упакування тютюнового виробу або супутнього продукту, введеного в обіг;\nпредмети, пов’язані з вживанням тютюнових виробів, - портсигари, мундштуки, люльки, сигаретний папір, фільтри, обрізувач сигар, що використовуються для вживання тютюнових виробів, крім запальничок та сірників;\nприміщення - будь-який простір, що має дах та обмежений двома або більше стінами чи перегородками, незалежно від матеріалу, з якого створено дах, стіни або перегородки, та незалежно від того, чи є конструкція постійною або тимчасовою;\nпристрої для споживання тютюнових виробів без їх згоряння - пристрої, які можуть бути використані для вдихання аерозолів (парів), що утворюються внаслідок нагрівання продуктів, які містять у своєму складі тютюн (продукти його переробки), без їх згоряння;\nреклама і стимулювання продажу пристроїв для споживання тютюнових виробів без їх згоряння, електронних сигарет, заправних контейнерів, рідин, що використовуються в електронних сигаретах, - будь-який вид передачі комерційної інформації, рекомендації або дії, метою, результатом або ймовірним результатом яких прямо чи опосередковано є стимулювання продажу пристроїв для споживання тютюнових виробів без їх згоряння, електронних сигарет, заправних контейнерів, рідин, що використовуються в електронних сигаретах, або вживання тютюну;\nреклама і стимулювання продажу тютюну - будь-який вид передачі комерційної інформації, рекомендації або дії, метою, результатом або ймовірним результатом яких прямо чи опосередковано є стимулювання продажу тютюнових виробів або вживання тютюну;\nрідини, що використовуються в електронних сигаретах, - рідкі суміші хімічних речовин, що містять або не містять нікотин, які використовуються для створення аерозолів (парів) в електронних сигаретах та містяться, зокрема, у картриджах, заправних контейнерах та інших ємностях;\nробоче місце - простір, відведений у будівлі чи споруді для перебування працівника під час здійснення ним трудової діяльності;\nсигара - згортка тютюну, яка вживається через процес згоряння, готова для вживання, що містить:\nзовнішню обгортку з природного тютюну; або\nнаповнювач з обмолоченої суміші та зовнішню обгортку нормального кольору сигари з відновленого тютюну, яка повністю покриває виріб, у тому числі, за необхідності, фільтр, але для загострених сигар - не загострений кінець, вага якої, не включаючи фільтр чи мундштук, становить не менше 2,3 грама і не більше 10 грамів, а окружність щонайменше однієї третини довжини становить не менше 34 міліметри;\nсигарета - циліндр із тютюном, який вживається через процес згоряння, готовий до вживання, що не є ні сигарою, ні сигарилою;\nсигарила - тип малої сигари вагою до 3 грамів;\nсмако-ароматична добавка - добавка до тютюнового виробу, яка надає йому запаху та/або смаку;\nсмола - сирий безводний, безнікотиновий конденсат диму;\nспоживач тютюнового виробу - фізична особа, яка діє в цілях, не пов’язаних з її торговельною діяльністю, підприємницькою діяльністю, заняттям чи професією;\nспонсорство пристроїв для споживання тютюнових виробів без їх згоряння, електронних сигарет, заправних контейнерів, рідин, що використовуються в електронних сигаретах, - будь-який вид внеску в будь-яку подію, захід або окрему особу, метою, результатом або ймовірним результатом якого прямо чи опосередковано є стимулювання продажу пристроїв для споживання тютюнових виробів без їх згоряння, електронних сигарет, заправних контейнерів та рідин, що використовуються в електронних сигаретах, або вживання тютюну;\nспонсорство тютюну - будь-який вид внеску в будь-яку подію, захід або окрему особу, метою, результатом або ймовірним результатом якого прямо чи опосередковано є стимулювання продажу, вживання тютюнових виробів або вживання тютюну;\nтоксичність - ступінь шкідливого впливу речовини на здоров’я людини, у тому числі наслідки, що виникають згодом, зазвичай через повторне чи постійне її вживання або вплив;\nтрав’яний виріб для куріння - виріб на основі рослинної сировини, трав або фруктів, що не містить тютюну, який можна вживати через процес згоряння;\nтютюн - листя та інші натуральні оброблені або необроблені частини рослин тютюну, у тому числі розширений і відновлений тютюн;\nтютюн для кальяну - тютюновий виріб, що може вживатися через кальян. Для цілей цього Закону тютюн для кальяну вважається тютюновим виробом для куріння. Якщо тютюн може бути використаний і для кальяну, і для самокрутки, він вважається тютюном для самокрутки;\nтютюн для люльки - тютюн, що може вживатися через процес згоряння, призначений виключно для використання в люльці;\nтютюн для перорального вживання - всі тютюнові вироби для перорального вживання, крім тих, що призначені для вдихання або жування, вироблені повністю або частково з тютюну в формі порошку або частинок чи в будь-якій комбінації цих форм, зокрема у порціях саше або пористих пакетиках;\nтютюн для самокруток - тютюн, що може використовуватися споживачами або в місці роздрібної торгівлі для виготовлення сигарет;\nтютюновий аерозоль - викиди від нагрівання або тління тютюнових виробів;\nтютюновий дим - продукти згоряння тютюнових виробів, що виділяються в атмосферне повітря;\nтютюнові вироби - вироби, які можуть бути використані для вживання та до складу яких, навіть частково, входить тютюн, незалежно від того, чи є він генетично модифікований, чи ні;\nтютюнові вироби для куріння - тютюнові вироби інші, ніж бездимні тютюнові вироби;\nхарактерний смак і аромат електронної сигарети, заправного контейнеру, рідини, що використовується в електронних сигаретах, - чітко відчутний запах або смак, інший, ніж запах або смак тютюну, отриманий у результаті введення добавки або комбінації добавок, у тому числі, але не тільки, фруктів, прянощів, трав, спирту, цукерок, ментолу або ванілі, який є відчутним перед або під час використання електронної сигарети, заправного контейнера та рідини, що використовується в електронних сигаретах;\nхарактерний смак і аромат тютюнового виробу - чітко відчутний запах або смак, інший, ніж запах або смак тютюну, отриманий у результаті введення добавки або комбінації добавок, у тому числі, але не тільки, фруктів, прянощів, трав, спирту, цукерок, ментолу або ванілі, який є відчутним перед вживанням тютюнового виробу або під час його вживання."
    },
    {
      "provision_ref": "art2",
      "section": "2",
      "title": "Стаття 2. Законодавство України про заходи щодо попередження та зменшення вживання тютюнових виробів і їх шкідливого впливу на здоров'я населення",
      "content": "Законодавство України про заходи щодо попередження та зменшення вживання тютюнових виробів і їх шкідливого впливу на здоров'я населення базується на Конституції України і складається з Основ законодавства України про охорону здоров'я , цього Закону та інших нормативно-правових актів, прийнятих відповідно до них.\nЯкщо міжнародним договором України, згода на обов'язковість якого надана Верховною Радою України, встановлено інші правила, ніж ті, що передбачені законодавством України про заходи щодо попередження та зменшення вживання тютюнових виробів і їх шкідливого впливу на здоров'я населення, то застосовуються правила міжнародного договору."
    },
    {
      "provision_ref": "art3",
      "section": "3",
      "title": "Стаття 3. Основні завдання цього Закону",
      "content": "Основними завданнями цього Закону є:\nвизначення правових і організаційних засад державної політики щодо попередження куріння тютюнових виробів серед дітей і молоді та зменшення вживання тютюнових виробів громадянами з метою зниження ризику розвитку захворювань, втрати працездатності та їхньої передчасної смертності внаслідок куріння тютюнових виробів чи інших способів їх вживання;\nвизначення повноважень Кабінету Міністрів України, інших органів виконавчої влади та органів місцевого самоврядування щодо попередження та зменшення вживання тютюнових виробів і їх шкідливого впливу на здоров'я населення;\nпосилення державного контролю за безпечністю тютюнових виробів, що виробляються в Україні або ввозяться в Україну, та зменшення токсичності тютюнових виробів шляхом зниження вмісту нікотину, смоли, інших шкідливих для здоров'я людини речовин та інгредієнтів тютюнових виробів, що входять до складу тютюнових виробів і виділяються з тютюновим димом під час їх куріння;\nудосконалення профілактичних, просвітницьких заходів, спрямованих на попередження та зменшення куріння тютюнових виробів чи інших способів їх вживання;\nсприяння лікуванню залежності від тютюну (нікотинової залежності) осіб, які бажають позбутися шкідливої звички курити тютюнові вироби чи іншим способом їх вживати, та пропаганді здорового способу життя;\nзабезпечення захисту людини від шкідливого впливу тютюнового диму на робочих і в громадських місцях;\nстворення економічних, інших умов, що сприятимуть обмеженню куріння тютюнових виробів чи інших способів їх вживання, охороні здоров'я населення, зниженню захворюваності та збільшенню тривалості життя людини;\nзабезпечення інформування населення про ризики та шкідливі наслідки для здоров'я людини куріння тютюнових виробів чи інших способів їх вживання незалежно від віку людини і стану її здоров'я;\nвстановлення засад відповідальності за порушення законодавства про заходи щодо попередження та зменшення вживання тютюнових виробів і їх шкідливого впливу на здоров'я населення."
    },
    {
      "provision_ref": "art4",
      "section": "4",
      "title": "Стаття 4. Основні принципи державної політики щодо попередження та зменшення вживання тютюнових виробів і їх шкідливого впливу на здоров'я населення",
      "content": "Відповідно до завдань цього Закону державна політика щодо попередження та зменшення вживання тютюнових виробів і їх шкідливого впливу на здоров'я населення ґрунтується на таких принципах:\nзаконності;\nкомплексності правових, економічних, медичних та інших заходів, спрямованих на охорону здоров'я населення шляхом попередження та зменшення вживання тютюнових виробів;\nпоступовості та поетапності заходів, спрямованих на охорону здоров'я населення від впливу тютюнового диму, запобігання початку куріння тютюнових виробів чи інших способів їх вживання, насамперед серед дітей та молоді, та зменшення вживання тютюнових виробів;\nучасті фізичних осіб, об'єднань громадян, діяльність яких не пов'язана з тютюновою промисловістю, у заходах щодо попередження та зменшення вживання тютюнових виробів і їх шкідливого впливу на здоров'я населення;\nіндивідуального підходу і доступності лікувально-профілактичних заходів для кожної особи, яка бажає позбутися шкідливої звички курити тютюнові вироби чи іншим способом їх вживати;\nдоступності інформації для населення про шкоду для здоров'я людини вживання тютюнових виробів, впливу тютюнового диму та перевагу здорового способу життя;\nпріоритетності політики у сфері охорони здоров'я у порівнянні з фінансовими, податковими та корпоративними інтересами суб'єктів господарювання, діяльність яких пов'язана з тютюновою промисловістю."
    },
    {
      "provision_ref": "art5",
      "section": "5",
      "title": "Стаття 5. Основні напрями державної політики щодо попередження та зменшення вживання тютюнових виробів і їх шкідливого впливу на здоров'я населення",
      "content": "Основними напрямами державної політики щодо попередження та зменшення вживання тютюнових виробів і їх шкідливого впливу на здоров'я населення є:\nздійснення комплексу заходів для охорони здоров'я населення від шкідливого впливу тютюнового диму, попередження початку куріння тютюнових виробів, обмеження їх вживання, насамперед серед дітей та молоді;\nпокращання інформування населення про ризики і шкідливі наслідки для здоров'я людини куріння тютюнових виробів чи інших способів їх вживання, а також шкідливого впливу тютюнового диму;\nзабезпечення доступності надання профілактичної, діагностичної та лікувальної допомоги, ефективного медикаментозного забезпечення всім особам, які курять тютюнові вироби чи іншим способом їх вживають і бажають позбутися цієї шкідливої звички, шляхом створення загальнодержавних програм щодо профілактики, діагностики та лікування залежності від тютюну (нікотинової залежності);\nзміцнення матеріально-технічної бази закладів охорони здоров'я для забезпечення реалізації комплексу заходів щодо відновлення та зміцнення здоров'я населення, пропаганди здорового способу життя;\nудосконалення гігієнічної регламентації тютюнових виробів та методик визначення відповідності вмісту смоли та нікотину, інших шкідливих речовин, що містяться в тютюнових виробах та виділяються з тютюновим димом під час їх куріння, встановленим законом показникам з урахуванням вимог міжнародного законодавства;\nзабезпечення дотримання суб'єктами господарювання відповідних норм і правил під час виробництва та реалізації тютюнових виробів;\nрозвиток наукових досліджень щодо попередження вживання тютюнових виробів та лікування залежності від тютюну (нікотинової залежності);\nсприяння медіа у підтримці заходів впровадження державної політики у сфері боротьби з курінням тютюнових виробів чи іншим способом їх вживання."
    },
    {
      "provision_ref": "art6",
      "section": "6",
      "title": "Стаття 6. Повноваження Кабінету Міністрів України щодо попередження та зменшення вживання тютюнових виробів і їх шкідливого впливу на здоров'я населення",
      "content": "Кабінет Міністрів України:\nзабезпечує проведення єдиної державної політики щодо попередження та зменшення вживання тютюнових виробів і їх шкідливого впливу на здоров'я населення, розробляє та затверджує відповідні програми;\nрозробляє та забезпечує виконання відповідних загальнодержавних програм попередження та зменшення вживання тютюнових виробів і їх шкідливого впливу на здоров'я населення, забезпечує ефективне використання бюджетних коштів на їх реалізацію;\nприймає рішення щодо удосконалення податкової та фінансової політики у сфері протидії поширеності куріння тютюнових виробів чи іншого способу їх вживання та зменшення їх шкідливого впливу на здоров'я населення;\nкоординує роботу органів виконавчої влади у сфері реалізації державної політики щодо попередження та зменшення вживання тютюнових виробів і їх шкідливого впливу на здоров'я населення;\nвпроваджує систему моніторингу вживання тютюнових виробів серед населення і поширеності захворювань, пов'язаних з курінням тютюнових виробів чи іншим способом їх вживання, оцінки ефективності здійснення державної політики у сфері протидії курінню тютюнових виробів чи іншому способу їх вживання;\nукладає відповідні міжнародні договори України;\nздійснює інші повноваження, передбачені законом."
    },
    {
      "provision_ref": "art7",
      "section": "7",
      "title": "Стаття 7. Повноваження центральних органів виконавчої влади щодо попередження та зменшення вживання тютюнових виробів і їх шкідливого впливу на здоров’я населення",
      "content": "Центральний орган виконавчої влади, що забезпечує формування державної політики у сфері охорони здоров’я, в межах своєї компетенції:\nформує державну політику щодо попередження та зменшення вживання тютюнових виробів і їх шкідливого впливу на здоров’я населення відповідно до закону, бере участь у розробленні та виконанні відповідних загальнодержавних програм попередження та зменшення вживання тютюнових виробів і їх шкідливого впливу на здоров’я населення;\nвизначає в установленому порядку з урахуванням норм міжнародного права переліки шкідливих для здоров’я людини речовин та інгредієнтів тютюнових виробів, що входять до складу тютюнових виробів та виділяються з тютюновим димом під час їх куріння;\nздійснює відповідно до закону гігієнічну регламентацію щодо небезпечних факторів, пов’язаних з вживанням тютюнових виробів, з урахуванням міжнародного законодавства;\nбере участь у розробці пропозицій щодо удосконалення податкової та фінансової політики у сфері протидії поширеності куріння тютюнових виробів чи іншого способу їх вживання та зменшення їх шкідливого впливу на здоров’я населення;\nпроводить моніторинг ефективності заходів, що проводяться у сфері охорони здоров’я населення, спрямованих на мінімізацію шкідливих наслідків вживання тютюнових виробів, аналізує і прогнозує ситуацію із захворюваністю населення, що пов’язана з вживанням тютюнових виробів;\nздійснює інші повноваження, передбачені законом.\nЦентральний орган виконавчої влади, що реалізує державну політику у сфері охорони здоров’я, в межах своєї компетенції:\nреалізує державну політику щодо попередження та зменшення вживання тютюнових виробів і їх шкідливого впливу на здоров’я населення відповідно до закону, бере участь у розробленні та виконанні відповідних загальнодержавних програм попередження та зменшення вживання тютюнових виробів і їх шкідливого впливу на здоров’я населення;\nрозробляє та впроваджує в установленому порядку на рівні первинної медико-санітарної допомоги заходи з діагностики та лікування залежності від тютюну (нікотинової залежності);\nнадає особам, які бажають позбутися шкідливої звички курити тютюнові вироби чи іншим способом їх вживати, доступну, якісну та ефективну лікувально-профілактичну допомогу;\nвживає заходів для запобігання поширеності куріння тютюнових виробів серед населення, насамперед серед дітей та молоді;\nінформує населення через медіа про шкідливість куріння чи інших способів вживання тютюнових виробів та здійснює пропаганду медичних знань з питань профілактики захворювань, пов’язаних з вживанням тютюнових виробів;\nбере участь у розробці навчальних програм з профілактики куріння тютюнових виробів чи іншого способу їх вживання та лікування залежності від тютюну (нікотинової залежності);\nкоординує проведення закладами охорони здоров’я, науково-дослідними установами, що належать до сфери його управління, заходів, спрямованих на обмеження вживання тютюнових виробів, а також зменшення їхнього шкідливого впливу на здоров’я населення;\nорганізовує проведення наукових досліджень щодо попередження та зменшення куріння тютюнових виробів чи інших способів їх вживання серед населення, лікування залежності від тютюну (нікотинової залежності);\nбере участь у формуванні державних замовлень на виробництво лікарських засобів, необхідних для лікування залежності від тютюну (нікотинової залежності), здійснення інших профілактичних і лікувальних заходів, а також проводить підготовку та перепідготовку і підвищення кваліфікації фахівців, які здійснюють заходи щодо попередження та зменшення куріння тютюнових виробів чи інших способів їх вживання серед населення та проводять лікування залежності від тютюну (нікотинової залежності);\nзабезпечує взаємодію з іншими центральними та місцевими органами виконавчої влади і громадськими організаціями з питань охорони здоров’я населення від шкідливих наслідків вживання тютюнових виробів;\nбере участь у міжнародному співробітництві щодо попередження вживання тютюнових виробів та зменшення їх шкідливого впливу на здоров’я населення;\nздійснює інші повноваження, передбачені законом.\nЦентральний орган виконавчої влади, що реалізує державну політику у сфері державного контролю за додержанням законодавства про захист прав споживачів, у межах своєї компетенції:\nреалізує відповідно до закону державну політику щодо попередження та зменшення вживання тютюнових виробів і їх шкідливого впливу на здоров’я населення;\nздійснює державний контроль за додержанням законодавства про заходи щодо попередження та зменшення вживання тютюнових виробів і їх шкідливого впливу на здоров’я населення;\nздійснює контроль за дотриманням показників вмісту шкідливих для здоров’я людини речовин і інгредієнтів у тютюнових виробах, які реалізуються на території України;\nпроводить моніторинг ефективності заходів у сфері охорони здоров’я населення від шкідливих наслідків вживання тютюнових виробів, аналізує і прогнозує ситуацію із захворюваністю населення, що пов’язана з вживанням тютюнових виробів;\nздійснює інші повноваження, передбачені законом."
    },
    {
      "provision_ref": "art8",
      "section": "8",
      "title": "Стаття 8. Повноваження Ради міністрів Автономної Республіки Крим і місцевих органів виконавчої влади щодо попередження та зменшення вживання тютюнових виробів і їх шкідливого впливу на здоров'я населення",
      "content": "Рада міністрів Автономної Республіки Крим, місцеві органи виконавчої влади в межах своєї компетенції:\nреалізують загальнодержавні, регіональні, інші програми щодо попередження та зменшення вживання тютюнових виробів і їх шкідливого впливу на здоров'я населення;\nзабезпечують проведення профілактичних і лікувальних заходів, спрямованих на попередження та зменшення вживання тютюнових виробів і їх шкідливого впливу на здоров'я населення;\nорганізовують спостереження та збір відомостей про поширеність вживання тютюнових виробів у відповідному регіоні, проводять запобіжні та профілактичні заходи для обмеження вживання тютюнових виробів серед населення, захисту, насамперед дітей та молоді, від шкідливого впливу тютюнового диму;\nінформують населення через медіа про шкоду, якої завдає здоров'ю людини вживання тютюнових виробів, про стан захворюваності і смертності, спричинених вживанням тютюнових виробів, у відповідному регіоні, та про вжиті запобіжні і профілактичні заходи;\nсприяють вирішенню питань щодо фінансового забезпечення лікувально-профілактичних заходів та робіт, пов'язаних з профілактикою захворюваності, спричиненої вживанням тютюнових виробів і шкідливим впливом тютюнового диму, а також лікуванням залежності від тютюну (нікотинової залежності), у тому числі щорічно при формуванні відповідних бюджетів;\nздійснюють інші повноваження, передбачені законом."
    },
    {
      "provision_ref": "art9",
      "section": "9",
      "title": "Стаття 9. Повноваження органів місцевого самоврядування щодо попередження та зменшення вживання тютюнових виробів і їх шкідливого впливу на здоров'я населення",
      "content": "Органи місцевого самоврядування в межах своєї компетенції:\nконтролюють виконання відповідних програм щодо попередження та зменшення вживання тютюнових виробів і їх шкідливого впливу на здоров'я населення;\nсприяють вирішенню питань фінансового та матеріально-технічного забезпечення заходів і робіт, спрямованих на обмеження вживання тютюнових виробів, а також зменшення їх шкідливого впливу на здоров'я населення, у тому числі щорічно при формуванні відповідних бюджетів;\nздійснюють контроль за проведенням профілактичних та лікувальних заходів у межах відповідної адміністративно-територіальної одиниці щодо обмеження вживання тютюнових виробів, зменшення їх шкідливого впливу на здоров'я населення, визначають вільні від куріння місця;\nзабезпечують у комунальних закладах охорони здоров'я доступність профілактичних заходів і надання ефективної лікувальної допомоги, включаючи медикаментозне забезпечення, для осіб, які бажають позбутися шкідливої звички курити тютюнові вироби чи іншим способом їх вживати;\nздійснюють інші повноваження, передбачені законом."
    },
    {
      "provision_ref": "art10",
      "section": "10",
      "title": "Стаття 10. Вимоги щодо здійснення діяльності, пов'язаної з виробництвом, оптовою та роздрібною торгівлею, експортом і імпортом тютюнових виробів",
      "content": "Діяльність, пов'язана з виробництвом, оптовою та роздрібною торгівлею, експортом і імпортом тютюнових виробів, здійснюється відповідно до закону, з урахуванням встановлених цією статтею заборон.\nЗабороняється виробництво (крім виробництва для експорту), оптова і роздрібна торгівля та імпорт для реалізації на території України:\n1) сигарет, у яких рівні викидів нікотину, смоли та монооксиду вуглецю в диму однієї сигарети перевищують: нікотину - 1 міліграм, смоли - 10 міліграмів, монооксиду вуглецю - 10 міліграмів;\n2) тютюнових виробів, одинична пачка яких не відповідає вимогам, визначеним статтею 12 цього Закону, та/або тютюнових виробів, на одиничній пачці яких відсутні визначені законодавством медичні попередження;\n3) тютюнових виробів з використанням на їх упакуванні або на самих тютюнових виробах будь-яких елементів або ознак (тексти, символи, назви, зображення або інші ознаки), які:\nрекламують тютюновий виріб або сприяють його вживанню, створюючи помилкове враження про його характеристики, вплив на здоров’я, ризики або викиди;\nвключають кількісну інформацію про вміст нікотину, смоли, монооксиду вуглецю у тютюновому виробі;\nвказують на те, що певний тютюновий виріб є менш шкідливим, ніж інші, або має на меті зменшити вплив деяких шкідливих компонентів диму, або надає переваги, пов’язані з життєвою силою, енергійністю, оздоровленням, омолодженням, має природні чи органічні властивості або інші переваги для здоров’я чи способу життя;\nповідомляють про смак, запах, будь-які смако-ароматичні або інші добавки чи про їх відсутність;\nнагадують харчовий продукт або косметичний продукт;\nвводять в оману, що певний тютюновий виріб має покращену здатність біологічного розкладання або інші екологічні переваги;\n4) сигарет та тютюну для самокруток з характерним запахом та/або смаком диму;\n5) тютюнових виробів, що містять такі добавки:\nвітаміни або інші добавки, які створюють враження, що тютюновий виріб має переваги для здоров’я або призводить до зменшення ризиків для здоров’я, або становить менший ризик для здоров’я;\nкофеїн, таурин чи інші добавки та стимуляторні сполуки, що асоціюються з енергійністю та/або життєвою силою;\nдобавки, що мають властивості робити викиди кольоровими;\nдобавки, що полегшують вдихання диму або засвоєння нікотину;\nдобавки, що мають канцерогенні, мутагенні або репродуктивно токсичні властивості у неспаленій формі;\n6) сигарет та тютюну для самокруток, що містять смако-ароматичні добавки у будь-яких компонентах, таких як фільтр, папір, упаковка, капсула або мають будь-які технічні характеристики, що дозволяють змінювати запах чи смак сигарет, тютюну для самокруток або інтенсивність диму;\n7) сигарет та тютюну для самокруток, фільтр, папір або капсула яких містить тютюн або нікотин;\n8) тютюну для перорального вживання.\nВиробнику та імпортеру тютюнових виробів забороняється вміщувати в одиничну пачку та в зовнішнє упакування тютюнових виробів вкладки, які прямо чи опосередковано заохочують придбання тютюнових виробів або їх вживання.\nЗабороняється включення тютюнових виробів і предметів, пов'язаних з їх вживанням, до гуманітарної допомоги, а також поширення тютюнових виробів серед населення безоплатно.\nЗабороняється підтримка виробництва (імпорту) тютюну та тютюнових виробів для реалізації на митній території України у формі державного фінансування, надання за рахунок коштів Державного бюджету України та місцевих бюджетів відповідним суб'єктам господарювання фінансової допомоги, фінансових гарантій, дотацій, субсидій, пільгових кредитів (позик)."
    },
    {
      "provision_ref": "art10-1",
      "section": "10-1",
      "title": "Стаття 10-1. Вимоги щодо здійснення діяльності, пов’язаної з виробництвом, оптовою та роздрібною торгівлею, експортом і імпортом електронних сигарет, заправних контейнерів та рідин, що використовуються в електронних сигаретах",
      "content": "Виробники та імпортери електронних сигарет, заправних контейнерів та рідин, що використовуються в електронних сигаретах, подають до центрального органу виконавчої влади, що забезпечує формування державної політики у сферах санітарного та епідемічного благополуччя населення, повідомлення про будь-які вироби, які вони планують ввести в обіг на території України. Повідомлення подається в електронній формі за шість місяців до запланованого введення в обіг.\nПовідомлення, залежно від того, чи є виріб електронною сигаретою, заправним контейнером або рідиною, що використовується в електронних сигаретах, повинно містити таку інформацію:\n1) найменування та контактні дані виробника та відповідальної юридичної або фізичної особи в Україні, а у випадках, визначених законом, - імпортера в Україну;\n2) перелік інгредієнтів, що містяться у виробі, та викидів, що виникають внаслідок використання виробу, за назвою торговельної марки та виду/типу, із зазначенням питомої ваги інгредієнтів;\n3) токсикологічні дані про інгредієнти виробу та викиди, що виникають внаслідок використання виробу, у тому числі при нагріванні, з урахуванням їх впливу на здоров’я людини при вдиханні та будь-який ефект викликання залежності;\n4) інформація про дози нікотину та їх засвоєння при використанні виробу в нормальних або обґрунтовано передбачуваних умовах;\n5) опис компонентів виробу, у тому числі механізму відкривання та заправлення електронної сигарети або заправного контейнера;\n6) опис виробничого процесу, у тому числі інформація про те, чи використовується серійне виробництво, заява про те, що виробничий процес відповідає вимогам цієї статті;\n7) заява про те, що виробник та імпортер несуть повну відповідальність за якість та безпечність виробу при його введенні в обіг та використанні в нормальних або обґрунтовано передбачуваних умовах.\nЕлектронні сигарети, заправні контейнери, рідини, що використовуються в електронних сигаретах, можуть бути введені в обіг на території України лише за умови виконання таких вимог:\n1) рідини, що використовуються в електронних сигаретах, вводяться в обіг тільки у спеціальних заправних контейнерах, об’єм яких не перевищує 10 мілілітрів, в одноразових електронних сигаретах або одноразових картриджах, які мають об’єм не більше 2 мілілітрів;\n2) вміст нікотину у рідинах, що використовуються в електронних сигаретах, становить не більше 20 міліграмів в 1 мілілітрі;\n3) рідини, що використовуються в електронних сигаретах, не містять такі добавки:\nвітаміни або інші добавки, які створюють враження, що виріб має переваги для здоров’я або призводить до зменшення ризиків для здоров’я, або становить менший ризик для здоров’я;\nкофеїн, таурин чи інші добавки та стимуляторні сполуки, що асоціюються з енергійністю та життєвою силою;\nдобавки, що мають властивості робити викиди кольоровими;\n4) у виробництві рідини, що використовується в електронних сигаретах, використовуються лише інгредієнти високої чистоти;\n5) у їх виробництві використовуються лише такі інгредієнти, які не становлять ризик для здоров’я людини в нагрітій або ненагрітій формі, крім нікотину в рідинах, що використовуються в електронних сигаретах;\n6) електронні сигарети забезпечують рівномірне вживання доз нікотину за звичайних умов використання;\n7) електронні сигарети, заправні контейнери та рідини, що використовуються в електронних сигаретах, захищені від доступу дітей, несанкціонованого доступу, пошкоджень і протікань та мають механізм, що забезпечує заправлення без протікання;\n8) електронні сигарети, заправні контейнери, рідини, що використовуються в електронних сигаретах, не мають характерного запаху та/або смаку."
    },
    {
      "provision_ref": "art11",
      "section": "11",
      "title": "Стаття 11. Вимоги щодо вмісту шкідливих для здоров'я людини речовин та інгредієнтів, що входять до складу тютюнових виробів та виділяються з тютюновим димом під час їх куріння, та інформації про шкідливі речовини та інгредієнти тютюнових виробів",
      "content": "Визначення вмісту нікотину, монооксиду вуглецю, смоли, інших шкідливих для здоров’я людини речовин, у тому числі інгредієнтів тютюнових виробів, у тютюнових виробах та тютюновому димі здійснюється організаціями (лабораторіями), яким у встановленому законом порядку надано право випробування продукції на відповідність її вимогам щодо безпечності для здоров’я та життя людини. Зазначені організації (лабораторії) включаються центральним органом виконавчої влади, що забезпечує формування державної політики у сфері захисту прав споживачів, до відповідного переліку, який підлягає оприлюдненню.\nКонтроль за додержанням визначених законом показників вмісту нікотину, монооксиду вуглецю та смоли, а також показників вмісту інших шкідливих для здоров’я людини речовин та інгредієнтів у тютюнових виробах, що виробляються, реалізуються на території України, здійснює в межах своїх повноважень центральний орган виконавчої влади, що реалізує державну політику у сфері державного контролю за додержанням законодавства про захист прав споживачів.\nЦентральний орган виконавчої влади, що забезпечує формування державної політики у сфері охорони здоров’я, щорічно публікує переліки шкідливих для здоров'я людини речовин та інгредієнтів тютюнових виробів, що входять до складу тютюнових виробів та виділяються з тютюновим димом під час їх куріння, а також інформує населення через медіа про шкідливі речовини та інгредієнти тютюнових виробів, що містяться в складі тютюнових виробів та виділяються з тютюновим димом при їх курінні, про шкоду для здоров'я людини вживання тютюнових виробів."
    },
    {
      "provision_ref": "art11-1",
      "section": "11-1",
      "title": "Стаття 11-1. Звітність про інгредієнти тютюнових виробів та викиди",
      "content": "Кожний виробник або імпортер тютюнових виробів щороку, не пізніше 1 лютого року, наступного за звітним, подає до центрального органу виконавчої влади, що реалізує державну політику у сфері санітарного та епідемічного благополуччя населення, в електронному вигляді таку звітність про інгредієнти щодо тютюнових виробів, призначених для реалізації на митній території України, щодо кожної торговельної марки та виду/типу:\n1) перелік інгредієнтів, використаних у виробництві тютюнового виробу, із зазначенням їх питомої ваги у порядку зменшення;\n2) обсяг викидів смоли, нікотину, монооксиду вуглецю в диму сигарет;\n3) інформацію про інші викиди та їх граничні рівні (за наявності).\nДо переліку інгредієнтів додаються:\n1) заява із зазначенням причин включення інгредієнтів у відповідні тютюнові вироби;\n2) інформація про наявні токсикологічні дані щодо інгредієнтів у спаленій або неспаленій формі, із зазначенням, зокрема, їхнього впливу на здоров’я людини та будь-яких властивостей, що викликають залежність.\nВиробники та імпортери тютюнових виробів подають до центрального органу виконавчої влади, що реалізує державну політику у сфері санітарного та епідемічного благополуччя населення, звітність про викиди із зазначенням використаних методів їх вимірювання.\nВикиди смоли, нікотину та монооксиду вуглецю сигарет вимірюються на основі таких державних стандартів:\nДСТУ ISO 4387:2010 - для смоли;\nДСТУ ISO 10315:2010 - для нікотину;\nДСТУ ISO 8454:2007 - для монооксиду вуглецю.\nТочність вимірювання викидів смоли, нікотину та монооксиду вуглецю визначається відповідно до ДСТУ ISO 8243:2009.\nВизначення викидів нікотину, смоли та монооксиду вуглецю здійснюється акредитованими лабораторіями відповідно до переліку, затвердженого центральним органом виконавчої влади, що забезпечує формування державної політики у сфері захисту прав споживачів.\nВиробники або імпортери сигарет та тютюну для самокруток подають також технічний документ, що містить загальний опис використаних добавок та їхніх властивостей.\nЦентральний орган виконавчої влади, що реалізує державну політику у сфері санітарного та епідемічного благополуччя населення, оприлюднює інформацію, одержану відповідно до цієї статті, на своєму офіційному веб-сайті, крім конфіденційної інформації, доступ до якої обмежено виробником або імпортером відповідно до законодавства.\nВиробники та імпортери тютюнових виробів також подають до центрального органу виконавчої влади, що реалізує державну політику у сфері санітарного та епідемічного благополуччя населення:\n1) доступні їм результати внутрішніх та зовнішніх досліджень щодо вивчення ринку та уподобань різних груп споживачів, у тому числі молоді, та серед курців, щодо інгредієнтів та викидів, а також короткі резюме будь-яких ринкових опитувань, які вони проводять при введенні в обіг новітніх виробів;\n2) інформацію про обсяги продажів тютюнових виробів за марками і видами/типами, виражені у штуках або кілограмах, - щороку, не пізніше 1 лютого року, наступного за звітним.\nВиробники та імпортери трав’яних виробів для куріння щороку, не пізніше 1 лютого року, наступного за звітним, подають до центрального органу виконавчої влади, що реалізує державну політику у сфері санітарного та епідемічного благополуччя населення, перелік всіх інгредієнтів, що використовуються при виробництві таких виробів, із зазначенням питомої ваги за назвою торговельної марки та видом/типом.\nЗазначена інформація оприлюднюється на офіційному веб-сайті центрального органу виконавчої влади, що реалізує державну політику у сфері санітарного та епідемічного благополуччя населення, крім конфіденційної інформації, доступ до якої обмежено виробником або імпортером відповідно до законодавства.\nПорядок подання інформації, передбаченої цією статтею, визначається центральним органом виконавчої влади, що реалізує державну політику у сфері санітарного та епідемічного благополуччя населення."
    },
    {
      "provision_ref": "art12",
      "section": "12",
      "title": "Стаття 12. Медичні попередження споживачів тютюнових виробів для куріння та вимоги до упакування таких виробів",
      "content": "На кожній одиничній пачці та зовнішньому упакуванні тютюнових виробів для куріння зазначаються загальне попередження та комбіноване медичне попередження, що супроводжується відповідною кольоровою ілюстрацією, а також інформаційне повідомлення.\nЗагальне попередження, що складається з тексту: \"Куріння вбиває - кидай курити зараз\", розміщується у нижній частині однієї з бічних поверхонь одиничної пачки та зовнішнього упакування тютюнових виробів для куріння. Інформаційне повідомлення, що складається з тексту: \"Тютюновий дим містить більше 70 речовин, здатних викликати захворювання на рак\", розміщується в нижній частині іншої бічної поверхні. Загальне попередження та інформаційне повідомлення повинні мати ширину не менше 20 міліметрів.\nНа одиничних пачках тютюнових виробів для куріння у формі коробки з відкидною кришкою, при відкритті якої бічні поверхні розділяються на дві частини, загальне попередження та інформаційне повідомлення повністю розміщуються на більшій частині таких розділених бічних поверхонь. Загальне попередження розташовується у центрі верхньої поверхні, що є видимою, коли пачку відкрито. Бічні поверхні цього типу одиничних пачок повинні мати висоту не менше 16 міліметрів.\nЗагальне попередження та інформаційне повідомлення мають покривати 50 відсотків поверхні одиничної пачки та зовнішнього упакування тютюнових виробів для куріння, на якій вони розміщені.\nКомбіноване медичне попередження розміщується на одиничних пачках та зовнішньому упакуванні тютюнових виробів для куріння з дотриманням таких вимог:\n1) містить одне з 14 текстових попереджень і відповідну кольорову ілюстрацію;\n2) містить інформаційне повідомлення, передбачене частиною другою цієї статті;\n3) покриває 65 відсотків зовнішньої передньої та задньої поверхонь одиничної пачки чи зовнішнього упакування;\n4) містить однакове текстове попередження та відповідну кольорову ілюстрацію з обох боків одиничної пачки;\n5) має висоту не менше 44 міліметрів та ширину не менше 52 міліметрів.\nОдне з комбінованих медичних попереджень повинно бути розміщено на верхній поверхні одиничної пачки та зовнішнього упакування тютюнового виробу для куріння, а на поверхні одиничної пачки, на якій наклеєна акцизна марка, комбіноване медичне попередження розміщується у нижній частині. Медичні попередження розташовуються у тому самому напрямку, що й будь-яка інша інформація, розташована на поверхні одиничної пачки тютюнового виробу для куріння.\nЦентральний орган виконавчої влади, що забезпечує формування та реалізує державну політику у сфері охорони здоров’я, затверджує:\nтексти та ілюстрації комбінованого медичного попередження, а також технічні вимоги до його макету, дизайну та форми, а також порядок їх нанесення виробниками тютюнових виробів для куріння;\nтри групи наборів комбінованого медичного попередження, що складаються з 14 варіантів тексту та ілюстрацій і змінюються щорічно.\nТексти та ілюстрації комбінованого медичного попередження, загальне попередження наносяться виробником тютюнових виробів для куріння на одиничні пачки та зовнішнє упакування тютюнових виробів для куріння не пізніше ніж через 12 місяців з дня набрання чинності нормативно-правовим актом центрального органу виконавчої влади, що забезпечує формування та реалізує державну політику у сфері охорони здоров’я, яким їх затверджено.\nЗагальне та комбіноване медичне попередження розміщуються у чорній рамці, товщина ліній якої становить 1 міліметр, у центрі поверхні, що відведена для їх розміщення.\nТексти загального та комбінованого медичного попереджень, інформаційного повідомлення мають бути чіткими, друкуються чорним жирним шрифтом на білому фоні рядковими літерами, крім першої літери, і розміщуються таким чином, щоб забезпечити цілісність тексту при відкриванні тютюнового виробу для куріння у спосіб, зазначений на його одиничній пачці, та не перекриватися іншою друкованою інформацією або маркою акцизного збору.\nЗагальне попередження, інформаційне повідомлення на одиничній пачці та на будь-якому зовнішньому упакуванні тютюнових виробів для куріння мають бути надруковані без можливості їх видалення, не стиратися і бути повністю видимими, у тому числі не перекриватися частково або повністю акцизними марками, цінниками, позначками, безпековими елементами, обгортками, чохлами, коробками або іншими предметами під час введення тютюнових виробів в обіг.\nМедичні попередження повинні залишатися неушкодженими при відкритті одиничної пачки, крім одиничних пачок тютюнових виробів для куріння у формі коробки з відкидною кришкою, при відкритті якої бічні поверхні розділяються на дві частини, на яких інформаційне повідомлення може бути розділено під час відкриття пачки, але лише в такий спосіб, що забезпечує графічну цілісність та видимість його тексту.\nОдинична пачка сигарет повинна мати форму прямокутного паралелепіпеда. Дозволяється одинична пачка сигарет з округленими або скошеними краями, за умови що медичне попередження займає еквівалентну площу поверхні, що і медичне попередження, розміщене на одиничній пачці сигарет без таких країв. Одинична пачка тютюну для самокруток повинна мати форму прямокутного паралелепіпеда або циліндричну форму, або форму мішечка та містити тютюн вагою не менше 30 грамів.\nОдинична пачка сигарет повинна містити 20 сигарет. Одинична пачка тютюну для самокруток повинна містити тютюн масою не менше 30 грамів.\nОдинична пачка сигарет може виготовлятися з картонного або іншого м’якого матеріалу і не повинна мати отвір, який може бути знову закритий або повторно запечатаний після першого відкривання, крім відкидної кришки або коробки з кришкою на шарнірі. У пачках з відкидною кришкою або кришкою на шарнірі кришка прикріпляється шарнірами тільки на задній частині одиничної пачки."
    },
    {
      "provision_ref": "art12-1",
      "section": "12-1",
      "title": "Стаття 12-1. Медичні попередження споживачів та вимоги до упакування електронних сигарет, заправних контейнерів та рідин, що використовуються в електронних сигаретах",
      "content": "Упакування електронних сигарет, заправних контейнерів та рідин, що використовуються в електронних сигаретах, має містити листок-вкладку, що включає таку інформацію:\n1) інструкція щодо використання та зберігання виробу із зазначенням, що виріб не рекомендується використовувати особам, які не вживають тютюнових виробів;\n2) протипоказання;\n3) попередження для споживачів із груп ризику;\n4) можливі несприятливі наслідки;\n5) можливість викликання залежності та токсичність;\n6) контактні дані виробника або імпортера, дані про контактну юридичну або фізичну особу в Україні.\nУпакування електронних сигарет, заправних контейнерів та рідин, що використовуються в електронних сигаретах, повинно відповідати таким вимогам:\n1) включати список всіх інгредієнтів у порядку зменшення їх питомої ваги із зазначенням вмісту нікотину у виробі та його дозу при одноразовому використанні, номер партії та рекомендацію щодо зберігання у недоступному для дітей місці;\n2) не включати елементи (тексти, символи, назви, торговельні марки, образи тощо), які:\nрекламують виріб або сприяють його використанню, створюючи помилкове враження про його характеристики, наслідки для здоров’я, ризики або викиди;\nформують думку, що виріб є менш шкідливим, ніж інші, або має на меті зменшити вплив деяких шкідливих компонентів аерозолю (пару), або надає переваги, пов’язані з життєвою силою, енергійністю, оздоровленням, омолодженням, має природні чи органічні властивості, інші переваги для здоров’я чи способу життя;\nповідомляють про характерний смак і аромат, будь-які смако-ароматичні чи інші добавки або про їх відсутність;\nстворюють враження, що виріб нагадує харчовий продукт або косметичний продукт;\nстворюють враження, що виріб має покращену здатність біологічного розкладання або інші екологічні переваги;\n3) мати одне з таких медичних попереджень:\n\"Цей виріб містить нікотин - речовину, що викликає сильну залежність. Не рекомендується для вживання некурцями\";\n\"Цей виріб містить нікотин - речовину, що викликає сильну залежність\".\nМедичне попередження, передбачене цим пунктом, повинно:\nрозміщуватися на кожній з двох більших сторін упакування;\nзаймати 30 відсотків площі відповідних сторін упакування;\nрозміщуватися паралельно до основного тексту на поверхні, відведеній для цих попереджень;\nбути надрукованим напівжирним чорним шрифтом на білому фоні;\nрозміщуватися в рамці чорного кольору, товщина ліній якої становить 1 міліметр, що наноситься у центрі ділянки поверхні, відведеної для такого попередження.\nУпакування електронних сигарет, заправних контейнерів та рідин, що використовуються в електронних сигаретах, не повинні пропонувати економічних переваг шляхом включення друкованих ваучерів, пропозиції знижок, у тому числі безоплатного розповсюдження, \"два за ціною одного\", інших подібних пропозицій."
    },
    {
      "provision_ref": "art12-2",
      "section": "12-2",
      "title": "Стаття 12-2. Медичні попередження споживачів та вимоги до упакування трав’яних виробів для куріння",
      "content": "На кожній одиничній пачці та зовнішньому упакуванні трав’яних виробів для куріння розміщується медичне попередження, що складається з тексту: \"Куріння цього виробу завдає шкоди вашому здоров’ю\". Таке медичне попередження друкується на передній і задній зовнішніх поверхнях упакування напівжирним чорним шрифтом на білому фоні таким чином, щоб покривалося 65 відсотків площі відповідної поверхні упакування.\nКожна одинична пачка та будь-яке зовнішнє упакування трав’яних виробів для куріння не повинні включати жодних елементів, які:\nрекламують трав’яний виріб для куріння або сприяють його вживанню, створюючи помилкове враження про його характеристики, наслідки для здоров’я, ризики або викиди; містять інформацію про вміст нікотину, смоли чи монооксиду вуглецю у трав’яному виробі для куріння;\nформують думку, що певний трав’яний виріб для куріння є менш шкідливим, ніж інші, або має на меті зменшити вплив деяких шкідливих компонентів диму, або надає переваги, пов’язані з життєвою силою, енергійністю, оздоровленням, омолодженням, має природні чи органічні властивості, інші переваги для здоров’я або способу життя;\nповідомляють про характерний смак і аромат, будь-які смако-ароматичні чи інші добавки або про їх відсутність;\nстворюють враження, що виріб нагадує харчовий продукт або косметичний продукт."
    },
    {
      "provision_ref": "art12-3",
      "section": "12-3",
      "title": "Стаття 12-3. Медичні попередження споживачів бездимних тютюнових виробів",
      "content": "На кожній одиничній пачці та будь-якому зовнішньому упакуванні бездимних тютюнових виробів розміщується медичне попередження, що складається з тексту: \"Цей тютюновий виріб шкодить вашому здоров’ю та викликає залежність\". Медичне попередження має бути чітким, друкується чорним жирним шрифтом на білому фоні рядковими літерами та розміщується в центрі поверхні, відведеної для нього, а на кубоподібних одиничних пачках та зовнішньому упакуванні бездимних тютюнових виробів - паралельно до бічного краю упаковки. Текст медичного попередження повинен бути паралельним до основного тексту на поверхні, відведеній для цього попередження. Медичне попередження на одиничних пачках та зовнішньому упакуванні бездимних тютюнових виробів розміщується в рамці чорного кольору, товщина ліній якої становить не менше 3 міліметрів і не більше 4 міліметрів. Ця рамка повинна обрамляти поверхню, відведену для медичного попередження.\nМедичне попередження споживачів бездимних тютюнових виробів повинно відповідати також таким вимогам:\nрозміщуватися на двох найбільших поверхнях одиничної пачки чи будь-якого зовнішнього упакування;\nохоплювати 30 відсотків загальної поверхні одиничної пачки чи будь-якого зовнішнього упакування."
    },
    {
      "provision_ref": "art12-4",
      "section": "12-4",
      "title": "Стаття 12-4. Введення в обіг новітніх тютюнових виробів",
      "content": "Виробники та імпортери новітніх тютюнових виробів подають до центрального органу виконавчої влади, що реалізує державну політику у сфері попередження та зменшення вживання тютюнових виробів та їх шкідливого впливу на здоров’я населення, повідомлення про будь-який новітній тютюновий виріб, який вони планують ввести в обіг на території України. Повідомлення подаються в електронній формі за шість місяців до запланованого введення в обіг.\nДо повідомлення, зазначеного у частині першій цієї статті, додаються:\nдетальний опис відповідного новітнього тютюнового виробу та інструкція щодо його використання;\nінформація про інгредієнти тютюнового виробу.\nВиробники та імпортери, які подають повідомлення про новітні тютюнові вироби, також повинні подати:\nрезультати наукових досліджень щодо токсичності, здатності викликати залежність та привабливості новітнього тютюнового виробу (за наявності), зокрема щодо його інгредієнтів та викидів;\nдоступні їм результати досліджень щодо уподобань різних груп споживачів, у тому числі молоді, та серед курців;\nіншу наявну та релевантну інформацію, у тому числі аналіз ризиків/переваг виробу, його очікуваний вплив на зменшення вживання тютюнових виробів, його очікуваний вплив на початок вживання тютюнових виробів та прогнозоване сприйняття різними категоріями споживачів.\nВиробники та імпортери новітніх тютюнових виробів повинні подавати до центрального органу виконавчої влади, що реалізує державну політику у сфері попередження та зменшення вживання тютюнових виробів та їх шкідливого впливу на здоров’я населення, будь-яку нову або оновлену інформацію про дослідження та інформацію, визначену частиною третьою цієї статті.\nПерелік введених в обіг новітніх тютюнових виробів та інформація, зазначена у частинах першій - четвертій цієї статті, оприлюднюються на офіційному веб-сайті центрального органу виконавчої влади, що реалізує державну політику у сфері попередження та зменшення вживання тютюнових виробів та їх шкідливого впливу на здоров’я населення, крім конфіденційної інформації, доступ до якої обмежено виробником або імпортером відповідно до законодавства.\nВведені в обіг новітні тютюнові вироби повинні відповідати вимогам цього Закону та інших законів України. Положення законодавства застосовуються до новітніх тютюнових виробів залежно від того, підпадають такі вироби під визначення бездимного тютюнового виробу чи тютюнового виробу для куріння."
    },
    {
      "provision_ref": "art13",
      "section": "13",
      "title": "Стаття 13. Обмеження щодо реалізації (продажу), куріння, вживання та використання тютюнових виробів, предметів, пов’язаних з їх вживанням, трав’яних виробів для куріння, електронних сигарет, заправних контейнерів, пристроїв для споживання тютюнових виробів без їх згоряння",
      "content": "Реалізація (продаж) тютюнових виробів, предметів, пов’язаних з їх вживанням, трав’яних виробів для куріння, електронних сигарет, заправних контейнерів, пристроїв для споживання тютюнових виробів без їх згоряння особам, які не досягли 18 років, а також реалізація (продаж) тютюнових виробів в одиничних пачках, що містять менше або більше 20 сигарет, сигарил або цигарок, чи поштучно (крім сигар) забороняються.\nЗабороняється куріння, вживання та використання тютюнових виробів, предметів, пов’язаних з їх вживанням, трав’яних виробів для куріння, електронних сигарет, пристроїв для споживання тютюнових виробів без їх згоряння, кальянів:\n1) у ліфтах і таксофонах;\n2) у приміщеннях та на території закладів охорони здоров’я;\n3) у приміщеннях та на території навчальних закладів;\n4) у приміщеннях та на території спортивних і фізкультурно-оздоровчих споруд та закладів фізичної культури і спорту;\n5) у приміщеннях закладів ресторанного господарства;\n6) у приміщеннях об’єктів культурного призначення;\n7) у приміщеннях органів державної влади, інших державних установ, органів місцевого самоврядування;\n8) у приміщеннях підприємств, установ та організацій усіх форм власності;\n9) у приміщеннях готелів та аналогічних засобів розміщення громадян;\n10) у приміщеннях гуртожитків;\n11) на дитячих майданчиках;\n12) у місцях загального користування житлових будинків;\n13) у підземних переходах;\n14) у транспорті загального користування, що використовується для перевезення пасажирів, у тому числі в таксі;\n15) на вокзалах та станціях;\n16) на зупинках громадського транспорту.\nЗабороняється куріння, вживання, використання тютюнових виробів, електронних сигарет, пристроїв для споживання тютюнових виробів без їх згоряння, кальянів в аеропортах, крім спеціально відведених для цього місць.\nУ місцях та закладах, в яких куріння, вживання, використання тютюнових виробів, електронних сигарет, пристроїв для споживання тютюнових виробів без їх згоряння, кальянів заборонено, розміщується наочна інформація, що складається з графічного знака про заборону куріння і тексту такого змісту: \"Куріння, вживання, використання тютюнових виробів, електронних сигарет, пристроїв для споживання тютюнових виробів без їх згоряння, кальянів заборонено!\".\nУ спеціально відведених в аеропортах місцях для куріння, вживання, використання тютюнових виробів, електронних сигарет, пристроїв для споживання тютюнових виробів без їх згоряння, кальянів розміщується наочна інформація, що складається з графічного знака і тексту такого змісту: \"Місце для куріння. Куріння шкодить Вашому здоров’ю!\".\nАдміністрація аеропортів може відводити спеціальні місця для куріння, вживання, використання тютюнових виробів, електронних сигарет, пристроїв для споживання тютюнових виробів без їх згоряння, кальянів, загальна площа яких не може перевищувати 5 відсотків загальної площі споруди аеропорту, за умови розташування таких місць в окремих відокремлених приміщеннях, які не мають потреби відвідувати люди, що не курять, не вживають, не використовують тютюнові вироби, електронні сигарети, пристрої для споживання тютюнових виробів без їх згоряння, та обладнання їх витяжною вентиляцією, а також розміщення інформації, передбаченої частиною п’ятою цієї статті.\nСільські, селищні та міські ради у межах відповідної адміністративно-територіальної одиниці можуть постійно або тимчасово заборонити куріння, вживання, використання тютюнових виробів, електронних сигарет, тютюнових виробів без їх згоряння та кальянів у додатково визначених ними місцях.\n{Стаття 13 в редакції Законів № 1512-VI від 11.06.2009 , № 1824-VI від 21.01.2010 ; із змінами, внесеними згідно із Законами № 4844-VI від 24.05.2012 , № 1019-IX від 02.12.2020 ; в редакції Закону № 1978-IX від 16.12.2021"
    },
    {
      "provision_ref": "art14",
      "section": "14",
      "title": "Стаття 14. Пропагування знань про шкідливість вживання тютюнових виробів та заходи щодо запобігання поширенню вживання тютюнових виробів",
      "content": "З метою запобігання вживанню тютюнових виробів та зменшення їх шкідливого впливу на здоров'я людини центральні органи виконавчої влади, що реалізують державну політику у сферах охорони здоров’я, освіти і науки, молоді та спорту, туризму та курортів, в межах їх повноважень зобов'язані не рідше одного разу в квартал забезпечувати розміщення у друкованих медіа, на телебаченні і радіо соціальної реклами, інших інформаційних матеріалів про шкоду, якої завдають здоров'ю людини вживання тютюнових виробів і вдихання тютюнового диму, що виділяється під час куріння тютюнових виробів, насамперед здоров'ю дітей та молоді, і пропагувати здоровий спосіб життя.\nНавчальні програми та освітньо-професійні програми усіх навчальних закладів України незалежно від форми власності повинні включати спеціальні теми про шкоду для здоров'я людини куріння тютюнових виробів чи інших способів їх вживання, насамперед для дітей та молоді, а також про переваги здорового способу життя.\nПрограми підготовки та перепідготовки медичних, фармацевтичних, соціальних і педагогічних працівників повинні містити спеціальні теми стосовно засобів і заходів профілактики та припинення вживання тютюнових виробів."
    },
    {
      "provision_ref": "art15",
      "section": "15",
      "title": "Стаття 15. Профілактика вживання тютюнових виробів і лікування залежності від тютюну (нікотинової залежності)",
      "content": "Медичні працівники закладів охорони здоров'я усіх форм власності зобов'язані:\nпропагувати медичні знання з питань профілактики захворювань, спричинених курінням тютюнових виробів чи іншим способом їх вживання, і запобігати їх вживанню серед населення, насамперед серед дітей та молоді;\nнадавати практичні поради щодо здорового способу життя та рекомендувати не починати курити чи іншим способом вживати тютюнові вироби або припинити їх вживання;\nроз'яснювати про шкідливі наслідки для здоров'я людини куріння тютюнових виробів чи іншого способу їх вживання, впливу тютюнового диму;\nнадавати особам, які бажають позбутися залежності від тютюну (нікотинової залежності), відповідну лікувально-профілактичну допомогу.\nЗаклади охорони здоров'я усіх форм власності зобов'язані в приміщенні, де вони обслуговують громадян, розміщувати наочну інформацію про шкідливі наслідки для здоров'я людини куріння тютюнових виробів чи інших способів їх вживання, впливу тютюнового диму, практичні поради щодо здорового способу життя, рекомендації щодо відмови від куріння чи іншого способу вживання тютюнових виробів.\nМедичні працівники, які працюють у відповідних навчальних закладах, повинні сприяти впровадженню в життя навчальних програм з питань профілактики вживання тютюнових виробів.\nЦентральний орган виконавчої влади, що забезпечує формування державної політики у сфері охорони здоров’я, та центри охорони здоров'я зобов'язані проводити у відповідних регіонах роботу по роз'ясненню населенню шкідливих наслідків для здоров'я людини вживання тютюнових виробів, пропагувати здоровий спосіб життя. Національна рада України з питань телебачення і радіомовлення та центральний орган виконавчої влади, що реалізує державну політику у сфері телебачення і радіомовлення, та медіа зобов'язані сприяти зазначеним службам у проведенні цієї роботи."
    },
    {
      "provision_ref": "art16",
      "section": "16",
      "title": "Стаття 16. Заборона реклами, стимулювання продажу та спонсорства тютюнових виробів",
      "content": "Забороняються будь-яка реклама та стимулювання продажу тютюнових виробів, знаків для товарів і послуг, інших об’єктів права інтелектуальної власності, під якими випускаються тютюнові вироби, у тому числі:\nпроведення заходів з безоплатної роздачі, у тому числі для маркетингових досліджень та дегустації, обміну одних тютюнових виробів на інші тютюнові вироби чи будь-які інші товари, роботи, послуги;\nвикористання тютюнових виробів з метою отримання товарів, робіт, послуг;\nпропонування або надання будь-якого прямого чи непрямого відшкодування з придбання або використання тютюнових виробів;\nпропонування або надання бонусів, премій, повернення готівкових коштів, надання права на участь у будь-якій грі, лотереї, конкурсі, події, прямо або опосередковано пов’язаних з тютюновими виробами, якщо умовою надання чи участі в них є придбання або вживання тютюнових виробів;\nпродаж тютюнових виробів у наборі з будь-якими іншими товарами або послугами;\nрозміщення інформації про виробника тютюнових виробів та/або тютюнові вироби у місцях, у яких такі вироби реалізуються чи надаються споживачеві, у тому числі на елементах обладнання та/або оформлення місць торгівлі, з використанням графічних зображень чи малюнків, кольорових елементів, фонових вставок, відмінних від кольору торговельного обладнання чи оформлення вітрини, рухомих світлових приладів, пристроїв для демонстрації відеороликів, крім одного плаката розміром не більше 40х30 см на одне місце торгівлі, в якому надається текстова інформація, надрукована шрифтом чорного кольору на білому фоні про наявні у продажу тютюнові вироби та ціни на них;\nрозміщення інформації з метою стимулювання продажу тютюну безпосередньо на тютюнових виробах та/або на будь-якому їх упакуванні, у тому числі: малюнків та інших зображень, які не є частиною захищеної торгової марки; адрес веб-сайтів; листів-вкладок упакування тютюнових виробів; текстової або графічної інформації на прозорій обгортці упакування тютюнових виробів;\nрозміщення інформації щодо тютюнових виробів, знаків для товарів і послуг, інших об’єктів права інтелектуальної власності, під якими випускаються тютюнові вироби, у місцях проведення розважальних заходів, у місцях роздрібної торгівлі, на автотранспортних засобах та обладнанні;\nнадсилання повідомлень поштою, електронною поштою, повідомлень на мобільні телефони, поширення відеодисків, відеоматеріалів, компакт-дисків, комп’ютерних та інших ігор, розміщення будь-якої інформації в мережі Інтернет, включаючи соціальні мережі чи інші цифрові мережі, з метою стимулювання продажу тютюнових виробів;\nпродаж, пропонування для продажу, поставка чи реклама нетютюнових виробів, послуг, реклама чи упаковка яких містять напис, малюнок чи будь-яке інше зображення, повідомлення, які повністю або частково ідентифікуються чи асоціюються з тютюновим виробом, знаком для товарів і послуг чи з виробником тютюнових виробів;\nінші заходи прямого та непрямого стимулювання продажу тютюнових виробів та вживання тютюну.\nЗабороняється спонсорство тютюну, в тому числі:\nспонсорство телепередач, радіопередач, театрально-концертних, спортивних та інших заходів, програм чи окремих осіб або спонсорство з використанням знаків для товарів і послуг, інших об'єктів права інтелектуальної власності, під якими випускаються тютюнові вироби;\nнадання виробниками тютюнових виробів або пов'язаними з ними організаціями фінансової або іншої підтримки заходам, діяльності, окремим особам або групам, в тому числі політичним партіям або діячам, спортсменам або спортивним командам, артистам або артистичним групам, навчальним закладам усіх форм власності;\nпроведення інформаційних кампаній та заходів для населення, в тому числі з метою профілактики куріння серед молоді, за прямої або опосередкованої фінансової підтримки виробників тютюнових виробів або пов'язаних з ними організацій."
    },
    {
      "provision_ref": "art16-1",
      "section": "16-1",
      "title": "Стаття 16-1. Заборона реклами, стимулювання продажу та спонсорства пристроїв для споживання тютюнових виробів без їх згоряння",
      "content": "Забороняються реклама та стимулювання продажу пристроїв для споживання тютюнових виробів без їх згоряння, знаків для товарів і послуг, інших об’єктів права інтелектуальної власності, під якими випускаються пристрої для споживання тютюнових виробів без їх згоряння, у тому числі:\nпроведення заходів з безоплатної роздачі, у тому числі для маркетингових досліджень, обміну одних пристроїв для споживання тютюнових виробів без їх згоряння на інші пристрої для споживання тютюнових виробів без їх згоряння чи будь-які інші товари, роботи, послуги;\nвикористання пристроїв для споживання тютюнових виробів без їх згоряння з метою отримання товарів, робіт, послуг;\nпропонування або надання будь-якого прямого чи непрямого відшкодування на придбання або використання пристроїв для споживання тютюнових виробів без їх згоряння;\nпропонування або надання бонусів, премій, повернення готівкових коштів, надання права на участь у будь-якій грі, лотереї, конкурсі, події, прямо або опосередковано пов’язаних з пристроями для споживання тютюнових виробів без їх згоряння, якщо умовою надання чи участі в них є придбання або використання пристроїв для споживання тютюнових виробів без їх згоряння;\nпродаж пристроїв для споживання тютюнових виробів без їх згоряння у наборі з будь-якими іншими товарами або послугами;\nрозміщення інформації про виробника пристроїв для споживання тютюнових виробів без їх згоряння та/або пристроїв для споживання тютюнових виробів без їх згоряння у місцях, у яких такі пристрої реалізуються чи надаються споживачеві, з використанням графічних зображень чи малюнків (крім знаків для товарів і послуг, інших об’єктів права інтелектуальної власності, під якими випускаються такі пристрої), кольорових елементів, фонових вставок, відмінних від кольору торговельного обладнання чи оформлення вітрини, рухомих світлових приладів, пристроїв для демонстрації відеороликів, а також розміщення поза межами місць реалізації пристроїв для споживання тютюнових виробів без їх згоряння будь-якої інформації про виробника пристроїв для споживання тютюнових виробів без їх згоряння та/або пристроїв для споживання тютюнових виробів без їх згоряння;\nрозміщення інформації щодо тютюну з метою стимулювання його продажу на пристроях для споживання тютюнових виробів без їх згоряння та/або на будь-якому їх упакуванні, у тому числі: малюнків та інших зображень, які не є частиною захищеної торгової марки; адрес веб-сайтів; листків-вкладок до упакування пристроїв для споживання тютюнових виробів без їх згоряння; текстової або графічної інформації на прозорій обгортці упакування пристроїв для споживання тютюнових виробів без їх згоряння;\nрозміщення інформації щодо пристроїв для споживання тютюнових виробів без їх згоряння, знаків для товарів і послуг, інших об’єктів права інтелектуальної власності, під якими випускаються пристрої для споживання тютюнових виробів без їх згоряння, у місцях проведення розважальних заходів, на транспортних засобах та обладнанні;\nнадсилання повідомлень поштою, електронною поштою, повідомлень на мобільні телефони без згоди споживача, поширення відеодисків, відеоматеріалів, компакт-дисків, комп’ютерних та інших ігор, розміщення інформації в мережі Інтернет (крім знаків для товарів і послуг, інших об’єктів права інтелектуальної власності, під якими випускаються пристрої для споживання тютюнових виробів без їх згоряння, у тому вигляді, в якому їм наданий правовий захист відповідно до законодавства про охорону прав інтелектуальної власності), включаючи соціальні мережі чи інші цифрові мережі (крім інформації фізичних осіб на своїх особистих сторінках), з метою стимулювання продажу пристроїв для споживання тютюнових виробів без їх згоряння;\nпродаж, пропонування для продажу, поставка чи реклама нетютюнових виробів, послуг, реклама чи упаковка яких містить напис, малюнок чи будь-яке інше зображення, повідомлення, які повністю або частково ідентифікуються чи асоціюються з пристроями для споживання тютюнових виробів без їх згоряння, знаком для товарів і послуг чи з виробником пристроїв для споживання тютюнових виробів без їх згоряння.\nЗабороняється спонсорство пристроїв для споживання тютюнових виробів без їх згоряння, у тому числі:\nспонсорство телепередач, радіопередач, театрально-концертних, спортивних та інших заходів, програм чи окремих осіб або спонсорство з використанням знаків для товарів і послуг, інших об’єктів права інтелектуальної власності, під якими випускаються пристрої для споживання тютюнових виробів без їх згоряння;\nнадання виробниками пристроїв для споживання тютюнових виробів без їх згоряння або пов’язаними з ними організаціями фінансової або іншої підтримки заходам, діяльності, окремим особам або групам, у тому числі політичним партіям, політичним чи громадським діячам, спортсменам або спортивним командам, артистам або артистичним групам, закладам освіти усіх форм власності;\nпроведення інформаційних кампаній та заходів для населення, у тому числі з метою профілактики куріння серед молоді, за прямої або опосередкованої фінансової підтримки виробниками пристроїв для споживання тютюнових виробів без їх згоряння або пов’язаними з ними організаціями.\nДопускається розміщення інформації для повнолітніх осіб щодо асортименту, споживчих характеристик, обслуговування та використання пристроїв для споживання тютюнових виробів без їх згоряння на веб-сайтах виробників, імпортерів таких виробів, обов’язковою умовою доступу до яких є попередня ідентифікація віку користувачів з використанням документа, що посвідчує особу, в порядку , встановленому Кабінетом Міністрів України."
    },
    {
      "provision_ref": "art16-2",
      "section": "16-2",
      "title": "Стаття 16-2. Заборона реклами, стимулювання продажу та спонсорства електронних сигарет, заправних контейнерів та рідин, що використовуються в електронних сигаретах",
      "content": "Забороняються реклама та стимулювання продажу електронних сигарет, заправних контейнерів та рідин, що використовуються в електронних сигаретах, знаків для товарів і послуг, інших об’єктів права інтелектуальної власності, під якими випускаються електронні сигарети, заправні контейнери та рідини, що використовуються в електронних сигаретах, у тому числі:\nпроведення заходів з безоплатної роздачі, у тому числі для маркетингових досліджень та дегустації, обміну одних електронних сигарет, заправних контейнерів та рідин, що використовуються в електронних сигаретах, на інші електронні сигарети, заправні контейнери та рідини, що використовуються в електронних сигаретах, чи інші товари, роботи, послуги;\nвикористання електронних сигарет, заправних контейнерів та рідин, що використовуються в електронних сигаретах, з метою отримання товарів, робіт, послуг;\nпропонування або надання будь-якого прямого чи непрямого відшкодування на придбання або використання до, в процесі або після придбання електронних сигарет, заправних контейнерів та рідин, що використовуються в електронних сигаретах;\nпропонування або надання бонусів, премій, повернення готівкових коштів, надання права на участь у будь-якій грі, лотереї, конкурсі, події, прямо або опосередковано пов’язаних з електронними сигаретами, заправними контейнерами та рідинами, що використовуються в електронних сигаретах, якщо умовою надання або участі в них є придбання або використання електронних сигарет, заправних контейнерів та рідин, що використовуються в електронних сигаретах;\nпродаж електронних сигарет, заправних контейнерів та рідин, що використовуються в електронних сигаретах, у наборі з будь-якими іншими товарами або послугами;\nрозміщення інформації про виробника електронних сигарет, заправних контейнерів та рідин, що використовуються в електронних сигаретах, у місцях, де ці товари реалізуються чи надаються споживачеві, з використанням графічних зображень чи малюнків, кольорових елементів, фонових вставок, відмінних від кольору торговельного обладнання чи оформлення вітрини (крім знаків для товарів і послуг, інших об’єктів права інтелектуальної власності, під якими випускаються ці товари), рухомих світлових приладів, пристроїв для демонстрації відеороликів, а також розміщення поза межами місць реалізації електронних сигарет, заправних контейнерів та рідин, що використовуються в електронних сигаретах, будь-якої інформації про виробника електронних сигарет, заправних контейнерів та рідин, що використовуються в електронних сигаретах;\nрозміщення інформації з метою стимулювання продажу електронних сигарет, заправних контейнерів та рідин, що використовуються в електронних сигаретах, безпосередньо на електронних сигаретах, заправних контейнерах, рідинах, що використовуються в електронних сигаретах, та/або їх упакуванні, у тому числі: малюнків та інших зображень, які не є частиною захищеної торгової марки; вкладень до упакування електронних сигарет, заправних контейнерів та рідин, що використовуються в електронних сигаретах;\nрозміщення інформації щодо електронних сигарет, заправних контейнерів та рідин, що використовуються в електронних сигаретах, знаків для товарів і послуг, інших об’єктів права інтелектуальної власності, під якими випускаються електронні сигарети, заправні контейнери та рідини, що використовуються в електронних сигаретах, в місцях проведення розважальних заходів, на транспортних засобах та обладнанні;\nнадсилання повідомлень поштою, електронною поштою, повідомлень на мобільні телефони без згоди споживача, поширення відеодисків, відеоматеріалів, компакт-дисків, комп’ютерних та інших ігор, розміщення інформації в мережі Інтернет (крім знаків для товарів і послуг, інших об’єктів права інтелектуальної власності, під якими випускаються ці товари, в тому вигляді, в якому їм наданий правовий захист відповідно до законодавства про охорону прав інтелектуальної власності), включаючи соціальні чи інші цифрові мережі (крім інформації фізичних осіб на своїх особистих сторінках), з метою стимулювання продажу електронних сигарет, заправних контейнерів та рідин, що використовуються в електронних сигаретах;\nпродаж, пропонування для продажу, поставка чи реклама нетютюнових виробів, послуг, реклама або упаковка яких містить напис, малюнок чи будь-яке інше зображення, повідомлення, які повністю або в частині ідентифікуються чи асоціюються з електронними сигаретами, заправними контейнерами та рідинами, що використовуються в електронних сигаретах, знаком для товарів і послуг чи з виробником електронних сигарет, заправних контейнерів та рідин, що використовуються в електронних сигаретах.\nЗабороняється спонсорство електронних сигарет, заправних контейнерів та рідин, що використовуються в електронних сигаретах, у тому числі:\nспонсорство телепередач, радіопередач, театрально-концертних, спортивних та інших заходів, програм чи окремих осіб або спонсорство з використанням знаків для товарів і послуг, інших об’єктів права інтелектуальної власності, під якими випускаються електронні сигарети, заправні контейнери та рідини, що використовуються в електронних сигаретах;\nнадання виробниками електронних сигарет, заправних контейнерів та рідин, що використовуються в електронних сигаретах, або пов’язаними з ними організаціями фінансової або іншої підтримки заходам, діяльності, окремим особам або групам, у тому числі політичним партіям, політичним чи громадським діячам, спортсменам або спортивним командам, артистам або артистичним групам, закладам освіти усіх форм власності;\nпроведення інформаційних кампаній та заходів для населення, в тому числі з метою профілактики куріння серед молоді, за прямої або опосередкованої фінансової підтримки виробниками електронних сигарет, заправних контейнерів та рідин, що використовуються в електронних сигаретах, або пов’язаними з ними організаціями.\nДопускається розміщення інформації для повнолітніх осіб щодо асортименту, споживчих характеристик, обслуговування та використання електронних сигарет на веб-сайтах виробників, імпортерів таких виробів, обов’язковою умовою доступу до яких є попередня ідентифікація віку користувачів з використанням документа, що посвідчує особу, в порядку , встановленому Кабінетом Міністрів України."
    },
    {
      "provision_ref": "art17",
      "section": "17",
      "title": "Стаття 17. Моніторинг заходів реалізації державної політики щодо попередження та зменшення вживання тютюнових виробів і їх шкідливого впливу на здоров'я населення",
      "content": "Для забезпечення реалізації основних напрямів державної політики щодо попередження та зменшення вживання тютюнових виробів і їх шкідливого впливу на здоров'я населення центральним органом виконавчої влади, що забезпечує формування державної політики у сфері охорони здоров’я, проводиться моніторинг ефективності вжитих заходів, що передбачає:\nспостереження за станом здоров'я населення з метою виявлення змін у стані його здоров'я у зв'язку з проведеними заходами, спрямованими на попередження та зменшення куріння тютюнових виробів чи інших способів їх вживання, насамперед серед дітей та молоді;\nдослідження поширеності вживання тютюнових виробів серед населення та оцінку одержаних даних;\nрозроблення та впровадження в медичну практику методів профілактики, діагностики і лікування залежності від тютюну (нікотинової залежності), захворювань, спричинених курінням тютюнових виробів чи іншим способом їх вживання.\nЦентральний орган виконавчої влади, що забезпечує формування державної політики у сфері охорони здоров’я, зобов'язаний щорічно в установленому порядку оприлюднювати результати моніторингу в медіа."
    },
    {
      "provision_ref": "art18",
      "section": "18",
      "title": "Стаття 18. Міжнародне співробітництво",
      "content": "Україна бере участь у міжнародному співробітництві з відповідними міжнародними організаціями з питань контролю та протидії протиправному обігу тютюнових виробів для вжиття спільних заходів щодо запобігання поширенню вживання тютюнових виробів та боротьби з курінням, гармонізації національних стандартів з міжнародними стандартами, які визначають вимоги до безпеки тютюнових виробів. З цією метою здійснюються обмін інформацією, прогресивними технологіями, професійна та наукова співпраця відповідних органів і організацій.\nДержава підтримує усі форми міжнародного співробітництва щодо запобігання поширенню вживання тютюнових виробів, що не суперечать законодавству України."
    },
    {
      "provision_ref": "art19",
      "section": "19",
      "title": "Стаття 19. Органи державного контролю за дотриманням положень цього Закону",
      "content": "Державний контроль за дотриманням положень цього Закону здійснюють відповідні центральні органи виконавчої влади в межах повноважень, визначених законом."
    },
    {
      "provision_ref": "art20",
      "section": "20",
      "title": "Стаття 20. Відповідальність за порушення законодавства про заходи щодо попередження та зменшення вживання тютюнових виробів і їх шкідливого впливу на здоров'я населення",
      "content": "Особи, винні у порушенні законодавства про заходи щодо попередження та зменшення вживання тютюнових виробів і їх шкідливого впливу на здоров'я населення, несуть відповідальність згідно з законом.\nЗа порушення норм цього Закону центральний орган виконавчої влади, що реалізує державну політику у сфері попередження та зменшення вживання тютюнових виробів та їх шкідливого впливу на здоров’я населення, застосовує фінансові санкції до суб'єктів господарювання у разі:\nпорушення вимог статей 10 , 10 -1 , 12 , 12 -1 , 12 -2 , 12 -3 , 12 -4 цього Закону - двадцять тисяч гривень;\nпорушення вимог статті 11 -1 цього Закону - тридцять тисяч гривень;\nповторного протягом року порушення вимог статей 10 , 10 -1 , 11 -1 , 12 , 12 -1 , 12 -2 , 12 -3 , 12 -4 цього Закону - п’ятдесят тисяч гривень;\nреалізації (продажу) тютюнових виробів, предметів, пов’язаних з їх вживанням, трав’яних виробів для куріння, електронних сигарет, заправних контейнерів, рідин, що використовуються в електронних сигаретах, пристроїв для споживання тютюнових виробів без їх згоряння особам, які не досягли 18 років, чи реалізації (продажу) тютюнових виробів в одиничних пачках, що містять менше або більше 20 сигарет, сигарил або цигарок, чи поштучно (крім сигар) - шістдесят неоподатковуваних мінімумів доходів громадян, а в разі повторного протягом року вчинення таких порушень - шістсот неоподатковуваних мінімумів доходів громадян;\nрозміщення кальяну або куріння, вживання, використання тютюнових виробів, електронних сигарет, пристроїв для споживання тютюнових виробів без їх згоряння, кальянів у місцях, передбачених частиною другою статті 13 цього Закону, крім приміщень закладів ресторанного господарства, - одна тисяча гривень, а в разі повторного протягом року вчинення таких порушень - десять тисяч гривень;\nрозміщення попільничок чи кальяну або куріння, вживання, використання тютюнових виробів, електронних сигарет, пристроїв для споживання тютюнових виробів без їх згоряння, кальянів у приміщеннях закладів ресторанного господарства - три тисячі гривень, а в разі повторного протягом року вчинення таких порушень - п’ятнадцять тисяч гривень;\nнерозміщення інформації, передбаченої частиною четвертою статті 13 цього Закону, порушення вимог частини шостої статті 13 цього Закону - одна тисяча гривень;\nпорушення вимог статей 16 , 16 -1 чи 16 -2 цього Закону - тридцять тисяч гривень, а в разі повторного протягом року вчинення таких порушень - п’ятдесят тисяч гривень за кожен факт реклами на окремому рекламному носії або кожний окремий захід з метою стимулювання продажу тютюнових виробів, пристроїв для споживання тютюнових виробів без їх згоряння, електронних сигарет, заправних контейнерів та рідин, що використовуються в електронних сигаретах.\nРішення центрального органу виконавчої влади, що реалізує державну політику у сфері попередження та зменшення вживання тютюнових виробів та їх шкідливого впливу на здоров’я населення, може бути оскаржено у порядку, встановленому Законом України \"Про адміністративну процедуру\", та/або в судовому порядку.\nУ разі невиконання в добровільному порядку суб’єктами господарювання рішень (постанов) центрального органу виконавчої влади, що реалізує державну політику у сфері попередження та зменшення вживання тютюнових виробів та їх шкідливого впливу на здоров’я населення, та його посадових осіб про накладення фінансових санкцій за порушення законодавства про заходи щодо попередження та зменшення вживання тютюнових виробів і їх шкідливого впливу на здоров’я населення примусове виконання таких рішень (постанов) здійснюється центральним органом виконавчої влади, що реалізує державну політику у сфері організації примусового виконання рішень судів та інших органів (посадових осіб), у порядку, встановленому Законом України \"Про виконавче провадження\".\nВідносини щодо прийняття, набрання чинності, оскарження в адміністративному порядку, виконання, припинення дії адміністративних актів, передбачених цим Законом, регулюються Законом України \"Про адміністративну процедуру\" з урахуванням особливостей, визначених цим Законом.\nНакладення фінансових санкцій не звільняє осіб, винних у порушенні цього Закону, від дисциплінарної, адміністративної, цивільно-правової або кримінальної відповідальності, встановленої законами України."
    },
    {
      "provision_ref": "art21",
      "section": "21",
      "title": "Стаття 21. Прикінцеві положення",
      "content": "1. Цей Закон набирає чинності з дня опублікування, крім частини третьої статті 13, яка набирає чинності з 1 липня 2006 року, абзаців третього та четвертого частини другої статті 10, статей 12 і 20 та підпункту \"в\" підпункту 2 пункту 2 статті 21 \"Прикінцеві положення\", які набирають чинності з 1 січня 2007 року, абзацу другого частини другої статті 10 та підпункту \"б\" підпункту 2 пункту 2 статті 21 \"Прикінцеві положення\", які набирають чинності з 1 січня 2009 року.\n2. Внести зміни до таких законодавчих актів України:\n1) у Кодексі України про адміністративні правопорушення (Відомості Верховної Ради УРСР, 1984 р., додаток до № 51, ст. 1122):\nа) доповнити статтями 168 -2 і 175 -1 такого змісту:\n\"Стаття 168 -2 . Випуск у продаж продукції з порушенням вимог щодо медичних попереджень споживачів тютюнових виробів\nВипуск у продаж продукції з порушенням вимог щодо медичних попереджень споживачів тютюнових виробів -\nтягне за собою накладення штрафу на посадових осіб від п'яти до тридцяти неоподатковуваних мінімумів доходів громадян\";\n\"Стаття 175 -1 . Куріння тютюнових виробів у заборонених місцях\nКуріння тютюнових виробів у місцях, де це заборонено законом, а також в інших місцях, визначених рішенням відповідної сільської, селищної, міської ради, -\nтягне за собою попередження або накладення штрафу від одного до п'яти неоподатковуваних мінімумів доходів громадян.\nПовторне протягом року вчинення порушення, передбаченого частиною першою цієї статті, за яке особу вже було піддано адміністративному стягненню, -\nтягне за собою накладення штрафу від п'яти до семи неоподатковуваних мінімумів доходів громадян\";\nб) статтю 156 викласти в такій редакції:\n\"Стаття 156. Порушення правил торгівлі алкогольними напоями і тютюновими виробами\nРоздрібна або оптова, включаючи імпорт або експорт, торгівля спиртом етиловим, коньячним або плодовим або роздрібна торгівля алкогольними напоями чи тютюновими виробами без наявності ліцензії або без марок акцизного збору чи з підробленими марками цього збору -\nтягне за собою накладення штрафу від двадцяти до ста неоподатковуваних мінімумів доходів громадян з конфіскацією предметів торгівлі та виручки, одержаної від продажу предметів торгівлі.\nПорушення працівником підприємства (організації) торгівлі або громадського харчування правил торгівлі алкогольними напоями і тютюновими виробами, а саме: торгівля алкогольними напоями або тютюновими виробами в приміщеннях або на територіях, заборонених законом, або в інших місцях, визначених рішенням відповідної сільської, селищної, міської ради як такі, де роздрібна торгівля алкогольними напоями або тютюновими виробами заборонена, а так само торгівля алкогольними напоями або тютюновими виробами через торгові автомати чи неповнолітніми особами, а також продаж алкогольних напоїв або тютюнових виробів особі, яка не досягла 18 років, -\nтягне за собою накладення штрафу від п'яти до двадцяти неоподатковуваних мінімумів доходів громадян.\nТоргівля алкогольними напоями або тютюновими виробами з рук -\nтягне за собою накладення штрафу від трьох до десяти неоподатковуваних мінімумів доходів громадян з конфіскацією предметів торгівлі.\nДії, передбачені частиною першою чи третьою цієї статті, вчинені особою, яку протягом року було піддано адміністративному стягненню за такі ж порушення, -\nтягнуть за собою накладення штрафу від двадцяти до тридцяти неоподатковуваних мінімумів доходів громадян з конфіскацією предметів торгівлі\";\nв) частину другу статті 13 після слів і цифр \"частинами першою і другою статті 130\" доповнити словами і цифрами \"частиною другою статті 156\";\nг) в абзаці другому частини другої статей 110 і 115 та в абзаці другому частини третьої статей 117 і 119 слова і цифри \"від 0,5 до одного неоподатковуваного мінімуму доходів громадян\" замінити словами \"від одного до трьох неоподатковуваних мінімумів доходів громадян\";\nґ) у статті 218 :\nу частині першій слово і цифри \"статтями 159\" замінити словами і цифрами \"статтею 159, статтею 175 -1 (за порушення, вчинені у місцях, заборонених рішенням відповідної сільської, селищної, міської ради), статтею\";\nу частині другій цифри \"179\" замінити словами і цифрами \"статтею 175 -1 (за порушення, вчинені у місцях, заборонених рішенням відповідної сільської, селищної, міської ради), статтею 179\";\nд) у статті 219 цифри \"179\" замінити словами і цифрами \"статтею 175 -1 (за порушення, вчинені у місцях, заборонених рішенням відповідної сільської, селищної, міської ради), статтею 179\";\nе) у статті 221 слова і цифри \"частинами першою і третьою статті 156\" замінити словами і цифрами \"частинами першою, третьою і четвертою статті 156\";\nє) у статті 222 :\nу частині першій цифри \"176\" замінити словами і цифрами \"статтею 175 -1 (за винятком порушень, вчинених у місцях, заборонених рішенням відповідної сільської, селищної, міської ради), статтями 176\";\nв абзацах першому та третьому пункту 1 частини другої слово і цифри \"статтями 176\" замінити словами і цифрами \"статтею 175 -1 (за винятком порушень, вчинених у місцях, заборонених рішенням відповідної сільської, селищної, міської ради), статтями 176\";\nж) у частині першій статті 244 -4 цифри \"170\" замінити словами і цифрами \"стаття 168 -2 , стаття 170\";\nз) у статті 255 :\nу частині першій:\nв абзаці другому пункту 1 цифри \"176\" замінити словами і цифрами \"стаття 175 -1 (за винятком порушень, вчинених у місцях, заборонених рішенням відповідної сільської, селищної, міської ради), статті 176\";\nу пункті 2 цифри \"183\" замінити словами і цифрами \"стаття 175 -1 (за порушення, вчинені у місцях, заборонених рішенням відповідної сільської, селищної, міської ради), статті 183\";\nабзац другий пункту 9 після цифр \"160\" доповнити цифрами \"175 -1 \";\nи) у частині першій статті 294 слова і цифри \"частинами першою і третьою статті 156\" замінити словами і цифрами \"частинами першою, третьою і четвертою статті 156\".\n3. Кабінету Міністрів України у шестимісячний строк з дня опублікування цього Закону:\nподати на розгляд Верховної Ради України пропозиції щодо приведення законів України у відповідність із цим Законом;\nпривести свої нормативно-правові акти у відповідність із цим Законом;\nзабезпечити приведення нормативно-правових актів міністерств, інших центральних органів виконавчої влади у відповідність із цим Законом.\n4. Тимчасово, на період до припинення або скасування воєнного, надзвичайного стану в Україні, дозволяються імпорт та реалізація на митній території України тютюнових виробів, віднесених до кодів 2402 20 90 20 та 2403 99 90 10 згідно з УКТ ЗЕД , з маркуванням, відмінним від маркування, передбаченого статтею 12 цього Закону.\nОбіг маркованих відповідно до цього підпункту тютюнових виробів здійснюється до їх повної реалізації кінцевому споживачу, але не пізніше ніж через три місяці після припинення або скасування воєнного стану.\n5. Тимчасово, на період до припинення або скасування воєнного, надзвичайного стану в Україні, штрафи, передбачені статтею 20 цього Закону за порушення вимог статті 12 цього Закону щодо медичного попередження споживачів тютюнових виробів для куріння та вимоги до упакування таких виробів, віднесених до кодів 2402 20 90 20 та 2403 99 90 10 згідно з УКТ ЗЕД , не застосовуються.\nВ.ЮЩЕНКО"
    }
  ],
  "definitions": []
}