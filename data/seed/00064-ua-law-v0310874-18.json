{
  "id": "ua-law-v0310874-18",
  "type": "statute",
  "title": "Закон України (v0310874-18)",
  "title_en": "",
  "short_name": "v0310874-18",
  "status": "in_force",
  "issued_date": "2018-03-14",
  "url": "https://zakon.rada.gov.ua/laws/show/v0310874-18",
  "description": "Official legislative act of Ukraine ingested from the Verkhovna Rada legal portal.",
  "provisions": [
    {
      "provision_ref": "art0",
      "section": "0",
      "title": "Стаття 0. Текст документа",
      "content": "НАЦІОНАЛЬНА КОМІСІЯ, ЩО ЗДІЙСНЮЄ ДЕРЖАВНЕ РЕГУЛЮВАННЯ У СФЕРАХ ЕНЕРГЕТИКИ ТА КОМУНАЛЬНИХ ПОСЛУГ\n\nПОСТАНОВА\n\n14.03.2018 № 310\n\nПро затвердження Кодексу систем розподілу\n\n{Із змінами, внесеними згідно з Постановами Національної комісії, що здійснює\n\nдержавне регулювання у сферах енергетики та комунальних послуг\n\n№ 2595 від 03.12.2019\n\n№ 1209 від 24.06.2020\n\n№ 717 від 28.04.2021\n\n№ 955 від 09.06.2021\n\n№ 1355 від 18.08.2021\n\n№ 1811 від 20.10.2021\n\n№ 352 від 26.03.2022 - враховуючи зміни, внесені Постановою\n\nНаціональної комісії, що здійснює державне регулювання\n\nу сферах енергетики та комунальних послуг № 1575 від 29.11.2022\n\n№ 493 від 17.05.2022\n\n№ 1369 від 01.11.2022\n\n№ 1494 від 15.08.2023\n\n№ 2274 від 05.12.2023\n\n№ 2374 від 12.12.2023\n\n№ 2 від 10.01.2024\n\n№ 338 від 20.02.2024\n\n№ 1713 від 09.10.2024\n\n№ 550 від 15.04.2025\n\n№ 678 від 06.05.2025\n\n№ 948 від 24.06.2025\n\n№ 1054 від 15.07.2025\n\n№ 1145 від 29.07.2025\n\n№ 1193 від 05.08.2025\n\n№ 2187 від 23.12.2025 }\n\nВідповідно до законів України «Про ринок електричної енергії» та «Про Національну комісію, що здійснює державне регулювання у сферах енергетики та комунальних послуг» Національна комісія, що здійснює державне регулювання у сферах енергетики та комунальних послуг, ПОСТАНОВЛЯЄ:\n\n1. Затвердити Кодекс систем розподілу , що додається.\n\n2. Визнати такою, що втратила чинність, постанову Національної комісії, що здійснює державне регулювання у сфері енергетики, від 17 січня 2013 року № 32 «Про затвердження Правил приєднання електроустановок до електричних мереж» (із змінами).\n\n3. Укладення договорів про надання послуг з розподілу здійснюється після отримання операторами систем розподілу ліцензій на діяльність з розподілу електричної енергії. До початку діяльності з розподілу електричної енергії операторами систем розподілу діють договори, укладені на виконання вимог Закону України «Про електроенергетику».\n\n4. Ця постанова набирає чинності з дня, наступного за днем її опублікування в офіційному друкованому виданні - газеті «Урядовий кур’єр», крім вимог щодо прив’язки ліній електропередавання, трансформаторних підстанцій та розподільних пристроїв до географічних даних у Геодезичній інформаційно-технічній системі об’єктів електроенергетики, встановлених пунктом 4.1.38 глави 4.1 розділу IV, які набирають чинності з 01 січня 2019 року, та главою 6.3 розділу VI Кодексу систем розподілу, які набирають чинності з 01 січня 2021 року.\n\nГолова НКРЕКП\n\nД. Вовк\n\nЗАТВЕРДЖЕНО\n\nПостанова НКРЕКП\n\n14.03.2018 № 310\n\nКОДЕКС\n\nсистем розподілу\n\n{ У тексті Кодексу слова «Правила роздрібного ринку», «Замовник», «проект», «проектування», «проектна документація», «проектно-кошторисна документація», «проектні рішення», «проектні дані», «проектні роботи», «проект забудови», «веб-сайт» в усіх відмінках замінено відповідно словами «Правила роздрібного ринку електричної енергії», «замовник», «проєкт», «проєктування», «проєктна документація», «проєктно-кошторисна документація», «проєктні рішення», «проєктні дані», «проєктні роботи», «проєкт забудови», «вебсайт» у відповідних відмінках згідно з Постановою Національної комісії, що здійснює державне регулювання у сферах енергетики та комунальних послуг № 2595 від 03.12.2019 }\n\n{ У тексті Кодексу слова «План розвитку ОСР» в усіх відмінках замінено абревіатурою «ПРСР» згідно з Постановою Національної комісії, що здійснює державне регулювання у сферах енергетики та комунальних послуг № 1209 від 24.06.2020 }\n\n{У тексті та додатках слова «засоби телекомунікації» в усіх відмінках замінено словами «засоби електронних комунікацій» у відповідних відмінках згідно з Постановою Національної комісії, що здійснює державне регулювання у сферах енергетики та комунальних послуг № 550 від 15.04.2025 }\n\nI. Загальні положення\n\n1.1. Цей Кодекс визначає вимоги та правила, які регулюють взаємовідносини операторів систем розподілу (далі - ОСР), оператора системи передачі (далі - ОСП), користувачів системи розподілу (далі - Користувачі) та замовників послуг з приєднання щодо оперативного та технологічного управління системою розподілу, її розвитку та експлуатації, забезпечення доступу та приєднання електроустановок.\n\n{Пункт 1.1 розділу I в редакції Постанови Національної комісії, що здійснює державне регулювання у сферах енергетики та комунальних послуг № 2595 від 03.12.2019 }\n\n1.2. Цей Кодекс встановлює базові системні вимоги, спрямовані на забезпечення надійного функціонування і розвитку системи розподілу.\n\n1.3. ОСР та Користувачі, що мають у власності та/або експлуатують електроустановки, приєднані до системи розподілу, мають створити та підтримувати в належному стані технічні та технологічні системи експлуатації своїх електроустановок, а також структуру управління цими системами відповідно до вимог цього Кодексу, інших нормативно-технічних документів та вимог технічної документації заводів-виробників.\n\n1.4. Нормативно-технічні документи з питань функціонування та розвитку системи розподілу, які розробляються (переглядаються) для забезпечення виконання вимог цього Кодексу, затверджуються та/або схвалюється у порядку, встановленому законодавством або іншими нормативно-правовими актами.\n\n{Пункт 1.4 розділу I із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1209 від 24.06.2020 }\n\n1.5. Усі нові електроустановки об’єктів системи розподілу та Користувачів, що мають у власності та/або експлуатують електроустановки, приєднані до цієї системи розподілу, без винятку мають повністю відповідати всім вимогам цього Кодексу, застосованим до їх типів обладнання. Новими електроустановками вважаються такі, що не були приєднані до ОЕС України на момент набрання чинності цим Кодексом. Усі інші електроустановки об’єктів розподілу/енергоспоживання вважаються існуючими.\n\nІІ. Терміни та визначення\n\n2.1. У цьому Кодексі терміни вживаються в таких значеннях:\n\n{Абзац другий пункту 2.1 розділу II виключено на підставі Постанови Національної комісії, що здійснює державне регулювання у сферах енергетики та комунальних послуг № 717 від 28.04.2021 }\n\nаварійна ситуація - стан об’єкта, що характеризується порушенням меж та/або умов безпечної експлуатації і який не перейшов в аварію;\n\nаварійне відключення - автоматичне/ручне відключення обладнання (об’єкта електроенергетики) від електричної мережі внаслідок чи для запобігання аварійному режиму роботи або відключення у разі помилкових дій персоналу або пристроїв релейного захисту і автоматики, або несанкціонованого втручання сторонніх осіб;\n\nаварійне розвантаження системи розподілу - примусове зменшення величини споживаної потужності чи потужності, що виробляється, для упередження порушення сталої роботи системи розподілу чи недопущення розвитку аварійної ситуації;\n\nаварійний режим роботи системи розподілу - технологічне порушення, за якого відхилення хоча б одного з експлуатаційних параметрів, що характеризують роботу системи розподілу, виходить за межі гранично допустимих значень;\n\nаварія на об’єкті електроенергетики - небезпечна подія техногенного (з конструктивних, виробничих, технологічних, експлуатаційних причин тощо) чи природного походження, яка спричинила загибель людей чи створює на об’єкті або території загрозу життю та здоров’ю людей і призводить до пошкодження, виходу з ладу або руйнування будівель, споруд та обладнання, порушення виробничого або технологічного процесу чи завдає шкоди навколишньому природному середовищу;\n\nаварія системна - технологічне порушення в режимі роботи усієї або значної частини ОЕС України внаслідок пошкодження (знеструмлення) обладнання електричних мереж та/або втрати генеруючої потужності електростанцій, що призводить до порушення паралельної роботи елементів і частин енергосистеми, її поділу на частини або відділення від неї електростанцій та масового відключення споживачів електричної енергії;\n\nбалансування системи розподілу - сукупність дій, що полягає в урівноваженні попиту та пропозиції електричної енергії, що охоплює фізичне балансування в рамках надання послуг з розподілу;\n\nбезпека - відсутність недопустимого ризику, пов’язаного з можливістю спричинення шкоди та/або нанесення збитку;\n\nвипробування в системі розподілу (далі - випробування) - підготовлений та впроваджений за окремою програмою особливий режим роботи обладнання об’єктів електроенергетики для комплексної перевірки роботоспроможності обладнання, параметрів та показників його роботи в експлуатаційних умовах, оцінки впливів обладнання та конфігурації мережі, що випробовується, на роботу системи розподілу;\n\nвипробування в системі розподілу (випробування) - випробування, які ОСР виконує одноосібно на об’єкті системи розподілу або разом із суміжним ОСР на об’єкті системи розподілу, або разом хоча б з одним Користувачем на об’єкті Користувача;\n\nвисока напруга (ВН) - напруга, середньоквадратичне номінальне значення якої 35 кВ < Un &le; 154 кВ;\n\nвихідні дані для розробки техніко-економічного обґрунтування (далі - ТЕО) вибору схеми приєднання електроустановки до системи розподілу - актуальні на час звернення замовника характеристики та завантаження елементів системи розподілу (по елементах) з урахуванням резерву потужності за укладеними договорами про приєднання, які мають істотне значення для визначення точки/точок забезпечення потужності з урахуванням замовленої категорійності з надійності електропостачання (не менше двох варіантів схем приєднання);\n\nвід’єднання електроустановки - послідовність дій, спрямованих на фізичне відокремлення (демонтаж) одного або кількох технологічних елементів електричної мережі для запобігання технічної можливості несанкціонованого розподілу електричної енергії від/до цієї мережі до/від електроустановки;\n\nвідключення електроустановки - одноразова дія (технологічна операція), яка виконується автоматичним або ручним способом штатними пристроями (вимикач, роз’єднувач) електричної мережі або електроустановки шляхом роз’єднання сусідніх елементів цієї мережі (установки) без порушення її технологічної цілісності, спрямована на знеструмлення електроустановки;\n\nвстановлена потужність генеруючої установки - номінальна активна електрична потужність електрогенеруючого обладнання (електрогенератори, фотоелектричні панелі тощо), призначеного для виробництва електричної енергії, яка підтверджена технічною документацією або технічним паспортом електрогенеруючого обладнання;\n\n{Пункт 2.1 розділу II доповнено новим абзацом шістнадцятим згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\nвстановлена потужність генеруючої установки активного споживача - номінальна активна електрична потужність інверторного устаткування (у разі наявності) або іншого електрогенеруючого обладнання, що забезпечує паралельну роботу генеруючої установки з енергосистемою, підтверджена технічною документацією або технічним паспортом;\n\n{Пункт 2.1 розділу II доповнено новим абзацом сімнадцятим згідно з Постановою Національної комісії, що здійснює державне регулювання у сферах енергетики та комунальних послуг № 2 від 10.01.2024 }\n\nдоговір про надання послуг з розподілу електроенергії - домовленість сторін про доступ до системи розподілу, яка укладається між ОСР, що здійснює розподіл електроенергії на території ліцензованої діяльності, та Користувачем або між ОМСР та Користувачем МСР;\n\nдоговір про приєднання до електричних мереж (договір про приєднання) - домовленість сторін, яка визначає зміст та регулює правовідносини між сторонами щодо приєднання електроустановок замовника до електричних мереж ОСР, ОМСР або іншого власника електричних мереж (основного споживача);\n\n{Абзац пункту 2.1 розділу II із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 717 від 28.04.2021 }\n\nдозволена до відпуску в мережу електрична потужність активного споживача – максимальна величина потужності, в межах якої активний споживач має право здійснювати відпуск електричної енергії в мережу оператора системи;\n\n{Пункт 2.1 розділу II доповнено новим абзацом двадцятим згідно з Постановою Національної комісії, що здійснює державне регулювання у сферах енергетики та комунальних послуг № 2 від 10.01.2024 }\n\nдозволена (договірна) потужність відбору електричної енергії (споживання) – максимальна величина потужності, у межах якої користувач має право здійснювати відбір електричної енергії з системи розподілу в будь-який час за кожним об’єктом користувача системи відповідно до паспорта точки розподілу, набута на підставі виконання договору про приєднання, визначена згідно з вимогами цього Кодексу на власні потреби генеруючої установки або у результаті набуття права власності чи користування на об’єкт (об’єкти);\n\n{Пункт 2.1 розділу II доповнено новим абзацом двадцять першим згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nдозволена (договірна) потужність відпуску електричної енергії (виробництва) – максимальна величина потужності, у межах якої користувач має право здійснювати відпуск електричної енергії в систему розподілу в будь-який час за кожним об’єктом користувача системи відповідно до паспорта точки розподілу, набута на підставі виконання договору про приєднання або у результаті набуття права власності чи користування на об’єкт (об’єкти);\n\n{Пункт 2.1 розділу II доповнено новим абзацом двадцять другим згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nексплуатація обладнання (виробу, системи) - частина життєвого циклу обладнання, упродовж якої реалізується, підтримується та відновлюється його якість та яка включає в себе використання за призначенням, технічне обслуговування, ремонт, транспортування і зберігання від моменту його виготовлення до моменту виведення з експлуатації;\n\nелектрифікація - виконання ОСР комплексу заходів з будівництва та введення в експлуатацію нових електричних мереж (повітряних чи кабельних мереж, підстанцій, розподільних пристроїв тощо) для електрозабезпечення території мікрорайону/кварталу, вулиці у встановленому законодавством про регулювання містобудівної діяльності порядку;\n\nелектричні мережі внутрішнього електрозабезпечення електроустановок замовника - електричні мережі, які забезпечують живлення електроустановок об'єкта замовника від місця (точки) приєднання до струмоприймачів замовника;\n\n{Пункт 2.1 розділу II доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 2595 від 03.12.2019 }\n\nелектроустановки інженерного (зовнішнього) електрозабезпечення - електричні мережі (об’єкти), збудовані, реконструйовані чи технічно переоснащені від точки забезпечення потужності до точки приєднання електроустановок замовника на виконання технічного завдання на проєктування та/або технічних умов;\n\nелектроустановки тимчасових об’єктів - електроустановки у складі об’єктів, що визначені законодавством або проєктом як тимчасові;\n\nенерговузол - сукупність об’єктів енергосистеми, що розташовані на обмеженій частині території та об’єднані спільною інфраструктурою;\n\nзамовник послуги з приєднання індустріального парку – ініціатор створення індустріального парку, керуюча компанія або інший суб’єкт індустріального парку, якщо це передбачено договором про створення та функціонування індустріального парку, які мають намір укласти договір про приєднання з оператором системи розподілу або оператором системи передачі;\n\n{Пункт 2.1 розділу II доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 717 від 28.04.2021 , із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 2374 від 12.12.2023 }\n\nзамовник послуги з приєднання (замовник) - фізична або юридична особа, яка письмово або іншим способом, визначеним цим Кодексом, повідомила ОСР про намір приєднати до електричних мереж новозбудовані електроустановки або змінити технічні параметри діючих електроустановок внаслідок реконструкції чи технічного переоснащення;\n\nзамовник послуги з приєднання МСР - юридична особа, яка має намір укласти з ОСР або ОСП договір про приєднання та здійснити будівництво електричних мереж, що за критеріями відповідатимуть закону;\n\n{Пункт 2.1 розділу II доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 493 від 17.05.2022 , із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 2374 від 12.12.2023 }\n\nзміна технічних параметрів - збільшення величини дозволеної до використання потужності електроустановки внаслідок реконструкції чи технічного переоснащення об'єкта, збільшення величини дозволеної до відпуску в мережу електричної потужності активним споживачем за механізмом самовиробництва (крім побутового споживача та малого непобутового споживача), включно з генеруючими установками та установками зберігання енергії третіх осіб, понад 50 відсотків від величини дозволеної (договірної) потужності електроустановок такого споживача, що призначені для споживання електричної енергії, підвищення рівня надійності електрозабезпечення електроустановки, зміна призначення (типу) електроустановок (споживання/виробництво електричної енергії або зберігання енергії), приєднання до внутрішніх електричних мереж споживача генеруючої установки, зміна ступеня напруги та/або зміна схеми живлення електроустановки замовника (у тому числі з однофазної на трифазну), що здійснюється з його ініціативи відповідно до цього Кодексу;\n\n{Абзац пункту 2.1 розділу II в редакції Постанови Національної комісії, що здійснює державне регулювання у сферах енергетики та комунальних послуг № 1369 від 01.11.2022 ; із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 2 від 10.01.2024 }\n\nізольований (острівний) режим - незалежна робота всієї або частини електричної мережі оператора системи розподілу, що ізольована внаслідок від’єднання від об'єднаної енергетичної системи України, та має принаймні одну генеруючу одиницю або УЗЕ, що видає потужність в цю електричну мережу оператора системи розподілу або її частину та регулює частоту та напругу;\n\n{Пункт 2.1 розділу II доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 2274 від 05.12.2023 }\n\nкористувачі малої системи розподілу (далі - Користувачі МСР) - юридичні особи або фізичні особи-підприємці, які відпускають або приймають електричну енергію до/з мереж малої системи розподілу для задоволення своїх потреб;\n\n{Пункт 2.1 розділу II доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 717 від 28.04.2021 ; в редакції Постанови Національної комісії, що здійснює державне регулювання у сферах енергетики та комунальних послуг № 493 від 17.05.2022 }\n\nконтрольний вимір - система заходів, що забезпечує одночасне (у почасовому вимірі) отримання показів активної та реактивної потужності окремих Користувачів, потужності в окремих вузлах системи розподілу та рівнів напруги в характерних точках, а також інших даних щодо схеми електрозабезпечення Користувачів та режиму роботи обладнання;\n\nкритерій (N-1) - правило, згідно з яким елементи, що залишаються в роботі в системі розподілу після настання аварійної ситуації, мають бути здатні адаптуватися до нового робочого режиму не перевищуючи межі експлуатаційної безпеки;\n\nмаксимальна потужність відбору УЗЕ - максимальна довготривала активна потужність, з якою УЗЕ технічно спроможна здійснювати відбір електричної енергії;\n\n{Пункт 2.1 розділу II доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\nмаксимальна потужність відпуску УЗЕ - максимальна довготривала активна потужність, з якою УЗЕ технічно спроможна здійснювати відпуск електричної енергії;\n\n{Пункт 2.1 розділу II доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\nмала система розподілу (далі - МСР) - система ліній, допоміжного обладнання, обладнання для трансформації та перемикань від точки приєднання до мереж оператора системи розподілу або оператора системи передачі до точок приєднання електроустановок користувачів, розташованих на обмеженій території об’єктів та/або земельних ділянок, які є власністю оператора малої системи розподілу і використовуються для розподілу електричної енергії користувачам, що відповідають вимогам, визначеним законом;\n\n{Абзац пункту 2.1 розділу II в редакції Постанови Національної комісії, що здійснює державне регулювання у сферах енергетики та комунальних послуг № 2374 від 12.12.2023 }\n\nмережеві обмеження - нездатність елемента мережі або певного перетину забезпечити передачу електричної енергії в максимальному розрахунковому режимі навантаження (енергогенеруючих потужностей, споживачів або окремих вузлів ОЕС України) із забезпеченням належної стійкої роботи ОЕС України та допустимих струмових навантажень мережевих елементів;\n\nмісце (точка) забезпечення потужності (замовленої до приєднання) - місце (точка) в існуючих електричних мережах ОЕС України від якого (якої) ОСР забезпечує розвиток електричних мереж з метою приєднання електроустановки замовника відповідної потужності або приєднання генеруючих потужностей, що визначається згідно з чинними нормативними документами;\n\n{Абзац пункту 2.1 розділу II із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1209 від 24.06.2020 }\n\nмісце приєднання (точка приєднання) електроустановки - існуюча або запроектована межа балансової належності електроустановок споживача або замовника, розташована на межі земельної ділянки замовника або, за згодою замовника, на території цієї земельної ділянки;\n\nнадійність - властивість об’єкта зберігати в часі у встановлених межах значення всіх параметрів, що характеризують здатність виконувати необхідні функції в заданих режимах і умовах експлуатації, технічного обслуговування, зберігання і транспортування;\n\nнестандартне приєднання - приєднання електроустановки замовника до електричних мереж оператора системи розподілу за умови перевищення числових значень стандартного приєднання, приєднання до електричних мереж суб'єкта господарювання, який не є ОСР, власника електричних мереж, який не є споживачем електричної енергії (крім ОСР), приєднання до електричних мереж нежитлових (вбудованих) приміщень, об’єктів, зазначених у підпункті 7 пункту 4.1.2 глави 4.1 розділу IV цього Кодексу, та в інших випадках, визначених цим Кодексом;\n\n{Абзац пункту 2.1 розділу II в редакції Постанови Національної комісії, що здійснює державне регулювання у сферах енергетики та комунальних послуг № 1369 від 01.11.2022 ; із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nнизька напруга (НН) - напруга, середньоквадратичне номінальне значення якої Un &le; 1 кВ;\n\nномінальна (встановлена) потужність УЗЕ – максимальна довготривала активна потужність, вказана заводом-виробником у технічній документації, з якою УЗЕ технічно спроможна здійснювати відпуск або відбір електричної енергії та визначається за найменшим показником між потужністю обладнання для відбору і відпуску електричної енергії та потужністю обладнання для перетворення і зберігання енергії, які вказуються заводом-виробником у технічній документації;\n\n{Пункт 2.1 розділу II доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 ; в редакції Постанови Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nнормальний режим роботи - режим, за якого система знаходиться в межах операційної безпеки в N-ситуації та після виникнення будь-якої ситуації з переліку аварійних ситуацій, беручи до уваги наслідки наявних коригувальних дій;\n\nоб’єкти диспетчеризації - обладнання електроустановок об’єктів електроенергетики, у тому числі пристрої релейного захисту і протиаварійної автоматики (РЗіПА), елементи системи автоматичного регулювання частоти та потужності, автоматизованої системи диспетчерського управління (АСДУ), засоби диспетчерського та технологічного управління (ЗДТУ) тощо, яке перебуває в оперативному управлінні або віданні диспетчерського персоналу;\n\nоперативне відання - категорія диспетчерського управління об’єктом диспетчеризації, стан і режим роботи якого впливає на наявну потужність і резерв потужності електростанцій, режим і надійність роботи електричних мереж ОЕС України загалом, а також настроювання пристроїв РЗіПА, АСДУ, ЗДТУ, коли проведення технологічних операцій щодо зміни його стану та режиму роботи здійснюється з дозволу оперативного працівника відповідного рівня, в оперативному віданні якого перебуває цей об’єкт диспетчеризації;\n\nоперативне розпорядження - письмове розпорядження керівників усіх рівнів організаційної структури централізованої диспетчерської системи оперативно-технологічного управління ОЕС України щодо зміни режимів роботи ОЕС України та експлуатаційного стану об’єктів диспетчеризації або внесення змін до затверджених чинних інструкцій, передане факсимільними або електронними засобами зв’язку;\n\nоперативне управління - категорія диспетчерського управління об’єктом диспетчеризації, коли проведення технологічних операцій щодо зміни його стану та режиму роботи здійснюється безпосередньо оперативним персоналом, в оперативному управлінні якого перебуває цей об’єкт диспетчеризації, або за його оперативними командами підпорядкованим персоналом і потребує координації дій підпорядкованого оперативного персоналу та узгодження їх на декількох об’єктах. Оперативне управління складається з комплексу дій, спрямованих на зміну технологічних режимів роботи та/або оперативного стану обладнання енергооб’єктів, що складається з прийняття рішення, підготовки та надання оперативної команди і контролю за його виконанням;\n\nоперативно-технічне обслуговування - безперервна технічна експлуатація електроустановок відповідно до нормативних актів та регламентів із забезпеченням надійного і безперебійного постачання електричної енергії споживачам з дотриманням вимог енергетичної безпеки;\n\nоперативно-технологічне управління ОЕС України - побудована за ієрархічною структурою система контролю параметрів та режимів роботи енергосистеми в цілому та обладнання кожного енергетичного об’єкта, що входить до її складу, у процесі виробництва, передачі та розподілу електроенергії з метою управління цими процесами для підтримання заданих параметрів та режимів роботи шляхом реалізації комплексу дій, направлених на зміну технологічних режимів та/або оперативного стану обладнання енергооб’єктів, що складається з прийняття рішення, підготовки та надання оперативного розпорядження і контролю за його виконанням;\n\nоператор малої системи розподілу (далі - ОМСР) - суб’єкт господарювання, що відповідає за безпечну, надійну та ефективну експлуатацію, технічне обслуговування малої системи розподілу і забезпечення спроможності малої системи розподілу щодо задоволення обґрунтованого попиту на розподіл електричної енергії її користувачам з урахуванням вимог щодо охорони навколишнього природного середовища та забезпечення енергоефективності;»;\n\n{Пункт 2.1 розділу II доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 717 від 28.04.2021 , в редакції Постанови Національної комісії, що здійснює державне регулювання у сферах енергетики та комунальних послуг № 2374 від 12.12.2023 }\n\nорганізований енергетичний острів - електрична мережа оператора системи розподілу або її частина з приєднаними до неї електроустановками користувачів та генеруючими об’єктами виробників/обладнанням оператора УЗЕ, що може бути виокремлена від об'єднаної енергосистеми за допомогою засобів автоматики для роботи в ізольованому (острівному) режимі при виникненні надзвичайних ситуацій в ОЕС України;\n\n{Пункт 2.1 розділу II доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 2274 від 05.12.2023 }\n\nосновний виробник – виробник електричної енергії, технологічні мережі внутрішнього електрозабезпечення якого приєднані безпосередньо до електричних мереж ОСР та використовуються для транспортування електричної енергії до (з) електроустановок субвиробника;\n\n{Пункт 2.1 розділу II доповнено новим абзацом п’ятдесят шостим згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nперспективне планування системи розподілу - процес, який визначає у довгостроковій перспективі (на 5 років та більше) напрямок розвитку системи розподілу та обсяги інвестицій з метою постійного задоволення потреб споживачів в електричній енергії з дотриманням нормативних показників якості енергії та надійності електрозабезпечення;\n\nпідключення - виконання комплексу організаційно-технічних заходів з первинної подачі напруги в точці приєднання на контактні з’єднання електричних мереж замовника та ОСР згідно з проєктною схемою;\n\nплан відновлення - підсумковий звід всіх технічних і організаційних заходів, яких необхідно вжити для відновлення системи до нормального стану;\n\nплан захисту енергосистеми - підсумковий звід всіх технічних та організаційних заходів, які мають бути вжиті для запобігання поширенню або загостренню аварії в магістральних мережах, щоб уникнути широкого розповсюдження порушення, і режиму погашення;\n\nпотужність, замовлена до приєднання - максимальна розрахункова потужність у точці приєднання об’єкта замовника або розрахункова величина збільшення дозволеної до використання потужності (у разі якщо не змінюється схема електрозабезпечення);\n\nпротиаварійні заходи - технічні, технологічні та/або організаційні дії із запобігання виникненню і розвитку технологічних порушень, мінімізації негативних наслідків від них та їх шкідливого впливу на людей і навколишнє природне середовище;\n\nрезерв потужності електричних мереж (резерв потужності) - різниця між потужністю, передачу якої можуть забезпечити діючі електричні мережі на певній межі балансової належності у відповідний період доби, та найбільшою величиною потужності, що використовується в цей час доби, з урахуванням дозволеної потужності іншим споживачам та потужності, замовленої до приєднання;\n\nремонт електроустановок об’єктів електроенергетики - комплекс робіт, спрямованих на підтримання або відновлення початкових експлуатаційних характеристик або їх складових;\n\nрозвиток електричних мереж - нове будівництво, реконструкція або технічне переоснащення об’єктів електроенергетики;\n\nсередня напруга (СН) - напруга, середньоквадратичне номінальне значення якої 1 кВ < Un &le; 35 кВ;\n\nстанція зарядки електромобілів (електрозарядна станція) - пристрій (пересувний чи стаціонарний), призначений для заряджання систем акумулювання електричної енергії (акумуляторних батарей) електромобілів та інших електричних колісних транспортних засобів;\n\n{Пункт 2.1 розділу II доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1494 від 15.08.2023 }\n\nсуміжні індустріальні парки - індустріальні парки, розташовані на земельних ділянках, які мають спільні межі або розділені земельними ділянками, на яких розташовано або передбачається розташувати відповідно до містобудівної документації виключно об’єкти інженерно-транспортної інфраструктури, на яких має намір створюватися одна мала система розподілу, оператор якої є одночасно суб’єктом (ініціатором створення, керуючою компанією або іншим суб’єктом) кожного такого індустріального парку;\n\n{Пункт 2.1 розділу II доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 2374 від 12.12.2023 }\n\nсубвиробник – виробник електричної енергії, електроустановки якого приєднані виключно до технологічних мереж внутрішнього електрозабезпечення основного виробника;\n\n{Пункт 2.1 розділу II доповнено новим абзацом шістдесят дев’ятим згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nсхема електрозабезпечення - однолінійна схема від точки забезпечення потужності до точки приєднання замовника з позначенням меж балансової належності власників електричних мереж та переліку елементів електричних мереж, які належать різним власникам;\n\nсхема перспективного розвитку електроенергетичної системи/електричної мережі - вид проєктної документації, в якій визначено основні заходи з нового будівництва, реконструкції та технічного переоснащення електроенергетичної системи/електричних мереж на встановлену перспективу, що забезпечують її/їх надійне та стале функціонування та електропостачання споживачам електричної енергії нормованої якості, а також визначено необхідні витрати для виконання цих заходів;\n\nтериторія, що підлягає комплексній забудові - територія забудови нового мікрорайону, кварталу, житлового масиву (комплексу), нової вулиці тощо, на якій з метою забезпечення реалізації громадських інтересів в установленому законодавством порядку здійснюється або планується здійснюватись попереднє проведення інженерної підготовки, спорудження зовнішніх інженерно-транспортних мереж, об’єктів соціальної сфери, житлових будинків, інших об’єктів будівництва, а також благоустрій території;\n\nтехнічне завдання на проєктування - комплекс умов та вимог щодо будівництва, реконструкції та/або технічного переоснащення електричних мереж від точки забезпечення потужності до точки приєднання електроустановок замовника;\n\nтехнічне обслуговування - комплекс робіт, спрямованих на підтримання роботоспроможності та запобігання передчасному спрацюванню елементів обладнання під час використання його за призначенням, перебування у резерві чи зберіганні, а також під час транспортування;\n\nтехнічні умови на приєднання - комплекс умов та вимог до інженерного забезпечення об’єкта замовника, заявленого до приєднання до електричних мереж, які повинні відповідати його розрахунковим технічним і технологічним параметрам та меті приєднання (виробництво, розподіл, споживання електричної енергії) та є невід’ємним додатком до договору про приєднання;\n\n{Абзац пункту 2.1 розділу II із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 2595 від 03.12.2019 }\n\nтехнологічне порушення - порушення в роботі обладнання, об’єкта електроенергетики чи енергосистеми в цілому, яке супроводжується відхиленням хоча б одного з експлуатаційних параметрів від гранично допустимих значень, що призвело або може призвести до зниження надійності роботи, пошкодження, виходу з ладу обладнання, зниження параметрів якості та/або припинення електропостачання або створити загрозу життю та здоров’ю людей чи завдати шкоди навколишньому природному середовищу, або пряме пошкодження (відмова в роботі) обладнання із зазначеними наслідками, яке відбулося внаслідок технічних причин або в результаті дій (у тому числі помилкових) персоналу;\n\nтимчасовий (сезонний) об’єкт - об’єкт, який встановлюється на землях комунальної або державної форми власності на термін не більше 180 календарних днів;\n\nтранзитна електроустановка – електроустановка, якою електрична енергія, окрім як власнику цієї електроустановки, розподіляється та/або через яку електрична енергія відпускається до (з) технологічних мереж внутрішнього електрозабезпечення інших користувачів електричної енергії та/або електричних мереж ОСР;\n\n{Абзац сімдесят восьмий пункту 2.1 розділу II в редакції Постанови Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nякість електричної енергії - сукупність властивостей електричної енергії відповідно до встановлених стандартів, які визначають ступінь її придатності для використання за призначенням.\n\nІнші терміни в цьому Кодексі вживаються у значеннях, наведених у Цивільному кодексі України , законах України «Про ринок електричної енергії» , «Про індустріальні парки» , «Про регулювання містобудівної діяльності» , «Про доступ до об’єктів будівництва, транспорту, електроенергетики з метою розвитку електронних комунікаційних мереж» , «Про архітектурну діяльність» та Правилах роздрібного ринку електричної енергії , затверджених постановою Національної комісії, що здійснює державне регулювання у сферах енергетики та комунальних послуг, від 14 березня 2018 року № 312.\n\n{Абзац пункту 2.1 розділу II в редакції Постанови Національної комісії, що здійснює державне регулювання у сферах енергетики та комунальних послуг № 717 від 28.04.2021 ; із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 2187 від 23.12.2025 }\n\n2.2. Скорочення, що застосовуються у цьому Кодексі, мають такі значення:\n\nАЧР - автоматика частотного розвантаження;\n\nАЧР-ЧАПВ - автоматичне частотне розвантаження з автоматичним повторним включенням по частоті;\n\nВДЕ - відновлювані джерела енергії;\n\nГАВ - графік аварійного відключення споживачів електричної енергії;\n\nГОЕ - графік обмеження споживання електричної енергії;\n\nГОП - графік обмеження споживання електричної потужності;\n\nГПВ - графік погодинного відключення;\n\nЛЕП - лінія електропередачі;\n\n{Пункт 2.2 розділу II доповнено новим абзацом дев’ятим згідно з Постановою Національної комісії, що здійснює державне регулювання у сферах енергетики та комунальних послуг № 678 від 06.05.2025 }\n\nМСР - мала система розподілу;\n\nОМСР - оператор малої системи розподілу;\n\nОСП - оператор системи передачі;\n\nОСР - оператор системи розподілу;\n\nПА - протиаварійна автоматика;\n\nПОЕМ - Правила охорони електричних мереж , затверджені постановою Кабінету Міністрів України від 27 грудня 2022 року № 1455;\n\n{Пункт 2.2 розділу II доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1209 від 24.06.2020 ; із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1494 від 15.08.2023 }\n\nПРСР - План розвитку системи розподілу;\n\n{Пункт 2.2 розділу II доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1209 від 24.06.2020 }\n\nПС - підстанція;\n\n{Пункт 2.2 розділу II доповнено новим абзацом сімнадцятим згідно з Постановою Національної комісії, що здійснює державне регулювання у сферах енергетики та комунальних послуг № 678 від 06.05.2025 }\n\nРЗА - релейний захист та автоматика;\n\nРП - розподільчий пункт;\n\n{Пункт 2.2 розділу II доповнено новим абзацом дев’ятнадцятим згідно з Постановою Національної комісії, що здійснює державне регулювання у сферах енергетики та комунальних послуг № 678 від 06.05.2025 }\n\nСАВН - спеціальна автоматика відключення навантаження;\n\nСГАВ - спеціальний графік аварійних відключень;\n\nТП - трансформаторна підстанція;\n\n{Пункт 2.2 розділу II доповнено новим абзацом двадцять другим згідно з Постановою Національної комісії, що здійснює державне регулювання у сферах енергетики та комунальних послуг № 678 від 06.05.2025 }\n\nУЗЕ - установка зберігання енергії.\n\n{Пункт 2.2 розділу II доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\nІІІ. Правила планування розвитку системи розподілу\n\n3.1. Загальні положення\n\n3.1.1. Цей розділ визначає:\n\n1) процедури, технічні вимоги та обов’язки, пов’язані з плануванням розвитку систем розподілу;\n\n2) принципи та критерії планування розвитку систем розподілу для забезпечення надійного, безпечного та економічно ефективного функціонування систем розподілу та встановлених рівнів показників якості електропостачання;\n\n3) порядок та зобов’язання, що стосуються обміну інформацією для цілей планування між ОСР, Користувачами та замовниками;\n\n4) порядок взаємодії у процесі планування розвитку системи розподілу ОСР з ОСП.\n\n3.1.2. Дія цього розділу поширюється на ОСР, Користувачів та замовників при плануванні та розвитку їх власних електроустановок та/або мереж, якщо це матиме вплив на роботу системи розподілу ОСР.\n\n3.1.3. ОСР повинен планувати та виконувати заходи та проєкти згідно з ПРСР.\n\nЗабороняється включати до ПРСР умови щодо покладення будь-яких фінансових зобов'язань на Користувачів або замовників, не передбачених нормативно-правовими актами.\n\n{Пункт 3.1.3 глави 3.1 розділу III в редакції Постанови Національної комісії, що здійснює державне регулювання у сферах енергетики та комунальних послуг № 1209 від 24.06.2020 }\n\n3.2. Принципи та критерії перспективного планування\n\n3.2.1. ОСР здійснює довгострокове планування для розвитку системи розподілу, включаючи проведення всіх необхідних досліджень та оцінок/прогнозів. З цією метою ОСР розробляє ПРСР, який подає на схвалення Регулятору згідно з цим Кодексом.\n\n{Пункт 3.2.1 глави 3.2 розділу III із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1209 від 24.06.2020 }\n\n3.2.2. ПРСР є документом, який містить необхідні прогнозні обсяги нового будівництва, реконструкції та технічного переоснащення системи розподілу на наступні 5 календарних років із визначенням необхідного для цього обсягу інвестицій та строків виконання відповідних заходів.\n\n3.2.3. Планування розвитку системи розподілу здійснюється з метою:\n\n1) своєчасного забезпечення необхідної пропускної спроможності системи розподілу згідно з наявними та прогнозними потребами Користувачів та замовників (щодо споживання електричної енергії та її відпуску в мережу);\n\n2) забезпечення достатньої пропускної спроможності системи розподілу для потреб Користувачів енерговузлів, що розвиваються (щодо споживання електричної енергії та її відпуску в мережу);\n\n3) забезпечення надійної, безпечної, ефективної експлуатації системи розподілу, відповідності якості електропостачання встановленим вимогам;\n\n4) зниження технологічних витрат електроенергії в елементах системи розподілу та комерційних втрат електроенергії в системі розподілу.\n\n3.2.4. ПРСР корелюється зі схемою перспективного розвитку системи розподілу та формується з урахуванням, зокрема:\n\n1) Енергетичної стратегії України;\n\n2) Плану розвитку системи передачі на наступні 10 років;\n\n3) обґрунтованої необхідності реконструкції та технічного переоснащення електричних мереж ОСР, звернень замовників щодо будівництва, включаючи УЗЕ;\n\n{Підпункт 3 пункту 3.2.4 глави 3.2 розділу III із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\n4) обґрунтованих прогнозів обсягів попиту на електричну енергію та потужність з урахуванням відбору УЗЕ;\n\n{Підпункт 4 пункту 3.2.4 глави 3.2 розділу III із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\n5) схем видачі потужності генеруючих одиниць, що виконуються у складі проєктів нового будівництва, реконструкції та технічного переоснащення існуючих об’єктів електроенергетики, приєднаних до системи розподілу;\n\n6) схем видачі потужності УЗЕ, які заплановані до будівництва ОСР, якщо ОСР виконано дослідження та прийнято рішення щодо доцільності їх будівництва;\n\n{Пункт 3.2.4 глави 3.2 розділу III доповнено новим підпунктом 6 згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\n7) системи зовнішнього електропостачання споживачів потужністю 5 МВА та більше та/або таких, для яких існують особливі вимоги щодо надійності електропостачання;\n\n8) приєднаної до системи розподілу потужності (та перспективи її зміни) виробників електричної енергії, у тому числі які виробляють електроенергію з альтернативних джерел енергії;\n\n9) приєднаної до системи розподілу потужності та повної ємності УЗЕ, включаючи УЗЕ, які заплановані до будівництва ОСР;\n\n{Пункт 3.2.4 глави 3.2 розділу III доповнено новим підпунктом 9 згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\n10) пропускної спроможності мереж системи розподілу;\n\n11) впливу запропонованих заходів на роботу системи передачі згідно з Кодексом системи передачі , затвердженим постановою НКРЕКП від 14 березня 2018 року № 309 (далі - Кодекс системи передачі);\n\n{Підпункт пункту 3.2.4 глави 3.2 розділу III із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 2595 від 03.12.2019 }\n\n12) необхідністю забезпечення гнучкості системи розподілу, простоти та економічної ефективності проєктних рішень, ефективного поєднання нових елементів мережі з діючою системою розподілу;\n\n13) планів і схем планування територій на державному, регіональному та місцевому рівнях;\n\n14) генеральних планів населених пунктів та детальних планів територій;\n\n15) екологічних стандартів і нормативів;\n\n16) необхідності забезпечення контролю реактивної потужності на підстанціях 20-110 (150) кВ системи розподілу;\n\n17) впливу управління попитом, зменшення пікових навантажень і заходів зі скорочення витрат електроенергії в електричних мережах системи розподілу;\n\n18) висновків та рекомендацій схеми перспективного розвитку системи розподілу;\n\n19) суспільно значущих громадських заходів, визначених Кабінетом Міністрів України;\n\n20) планового виведення з експлуатації об’єктів електроенергетики, що впливають на роботу системи розподілу.\n\n3.2.5. ОСР здійснює планування розвитку системи розподілу з дотриманням вимог/стандартів щодо:\n\n1) якості електроенергії;\n\n2) безпеки та надійності електропостачання;\n\n3) охорони навколишнього природного середовища;\n\n4) енергоефективності.\n\n{Пункт 3.2.5 глави 3.2 розділу III доповнено новим підпунктом згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\n3.2.6. Категорії заходів з розвитку системи розподілу мають бути направлені, зокрема, на:\n\n1) удосконалення норм безпеки і показників надійності електропостачання (для окремих населених пунктів, великих об’єктів, регіонів тощо) у системі розподілу;\n\n2) підвищення рівня якості електропостачання (безперервність, якість електричної енергії), удосконалення системи їх моніторингу (зокрема апаратними засобами);\n\n3) зниження технологічних витрат електроенергії на її розподіл в електричних мережах та комерційних втрат електроенергії;\n\n4) інтеграцію до системи розподілу розподіленої генерації, у т. ч. виробників, що здійснюють виробництво електричної енергії з використанням альтернативних джерел енергії та УЗЕ;\n\n{Підпункт 4 пункту 3.2.6 глави 3.2 розділу III із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\n5) розробку планів розвитку інфраструктури системи розподілу для забезпечення поточного та прогнозного (у разі збільшення) навантаження (будівництво нових елементів, модернізація існуючих об’єктів, збільшення їх потужності тощо);\n\n6) зменшення впливу на навколишнє природне середовище;\n\n7) інтеграцію «споживачів-виробників» та МСР до системи розподілу ОСР;\n\n8) розвиток дистанційно керованих систем розподілу та «інтелектуальних» мереж;\n\n9) упровадження «інтелектуальних» лічильників (у точках, де ОСР є стороною, відповідальною за комерційний облік електричної енергії) та автоматизованих систем обліку відповідно до вимог Кодексу комерційного обліку електричної енергії , затвердженого постановою НКРЕКП від 14 березня 2018 року № 311 (далі - Кодекс комерційного обліку);\n\n{Підпункт 9 пункту 3.2.6 глави 3.2 розділу III із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 2595 від 03.12.2019 }\n\n10) підвищення енергоефективності роботи розподільних електромереж шляхом їх реконфігурації, автоматизації та підвищення рівня середньої напруги.\n\n3.2.7. При розробці ПРСР мають бути враховані фактори, що впливають на строк проведення відповідних робіт з розвитку системи розподілу, зокрема обсяг та складність запланованих робіт, необхідність здійснення реконструкції електричних мереж у точках приєднання до системи розподілу, час для отримання відповідних дозвільних документів згідно з чинним законодавством України тощо.\n\n3.2.8. ОСР готує ПРСР таким чином, щоб забезпечити поступову (упродовж обґрунтованого періоду часу) відмову від використання мереж напругою 6 кВ (в обґрунтованих випадках) та напругою 3х0,23 кВ у своїй системі розподілу. Вищезазначені рівні напруги мають бути замінені на електроустановки вищого рівня напруги на основі результатів досліджень, проведених ОСР при плануванні розвитку системи розподілу відповідно до вимог, передбачених цим Кодексом.\n\n3.2.9. Проєкти, включені до ПРСР, мають передбачати відповідність вимогам критерію «N-1» для збірних шин ПС 110 кВ та вище без застосування пристроїв ПА. Для інших рівнів напруги такий критерій застосовується відповідно до вимог щодо надійності електропостачання об’єктів або міських конгломерацій.\n\n3.2.10. Безпека та надійність електропостачання забезпечується технічними рішеннями, обраними на основі розрахунків усталених режимів, статичної та динамічної стійкості, струмів короткого замикання, з метою забезпечення живлення навантаження згідно з відповідною категорійністю.\n\n3.2.11. ОСР повинен використовувати сучасне програмне забезпечення для комп’ютерного моделювання та оптимізації топології та режимів роботи системи розподілу.\n\n3.2.12. ОСР повинен мати повну інформацію про технічні характеристики своєї системи розподілу, включаючи дані виробників обладнання та/або дані, підтверджені відповідними актами, дані щодо часу експлуатації тощо.\n\n3.3. Зміст ПРСР\n\n3.3.1. ПРСР має містити:\n\n1) фактичні та прогнозні обсяги попиту на електричну енергію та потужність у системі розподілу, обсяги розподілу (у т. ч. транзиту) електричної енергії мережами ОСР, з урахуванням приєднаної потужності УЗЕ та відбору УЗЕ, включаючи УЗЕ, які заплановані до будівництва ОСР;\n\n{Підпункт 1 пункту 3.3.1 глави 3.3 розділу III із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\n2) фактичні та обґрунтовані прогнозні обсяги відпуску електричної енергії виробників електричної енергії, приєднаних до системи розподілу (визначені, де необхідно, у координації з ОСП), з урахуванням приєднаної потужності УЗЕ та відбору УЗЕ, включаючи УЗЕ, які заплановані до будівництва ОСР;\n\n{Підпункт 2 пункту 3.3.1 глави 3.3 розділу III із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\n3) запланований для виконання впродовж наступних 5 календарних років перелік заходів із зазначенням необхідного обсягу інвестицій та строків виконання з нового будівництва, реконструкції та технічного переоснащення елементів системи розподілу, сформований:\n\nпооб’єктно для ПС та ЛЕП напругою вище 20 кВ;\n\n{Абзац другий підпункту 3 пункту 3.3.1 глави 3.3 розділу III в редакції Постанови Національної комісії, що здійснює державне регулювання у сферах енергетики та комунальних послуг № 678 від 06.05.2025 }\n\nузагальнено із прив’язкою до відповідних районів для ТП(РП) та ЛЕП напругою 20 кВ та нижче на прогнозний п’ятирічний період, а також пооб’єктно для першого року прогнозного періоду;\n\n{Абзац третій підпункту 3 пункту 3.3.1 глави 3.3 розділу III в редакції Постанови Національної комісії, що здійснює державне регулювання у сферах енергетики та комунальних послуг № 678 від 06.05.2025 }\n\n{Підпункт 3 пункту 3.3.1 глави 3.3 розділу III в редакції Постанови Національної комісії, що здійснює державне регулювання у сферах енергетики та комунальних послуг № 955 від 09.06.2021 }\n\n4) заплановані та прогнозні рівні потужності в кожній точці приєднання системи розподілу до системи передачі та до систем розподілу інших ОСР та/або збільшення потужності для існуючих точок приєднання;\n\n5) заходи з будівництва об’єктів системи розподілу, включаючи засоби РЗА, ПА і зв’язку, потреба в яких визначена ОСП відповідно до вимог підтримання належного рівня операційної безпеки;\n\n6) інформацію щодо існуючих та нових електроустановок виробництва електричної енергії, УЗЕ, які приєднані та/або мають бути приєднані до системи розподілу (на основі заяв про приєднання та іншої інформації, наявної в ОСР);\n\n{Підпункт 6 пункту 3.3.1 глави 3.3 розділу III в редакції Постанови Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\n7) інформацію щодо УЗЕ (номінальна (встановлена) потужність, яких більше 1 МВт), які приєднуються до внутрішніх мереж Користувача;\n\n{Підпункт пункту 3.3.1 глави 3.3 розділу III в редакції Постанови Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\n8) інформацію щодо генеруючих установок (встановленою потужністю більше 1 МВт), які встановлені споживачем;\n\n{Підпункт пункту 3.3.1 глави 3.3 розділу III в редакції Постанови Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\n9) дані щодо прогнозної потужності приєднання нових електроустановок (на основі заяв про приєднання та доступної потужності в точках забезпечення потужності);\n\n10) дані щодо потужності в енерговузлах системи розподілу, ураховуючи формування переліку елементів мережі, що спричиняють обмеження та/або неналежну якість електропостачання споживачів, які потребують виконання заходів щодо підсилення з метою забезпечення інтеграції нового навантаження та виробництва до системи розподілу;\n\n11) дані щодо завантаження електричних мереж напругою вище 20 кВ в характерні періоди їх роботи для нормальних та ремонтних режимів для року, що передує першому року прогнозного періоду, та останнього року прогнозного періоду;\n\n{Підпункт 11 пункту 3.3.1 глави 3.3 розділу III в редакції Постанови Національної комісії, що здійснює державне регулювання у сферах енергетики та комунальних послуг № 678 від 06.05.2025 }\n\n12) інформацію (фактичні та заплановані рівні показників) щодо якості електропостачання (комерційна якість послуг, надійність (безперервність) та якість електроенергії) та заходів, направлених на її підвищення;\n\n13) інформацію щодо розміщення пристроїв фіксації/аналізу показників якості електроенергії та планів щодо їх встановлення;\n\n14) інформацію щодо запланованого виведення обладнання системи розподілу з експлуатації та оцінку впливу такого виведення;\n\n15) інформацію щодо заходів з енергоефективності, управління попитом та можливостей використання розподіленої генерації, необхідності і можливостей використання УЗЕ;\n\n{Пункт 3.3.1 глави 3.3 розділу III доповнено новим підпунктом 15 згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\n16) плани в частині заходів з компенсації реактивної потужності;\n\n17) плани в частині улаштування «інтелектуального» обліку електричної енергії;\n\n18) інформацію щодо заходів, спрямованих на впровадження та розвиток «розумних мереж»;\n\n{Пункт 3.3.1 глави 3.3 розділу III доповнено новим підпунктом 18 згідно з Постановою Національної комісії, що здійснює державне регулювання у сферах енергетики та комунальних послуг № 678 від 06.05.2025 }\n\n19) фактичні та прогнозні витрати електроенергії в системі розподілу та заходи, направлені на їх зниження;\n\n20) плани щодо реконструкції електричних мереж у точках забезпечення потужності або створення нових точок забезпечення потужності із зазначенням резервів потужності, які створюються при реалізації цих планів для можливості приєднання нових замовників;\n\n21) аналіз витрат та вигод (з урахуванням техніко-економічних показників) проєктів з розвитку системи розподілу.\n\n3.3.2. Заходи з розвитку системи розподілу, що виконуються в рамках виконання Плану розвитку системи передачі на наступні 10 років та/або інших стратегічних документів України, мають бути зазначені окремо.\n\n3.3.3. Кожен проєкт та/або захід, що передбачається в ПРСР, повинен бути віднесений до однієї або більше категорій, зазначених у пункті 3.2.6 глави 3.2 цього розділу.\n\n3.3.4. До ПРСР також додаються:\n\n1) схема електричних з’єднань мереж напругою вище 20 кВ, для року, що передує першому року планового періоду, та останнього року планового періоду;\n\n{Підпункт 1 пункту 3.3.4 глави 3.3 розділу III із змінами, внесеними згідно з Постановами Національної комісії, що здійснює державне регулювання у сферах енергетики та комунальних послуг № 1209 від 24.06.2020 , № 678 від 06.05.2025 }\n\n2) схема нормального режиму електричної мережі напругою вище 20 кВ;\n\n{Підпункт 2 пункту 3.3.4 глави 3.3 розділу III із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 678 від 06.05.2025 }\n\n3) схема заміщення для розрахунку струмів короткого замикання та величини струму короткого замикання для кожного енерговузла (елемента) електричних мереж;\n\n4) аналіз досліджених режимів з урахуванням існуючого та прогнозного завантаження системи розподілу;\n\n5) розрахункові схеми нормальних, аварійних, ремонтно-аварійних режимів роботи електричної мережі для таких характерних режимів:\n\nмаксимуму навантаження під час зимового періоду;\n\nмінімуму навантаження під час зимового періоду;\n\nденного зниження навантаження під час зимового періоду;\n\nмаксимуму навантаження під час літнього періоду;\n\nмінімуму навантаження під час літнього періоду;\n\nденного зниження навантаження під час літнього періоду;\n\n{Пункт 3.3.4 глави 3.3 розділу III доповнено новим підпунктом згідно з Постановою Національної комісії, що здійснює державне регулювання у сферах енергетики та комунальних послуг № 955 від 09.06.2021 }\n\n6) карти-схеми мереж напругою вище 20 кВ (з урахуванням мереж, що проєктуються) у вигляді посилання на актуальний вебресурс, на якому вони містяться (за умови авторизованого доступу);\n\n{Пункт 3.3.4 глави 3.3 розділу III доповнено новим підпунктом згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 ; із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 678 від 06.05.2025 }\n\n7) перелік та технічні дані основного обладнання трансформаторних підстанцій напругою вище 20 кВ.\n\n{Пункт 3.3.4 глави 3.3 розділу III доповнено новим підпунктом згідно з Постановою Національної комісії, що здійснює державне регулювання у сферах енергетики та комунальних послуг № 678 від 06.05.2025 }\n\n3.4. Порядок підготовки Плану розвитку системи розподілу\n\n3.4.1. ПРСР розробляється на п’ятирічний період та має щорічно актуалізуватися. Цей процес включає проведення всіх необхідних досліджень і оцінок.\n\n3.4.2. При розробці заходів та проєктів Плану розвитку систем розподілу ОСР повинен забезпечити узгодженість із Планом розвитку системи передачі на наступні 10 років і отримати відповідний письмовий висновок від ОСП.\n\nОСП повинен здійснити аналіз отриманих від ОСР проєктів планів розвитку систем розподілу на наступні 5 років щодо частин цих планів, що відносяться до розвитку електричних мереж 110 (150) кВ, на відповідність Плану та надати ОСР висновки (з обґрунтованими пропозиціями та зауваженнями щодо необхідності коригування у випадку невідповідності) протягом 20 робочих днів з дати отримання їх від ОСР.\n\nУ разі обґрунтованої необхідності виконання заходів з будівництва, реконструкції та/або технічного переоснащення об'єктів суміжних ОСР, пов'язаних з виконанням ПРСР, ОСР погоджує з суміжними ОСР технічне завдання на проєктування таких заходів.\n\n{Пункт 3.4.2 глави 3.4 розділу III доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\nВиконання таких заходів у мережах ОСР має бути передбачено у ПРСР та відповідній інвестиційній програмі ОСР та корелюватися із термінами виконання відповідних заходів у ПРСР та інвестиційних програмах суміжних ОСР.\n\n{Пункт 3.4.2 глави 3.4 розділу III доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\n{Пункт 3.4.2 глави 3.4 розділу III в редакції Постанови Національної комісії, що здійснює державне регулювання у сферах енергетики та комунальних послуг № 2595 від 03.12.2019 }\n\n3.4.3. Проєкт ПРСР не пізніше ніж за 30 робочих днів до подання на схвалення Регулятору оприлюднюється на офіційному вебсайті ОСР у мережі Інтернет та проходить процедуру відкритих обговорень із залученням представників місцевих органів виконавчої влади та органів місцевого самоврядування. Користувачі, місцеві органи влади, інші заінтересовані сторони мають право подавати зауваження та пропозиції до проєкту ПРСР. ОСР розглядає отримані пропозиції та зауваження та приймає рішення щодо їх урахування або відхилення з наданням відповідного обґрунтування. Доопрацьований за підсумками відкритих обговорень проєкт ПРСР оприлюднюється ОСР на офіційному вебсайті в мережі Інтернет разом з отриманими пропозиціями/зауваженнями та результатами їх розгляду.\n\n{Пункт 3.4.3 глави 3.4 розділу III із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1209 від 24.06.2020 }\n\n3.4.4. ОСР повинен не пізніше ніж за 2 місяці до подачі проєкту ПРСР на схвалення Регулятору направити проєкт ПРСР на розгляд центральному органу виконавчої влади, що забезпечує формування та реалізацію державної політики в електроенергетичному комплексі, центральному органу виконавчої влади, що реалізує державну політику у сфері нагляду (контролю) в галузі електроенергетики, та іншим заінтересованим сторонам для отримання їх коментарів та пропозицій/зауважень і подати його разом з висновком ОСП на схвалення Регулятору не пізніше 01 червня року, що передує прогнозному п’ятирічному періоду, в електронній формі (у форматі Word, Excel, графічні матеріали у форматі pdf).\n\n{Пункт 3.4.4 глави 3.4 розділу III із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1209 від 24.06.2020 ; в редакції Постанови Національної комісії, що здійснює державне регулювання у сферах енергетики та комунальних послуг № 678 від 06.05.2025 }\n\n3.4.5. У разі отримання від Регулятора зауважень та пропозицій до проєкту ПРСР упродовж календарного місяця ОСР повинен доопрацювати проєкт ПРСР та подати Регулятору оновлений ПРСР з відповідним обґрунтуванням.\n\n3.4.6. Зміни до ПРСР можуть вноситись, як правило, не більше ніж один раз на рік на загальних засадах згідно з цим розділом.\n\n{Пункт 3.4.6 глави 3.4 розділу III із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1209 від 24.06.2020 }\n\n3.4.7. ПРСР після схвалення Регулятором є обов'язковим для виконання ОСР. Регулятор здійснює контроль за виконанням ОСР схваленого ПРСР.\n\n{Пункт 3.4.7 глави 3.4 розділу III в редакції Постанови Національної комісії, що здійснює державне регулювання у сферах енергетики та комунальних послуг № 1209 від 24.06.2020 }\n\n3.4.8. ОСР розробляє інвестиційну програму на підставі ПРСР та подає її Регулятору разом із розрахунком тарифу на послуги з розподілу на відповідний регуляторний період. Розробка інвестиційної програми здійснюється ОСР згідно з Порядком формування інвестиційних програм ліцензіатів з розподілу електричної енергії, затвердженим Регулятором.\n\n3.4.9. ПРСР не пізніше ніж через 5 робочих днів після його схвалення Регулятором оприлюднюється на офіційному вебсайті ОСР в мережі Інтернет та зберігається на ньому протягом строку його дії та не менше 3 років після закінчення його дії.\n\n{Пункт 3.4.9 глави 3.4 розділу III в редакції Постанови Національної комісії, що здійснює державне регулювання у сферах енергетики та комунальних послуг № 1209 від 24.06.2020 }\n\n3.4.10. Оприлюдненню також підлягають схемні та технічні рішення (з урахуванням питань конфіденційності) щодо проєктів з приєднання замовників до систем розподілу, по яких визначені на договірних засадах терміни реалізації проєктів та передбачається створення резерву потужності для додаткових приєднань замовників.\n\n3.4.11. Оприлюднена інформація щодо визначення шляхів забезпечення попиту на електричну енергію відповідними обсягами нового будівництва, реконструкції та технічного переоснащення систем розподілу надає можливість потенційним замовникам оцінити бізнесові та виробничі ризики, але не може використовуватися як вихідні дані для проєктування об’єктів зовнішнього електрозабезпечення.\n\n3.4.12. ОСР має забезпечити вільний доступ до інформації щодо закупівель, здійснених у рамках ліцензованої діяльності, зокрема, обладнання, матеріалів, робіт та послуг з будівництва, реконструкції, технічного переоснащення/обслуговування та/або експлуатації/ремонту об'єктів операторів систем розподілу в межах виконання виробничих програм (інвестиційної, ремонтної, заходів з приєднання) (далі - закупівля). Закупівля має бути здійснена з дотриманням принципів, передбачених Законом України «Про публічні закупівлі».\n\n{Абзац перший пункту 3.4.12 глави 3.4 розділу III в редакції Постанови Національної комісії, що здійснює державне регулювання у сферах енергетики та комунальних послуг № 678 від 06.05.2025 }\n\nОСР не пізніше робочого дня, наступного за днем оприлюднення у електронній системі закупівель інформації про закупівлю, повинен розмістити на своєму офіційному вебсайті в розділі «Закупівлі» інформацію (у вигляді гіперпосилання на оприлюднену у електронній системі закупівель інформацію про закупівлю), яка відповідно до етапу закупівлі повинна містити наступну інформацію:\n\n{Абзац другий пункту 3.4.12 глави 3.4 розділу III із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 678 від 06.05.2025 }\n\nназва заходу відповідної виробничої програми;\n\nнайменування предмета закупівлі згідно із відповідною виробничою програмою;\n\nочікувана вартість предмета закупівлі;\n\nвимоги до предмета закупівлі та умов, передбачених тендерною документацією закупівлі;\n\nумови оплати;\n\nдата оприлюднення оголошення про проведення закупівлі та її завершення;\n\nоприлюднений проєкт договору про закупівлю із обов'язковим визначенням усіх його умов;\n\nпропозиції учасників закупівлі;\n\nрезультат закупівлі;\n\nпричини відміни, відкликання, визнання закупівлі такою, що не відбулась, тощо;\n\nдата укладення договору про закупівлю з переможцем;\n\nоприлюднений укладений договір про закупівлю з переможцем.\n\nІнформація про результати здійснених та проведення повторних, по даному заходу, закупівель оприлюднюється на офіційних вебсайтах ОСР у розділі «Закупівлі» згідно з формою, наведеною в додатку 13 до цього Кодексу, одним загальним файлом у форматі Exсel по всіх закупівлях, здійснених за напрямками ліцензійної діяльності, зокрема, у рамках відповідної виробничої програми (інвестиційної, ремонтної, заходів з приєднання), із зазначенням періоду її дії, та повинна актуалізуватися щомісячно до 25 числа місяця, наступного за звітним.\n\n{Абзац п’ятнадцятий пункту 3.4.12 глави 3.4 розділу III із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 678 від 06.05.2025 }\n\n{Главу 3.4 розділу III доповнено новим пунктом згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\n3.5. Дослідження, що виконуються при плануванні розвитку системи розподілу\n\n3.5.1. ОСР повинен проводити періодичні дослідження (щонайменше один раз на рік) потенційного впливу на систему розподілу запланованих приєднань та заходів, передбачених з метою виконання стратегічних проєктів і покриття прогнозів споживання (навантаження), для забезпечення надійного функціонування системи розподілу і належного дотримання показників якості послуг.\n\n3.5.2. Дослідження, що проводяться ОСР, повинні містити:\n\n1) схему перспективного розвитку системи розподілу - вид проєктної документації, в якій у графічному та табличному вигляді відображені мережі 20 кВ та вище в різних експлуатаційних режимах. Ця документація має містити аналіз досліджених режимів з урахуванням існуючого завантаження та рекомендації стосовно заходів з нового будівництва, реконструкції та технічного переоснащення системи розподілу на десятирічний період, що забезпечують її надійне та стале функціонування та електропостачання споживачів електричною енергією нормованої якості, а також визначення необхідних витрат для виконання цих заходів. Схема перспективного розвитку системи розподілу може бути скоригована та уточнена за рішенням ОСР, але не рідше ніж один раз на 5 років;\n\n2) аналіз перетоків електричної енергії, активної та реактивної потужності, включаючи оцінку завантаженості розподільних підстанцій (трансформаторів) і ліній. Аналіз перетоків повинен бути зроблений для мінімальних і максимальних умов навантаження та денного зниження навантаження під час зимового і літнього періодів;\n\n{Підпункт 2 пункту 3.5.2 глави 3.5 розділу III із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 955 від 09.06.2021 }\n\n3) аналіз існуючих схем, приєднань, що проєктуються, прогноз споживання і будівництво нових підстанцій, УЗЕ та ВДЕ у системі розподілу з пропозиціями щодо оптимізації схем ліній електропередач, які живлять споживачів;\n\n{Підпункт 3 пункту 3.5.2 глави 3.5 розділу III із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\n4) розробку оптимальних планів, що стосуються компенсації реактивної потужності (у співпраці з ОСП за необхідності). Заходи з компенсації реактивної потужності і регулювання напруги повинні бути підготовлені на основі виконаних досліджень. При підготовці плану компенсації реактивної потужності його позитивний вплив на якість і рівень витрат електричної енергії повинен бути документально оформлений. Місце розташування компенсуючих пристроїв має визначатися на базі розрахунків та аналізу з використанням відповідного програмного забезпечення (якщо це можливо);\n\n5) розробку заходів щодо зниження витрат електричної енергії з урахуванням надійності електропостачання. Структура витрат електричної енергії повинна бути проаналізована, витрати повинні бути віднесені до різних категорій і підсумовані в цілому на кількісній основі. Витрати електричної енергії повинні бути проаналізовані, щоб показати позитивний ефект заходів, які будуть здійснюватися (або вже проведені) ОСР, а також позитивні та негативні наслідки збільшення споживання, приєднання нових Користувачів (споживачів та виробників) до системи. На підставі результатів дослідження ОСР повинен запланувати технічно та економічно обґрунтовані заходи щодо зниження витрат електричної енергії;\n\n6) дослідження рівнів напруги для визначення областей мережі та/або точок приєднання до системи розподілу, де може статися відхилення напруги і де можна запобігти порушенню діапазонів відхилення напруги, дозволених цим Кодексом та Кодексом системи передачі . У ході дослідження провалів напруги повинні ураховуватись заплановані приєднання нових генеруючих одиниць, УЗЕ, включаючи УЗЕ, які заплановані до будівництва ОСР, і споживачів (навантаження);\n\n{Підпункт 6 пункту 3.5.2 глави 3.5 розділу III із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\n7) оцінку потенційного впливу нових генеруючих одиниць, УЗЕ, включаючи УЗЕ, які заплановані до будівництва ОСР, та приєднання інших електроустановок до системи розподілу на рівні струмів короткого замикання. У ході таких досліджень повинні бути ідентифіковані ділянки мережі, де існує можливість досягнення небезпечних рівнів струмів короткого замикання, що створює небезпеку для електроустановок та ризик їх пошкодження (як для Користувачів, так і для ОСР). Дослідження струмів короткого замикання повинно проводитися на основі альтернативних сценаріїв, у тому числі мінімальних і максимальних навантажень. Заходи із захисту повинні плануватися на основі результатів досліджень і повинні бути відображені у ПРСР;\n\n{Підпункт 7 пункту 3.5.2 глави 3.5 розділу III із змінами, внесеними згідно з Постановами Національної комісії, що здійснює державне регулювання у сферах енергетики та комунальних послуг № 1209 від 24.06.2020 , № 1369 від 01.11.2022 }\n\n8) дослідження надійності системи розподілу, у результаті яких прогнозні показники надійності (безперервності) електропостачання повинні бути розраховані для забезпечення відповідності показникам якості послуг, визначеним Регулятором;\n\n9) щорічні графіки розміщення вимірювальних засобів параметрів якості електроенергії (реєстраторів/фіксаторів) для своєї системи розподілу відповідно до вимог розділу VІ цього Кодексу з метою забезпечення електропостачання Користувачів відповідно до встановлених показників якості електроенергії;\n\n10) прозорий та всеохоплюючий аналіз витрат і вигод реалізації відповідних проєктів/заходів, використовуючи найкращу міжнародну практику, зокрема застосовуючи бальну систему і критерії, визначені у цьому розділі. Дослідження у процесі підготовки ПРСР повинні включати аналіз витрат на здійснення відповідних заходів/проєктів (капітальні витрати на активи, операційні витрати, ремонт тощо). Оцінка ефективності проєктів/заходів має ґрунтуватися на забезпеченні мінімізації витрат, у тому числі впродовж усього строку експлуатації відповідного обладнання, тобто з урахуванням технологічних витрат електричної енергії у відповідних елементах упродовж строку їх експлуатації.\n\n3.5.3. ОСР повинен регулярно здійснювати перегляд технологій та операційних процедур, які використовуються при проєктуванні і будівництві/модернізації системи розподілу, здійснювати їх оновлення з метою відповідності сучасним вимогам.\n\n3.6. Звіт щодо виконання ПРСР\n\n3.6.1. ОСР готує звіт про виконання ПРСР з метою надання інформації Регулятору та Користувачам про повноту та своєчасність виконання заходів схваленого ПРСР та досягнення відповідних результатів.\n\n{Пункт 3.6.1 глави 3.6 розділу III із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1209 від 24.06.2020 }\n\n3.6.2. У звіті про виконання ПРСР має міститись така інформація:\n\n1) перелік заходів, передбачених ПРСР, із зазначенням стану їх виконання, а також заходів з нового будівництва, реконструкції, технічного переоснащення об'єктів системи розподілу напругою 20 кВ та вище, розвитку основних фондів, активів ліцензіата, що профінансовані ОСР поза ПРСР, зокрема при виконанні заходів з приєднання;\n\n{Підпункт 1 пункту 3.6.2 глави 3.6 розділу III із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\n2) аналіз досягнення запланованих результатів (фактичні величини рівнів витрат електричної енергії, пропускної спроможності, показників якості електричної енергії, показників якості послуг тощо) у порівнянні з плановими показниками;\n\n3) причини невиконання запланованих заходів з відповідним обґрунтуванням та пропозиції щодо включення невиконаних заходів до ПРСР на майбутні періоди;\n\n4) висновки щодо необхідності актуалізації ПРСР.\n\n{Пункт 3.6.2 глави 3.6 розділу III в редакції Постанови Національної комісії, що здійснює державне регулювання у сферах енергетики та комунальних послуг № 1209 від 24.06.2020 }\n\n3.6.3. Звіт про виконання ПРСР щороку подається Регулятору до 15 лютого року, наступного за звітним, та оприлюднюється на вебсайті ОСР.\n\n3.7. Надання даних для перспективного планування розвитку системи розподілу\n\n3.7.1. ОСР здійснює і координує збір інформації та даних, необхідних для планування розвитку системи розподілу, від Користувачів та замовників, а також від суміжних ОСР та ОСП.\n\n3.7.2. Замовники та існуючі Користувачі повинні відповідно до вимог цього Кодексу надавати ОСР прогнозні та фактичні дані/інформацію, необхідні ОСР для підготовки ПРСР та проведення аналізу відповідно до цього Кодексу.\n\n3.7.3. З метою підготовки Плану розвитку системи розподілу на наступні 5 календарних років ОСР використовує такі види даних:\n\n1) прогнози навантаження - включають прогнози споживання електроенергії і потужності навантаження для Користувачів і замовників на визначений період часу;\n\n2) проєктні дані - орієнтовні значення показників, що відносяться до нового обладнання та електроустановок, які заплановані до впровадження Користувачем або замовником;\n\n3) постійні дані - фактичні дані щодо технічних характеристик (установлених заводом-виробником або визначених за результатами випробувань, що підтверджено відповідним актом), схеми та режими, що характеризують роботу електроустановок Користувачів (та/або їх складових, включаючи пристрої ПА), приєднаних до систем розподілу.\n\n3.7.4. Проєктні дані та постійні дані складаються з основних та детальних даних. Детальні дані - дані, які мають надаватись Користувачами відповідно до типу приєднання їх електроустановок, приєднаних до систем розподілу, на додатковий запит ОСР.\n\n3.7.5. Користувачі повинні надавати ОСР постійні дані, прогнозні дані та проєктні дані, визначені цим Кодексом.\n\n3.7.6. Проєктні дані надаються усіма замовниками (або Користувачами) під час подання заяви на приєднання до системи розподілу згідно з цим Кодексом для того, щоб ОСР мав змогу оцінити вплив на систему розподілу та Користувачів, пов’язаний зі здійсненням відповідного приєднання.\n\n3.7.7. Після укладення договору про приєднання (або розподілу) Користувач (до дати підключення) повинен подати на заміну проєктних даних уточнені фактичні дані, які будуть визначені ОСР як постійні дані. Зміни в базу постійних даних вносяться ОСР після приєднання (нового будівництва), реконструкції, технічного переоснащення або виведення з експлуатації електроустановок Користувача.\n\n3.7.8. З метою підготовки ПРСР визначені цим Кодексом Користувачі відповідно до цього Кодексу повинні щорічно до 01 вересня надавати прогнози навантаження на щонайменше наступні 5 календарних років, включаючи заплановані зміни (зменшення або збільшення) навантаження, потужності передачі або встановленої потужності (відповідно до типу Користувача). Перший рік прогнозу повинен містити дані у розрізі кожного місяця, інші роки - у розрізі років. Користувачі мають надавати ОСР дані на прогнозний період щодо своїх потреб в обсягах споживання/виробництва електроенергії, активної та реактивної потужності в цілому та по кожній точці приєднання до систем розподілу.\n\nТака вимога стосується Користувачів, електроустановки яких приєднані до мереж напругою 1 кВ та вище, та якщо такі Користувачі є:\n\n1) споживачами, потужність навантаження яких становить 5 МВт та більше;\n\n2) розподіленою генерацією встановленої потужності 1 МВт та більше (де ОСР вважає це за доцільне);\n\n3) ОСР та/або ОМСР, приєднаними до системи розподілу, чия робота може призвести до зміни навантаження в точці приєднання на 5 МВт та більше;\n\n4) постачальниками від імені їх споживачів, якщо пропоновані постачальниками заходи з управління попитом у сумі становлять 5 МВт та більше.\n\n3.7.9. Додатково до періодичного оновлення даних планування Користувач повинен надавати повідомлення про будь-які істотні зміни у системі Користувача або в режимі її експлуатації, щоб ОСР міг підготувати свій план розвитку, бюджет і реалізувати будь-які необхідні системні зміни. Така інформація повинна включати будь-які зміни (збільшення або зменшення) навантаження, вимоги до передачі або встановленої генеруючої потужності в залежності від обставин, час такої зміни (запланований або фактичний) та причини. У разі незапланованих змін у системі Користувача або в режимі її роботи Користувач повинен якомога швидше повідомити про це ОСР, щоб ОСР міг забезпечити будь-які надзвичайні заходи в разі необхідності.\n\n3.7.10. Якщо ОСР отримав від Користувача будь-яку інформацію або дані згідно з цим розділом або ОСР пропонує внести зміни до системи розподілу, які будуть мати вплив на систему будь-якого Користувача, ОСР повинен повідомити такого Користувача про ці зміни з дотриманням таким Користувачем умов щодо обмежень, пов’язаних з умовами розголошення такої інформації та/або поводження з нею як з конфіденційною інформацією.\n\n3.7.11. ОСР та Користувачі мають надавати один одному інформацію щодо аварійних вхідних струмів короткого замикання в точці приєднання до системи розподілу, а саме:\n\n1) максимальний та мінімальний вхідний струм трьохфазного симетричного короткого замикання та однофазного короткого замикання на землю;\n\n2) коефіцієнт відношення X/R в умовах короткого замикання;\n\n3) для випадку взаємоз’єднаних систем розподілу та/або МСР - інформацію щодо еквівалентної розрахункової схеми системи.\n\n3.7.12. Для з’єднань Користувачів, які працюють паралельно з системою розподілу ОСР, ОСР та такий Користувач повинні надавати один одному інформацію щодо опору з’єднання (міжсистемного опору), яка має включати значення еквівалентного опору (активного, реактивного та повного опору) Користувача, що паралельно приєднаний до мережі або ОСР.\n\n3.7.13. Якщо одне і те саме навантаження може отримувати живлення від іншого ОСР або точок Користувача, інформація щодо пропускної спроможності навантаження повинна включати дані щодо частки навантаження, що за нормальних умов покривається від точок інших Користувачів, та інформацію щодо засобів (ручних або автоматичних) для переводу на живлення з системи розподілу (або навпаки) у випадку планових або аварійних відключень.\n\n3.7.14. Суміжні ОСР, що мають з’єднання з системою розподілу ОСР, повинні надавати ОСР детальні дані, пов’язані із взаємодією їх систем розподілу, які включають, зокрема, параметри мереж, розподільних пристроїв та систем захисту обладнання, що безпосередньо приєднане до системи розподілу ОСР (або може на нього впливати), щоб ОСР міг оцінити будь-які впливи, пов’язані з функціонуванням таких точок з’єднання (приєднання).\n\n3.7.15. Для збірних шин Користувачів, приєднаних до системи розподілу ОСР, Користувач та ОСР повинні надавати один одному достатні дані по межі балансової належності Користувача та ОСР для оцінки (де необхідно) перехідного ефекту перенапруги. Така інформація має відноситися до фізичних та електричних планів (схем), параметрів мереж, специфікацій та деталей організації систем захисту.\n\n3.7.16. Дані щодо визначення обсягів споживання, активної та реактивної потужності окремих споживачів, вузлів та перетинів, а також рівні напруги в характерних точках мережі та інші дані щодо схеми електрозабезпечення та режиму роботи обладнання мають бути отримані у процесі здійснення контрольного виміру в режимні дні.\n\nДля оцінки поточних і довгострокових режимів роботи об’єднаної енергетичної системи України двічі на рік проводяться виміри електричних навантажень відповідно до діючого законодавства.\n\n{Пункт 3.7.16 глави 3.7 розділу III доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 2595 від 03.12.2019 }\n\n3.7.17. Визначення обсягів споживання активної та реактивної потужності окремих споживачів (крім побутових) здійснюється цими споживачами, які несуть відповідальність за достовірність даних, що надаються.\n\n3.7.18. Для потреб планування розвитку систем розподілу ОСР може призначити додатковий контрольний вимір у характерний для даного ОСР період (день).\n\n3.7.19. Якщо навантаження або обсяги відпуску електричної енергії в систему розподілу можуть спричинити суттєвий вплив на безпеку роботи системи розподілу, дані фактичного споживання/виробництва та попиту активної потужності та енергії мають містити:\n\n1) фактичні добові графіки споживання/виробництва активної потужності для доби максимального попиту та доби мінімального попиту в ОЕС України, дати яких визначаються ОСП;\n\n2) фактичні добові графіки споживання/виробництва активної потужності для доби максимального попиту та доби мінімального попиту кожного Користувача, дати яких визначаються Користувачем з урахуванням статистичних даних та/або умов виробництва.\n\n3.7.20. ОСР формують та забезпечують оновлення баз даних, визначених цим Кодексом, однолінійних схем мереж Користувачів, параметрів, визначених цим Кодексом (мережі класами напруги 6 кВ та вище з відображенням на них точок приєднання до мереж інших ОСР, Користувачів - виробників/споживачів, електричні мережі яких знаходяться у спільному використанні).\n\n3.7.21. Користувач повинен надати ОСР інформацію щодо наявних у Користувача установок компенсації реактивної потужності, які прямо або опосередковано приєднані до системи розподілу ОСР на напрузі понад 1 кВ, у тому числі:\n\n1) номінальне індукційне або ємнісне навантаження та робочий діапазон регулювання (якщо змінний);\n\n2) інформацію про наявність автоматичного керування зміною робочих параметрів;\n\n3) точку приєднання до системи розподілу ОСР;\n\n4) схеми із зосередженими параметрами провідності.\n\n3.7.22. ОСР для розроблення ПРСР розробляють форми (з проведенням консультацій з Користувачами) надання даних, необхідних для перспективного планування, які вимагаються від різних груп Користувачів згідно з цим Кодексом, та розміщують їх на своїх вебсайтах.\n\n3.7.23. На окремий обґрунтований запит ОСР Користувачі зобов’язані надавати іншу інформацію, яка за оцінкою ОСР у певних випадках потрібна для перспективного планування.\n\n3.7.24. ОСР має надавати постійні дані ОСП стосовно своєї електричної мережі, а також, за вибором ОСП, дані Користувачів, приєднаних до мережі ОСР, відповідно до Кодексу системи передачі .\n\n{Дію глав 4.1 - 4.11 розділу IV зупинено на період дії в Україні воєнного стану до прийняття НКРЕКП окремого рішення згідно з Постановою Національної комісії, що здійснює державне регулювання у сферах енергетики та комунальних послуг № 352 від 26.03.2022 - враховуючи зміни, внесені Постановою Національної комісії, що здійснює державне регулювання у сферах енергетики та комунальних послуг № 1575 від 29.11.2022 }\n\nІV. Порядок приєднання до систем розподілу\n\n4.1. Загальні положення\n\n4.1.1. Цей розділ регулює відносини, які виникають під час приєднання новозбудованих, реконструйованих чи технічно переоснащених електроустановок замовників до електричних мереж та під час зміни технічних параметрів електроустановок замовників.\n\n{Абзац перший пункту 4.1.1 глави 4.1 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 2595 від 03.12.2019 }\n\nДля реалізації вимог цього розділу ОСР видає відповідний наказ, який регламентує дії персоналу щодо розподілу прав та обов’язків під час здійснення заходів з приєднання та підключення електроустановок замовників та забезпечує реалізацію принципу «єдиного вікна» для замовника.\n\nОСР на власному офіційному вебсайті розміщує та постійно оновлює інформацію щодо надання послуг з приєднання до електричних мереж. Інформація повинна відображатися в окремому розділі з назвою «Приєднання до електричних мереж», який має містити:\n\n{Пункт 4.1.1 глави 4.1 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 717 від 28.04.2021 }\n\nопис процедури отримання послуги з приєднання згідно з вимогами цього Кодексу;\n\n{Пункт 4.1.1 глави 4.1 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 717 від 28.04.2021 }\n\nпорядок розрахунку вартості послуги, форми заяв та договорів;\n\n{Пункт 4.1.1 глави 4.1 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 717 від 28.04.2021 }\n\nонлайн калькулятор для розрахунку вартості послуги з приєднання до електричних мереж, що пов'язаний технологічно з інформаційно-геодезичною системою та відомостями щодо ставок стандартного та нестандартного приєднання, які діють на відповідний період, для можливості здійснення замовником автоматизованого розрахунку наближеної до реальної вартості будівництва лінійної частини приєднання;\n\n{Пункт 4.1.1 глави 4.1 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 717 від 28.04.2021 - набирає чинності з 01 вересня 2021 року }\n\nадреси (фактичні, поштові, електронні), номери телефонів ОСР, за якими можливе звернення, спілкування та листування замовника;\n\n{Пункт 4.1.1 глави 4.1 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 717 від 28.04.2021 }\n\nпосилання на електронний кабінет замовника;\n\n{Пункт 4.1.1 глави 4.1 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 717 від 28.04.2021 }\n\nінформацію про результати здійснених процедур закупівлі обладнання, матеріалів, послуг з будівництва та/або технічного переоснащення об'єктів.\n\n{Пункт 4.1.1 глави 4.1 розділу IV доповнено новим абзацом дев'ятим згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\nОСР зобов’язаний розміщувати роз’яснення Регулятора з питань надання послуг з приєднання на своєму офіційному вебсайті (про обов’язковість розміщення яких було інформовано ОСР).\n\n{Пункт 4.1.1 глави 4.1 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 717 від 28.04.2021 }\n\nОСР не може вимагати від замовника вчинення жодних інших дій та/або надання документів, не визначених цим Кодексом.\n\n{Пункт 4.1.1 глави 4.1 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 717 від 28.04.2021 }\n\n4.1.2. ОСР не має права відмовити в приєднанні електроустановок замовника до системи розподілу за умови дотримання замовником вимог та процедури приєднання, визначених у цьому розділі.\n\n{Абзац перший пункту 4.1.2 глави 4.1 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\nВідмова у приєднанні електроустановок замовника до системи розподілу з підстав, не передбачених Законом України «Про ринок електричної енергії» або цим Кодексом, не допускається.\n\n{Пункт 4.1.2 глави 4.1 розділу IV доповнено новим абзацом другим згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\nВідмова у приєднанні електроустановок замовника до системи розподілу має містити посилання на норму Закону України «Про ринок електричної енергії» та/або цього розділу, що не дотримана замовником та перешкоджає чи унеможливлює надання ОСР відповідної послуги з приєднання електроустановок замовника.\n\n{Пункт 4.1.2 глави 4.1 розділу IV доповнено новим абзацом третім згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\nВідмова у приєднанні електроустановок замовника до електричних мереж оператора системи направляється замовнику у вказаний у заяві про приєднання спосіб обміну інформацією протягом 2 робочих днів, починаючи з наступного робочого дня від отримання заяви.\n\n{Пункт 4.1.2 глави 4.1 розділу IV доповнено новим абзацом четвертим згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\nЗалишення ОСР заяви про приєднання електроустановки замовника до системи розподілу з будь-яких підстав без розгляду, повернення такої заяви, залишення її без руху, відмова у її прийнятті не допускається.\n\n{Пункт 4.1.2 глави 4.1 розділу IV доповнено новим абзацом п'ятим згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\nПослуга зі стандартного приєднання надається на підставі типового договору про стандартне приєднання до електричних мереж системи розподілу, який є публічним договором приєднання та укладається з урахуванням статей 633 , 634 , 641 , 642 Цивільного кодексу України за типовою формою, наведеною в додатку 1 до цього Кодексу (далі - договір про стандартне приєднання).\n\n{Абзац пункту 4.1.2 глави 4.1 розділу IV в редакції Постанов Національної комісії, що здійснює державне регулювання у сферах енергетики та комунальних послуг № 2595 від 03.12.2019 , № 717 від 28.04.2021 }\n\nПослуга з нестандартного приєднання надається на підставі типового договору про нестандартне приєднання до електричних мереж системи розподілу «під ключ» або з проєктуванням лінійної частини приєднання замовником, який є публічним договором приєднання та укладається з урахуванням статей 633 , 634 , 641 , 642 Цивільного кодексу України за відповідною типовою формою, наведеною в додатку 2 до цього Кодексу (далі - договір про нестандартне приєднання), крім приєднання згідно з пунктами 4.1.7.2, 4.1.11.1 та 4.1.11.2 глави 4.1 цього розділу.\n\n{Абзац п ункту 4.1.2 глави 4.1 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 717 від 28.04.2021 ; із змінами, внесеними згідно з Постановами Національної комісії, що здійснює державне регулювання у сферах енергетики та комунальних послуг № 1369 від 01.11.2022 , № 1145 від 29.07.2025 }\n\nВнесення сторонами змін до договору про стандартне приєднання та/або договору про нестандартне приєднання не допускається, крім таких випадків:\n\n{П ункт 4.1.2 глави 4.1 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nзбільшення строків надання послуг з приєднань з підстав, визначених у пункті 4.2.4 глави 4.2 та пункті 4.3.4 глави 4.3 цього розділу;\n\n{П ункт 4.1.2 глави 4.1 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nзбільшення строків надання послуг зі стандартних приєднань не більше ніж до 60 календарних днів, для реалізації яких ОСР здійснює будівництво нових електричних мереж від точки забезпечення потужності до точки приєднання електроустановок замовника у порядку, визначеному у пункті 4.2.4 глави 4.2 цього розділу, за умови, що строк надання послуг з таких приєднань не збільшувався з інших підстав, визначених цим пунктом;\n\n{П ункт 4.1.2 глави 4.1 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nз підстав, визначених у пункті 4.1.24 цієї глави;\n\n{П ункт 4.1.2 глави 4.1 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nзбільшення строку дії договору про приєднання та технічних умов про приєднання, що є додатком до цього договору, у порядку та у випадках, визначених Законом України «Про ринок електричної енергії»;\n\n{П ункт 4.1.2 глави 4.1 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nправа ОСР визначити інший порядок оплати вартості послуги з приєднання, якщо замовник послуги з приєднання підпадає під дію положень постанови Кабінету Міністрів України від 04 грудня 2019 року № 1070 «Деякі питання здійснення розпорядниками (одержувачами) бюджетних коштів попередньої оплати товарів, робіт і послуг, що закуповуються за бюджетні кошти»;\n\n{П ункт 4.1.2 глави 4.1 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nвикористання замовником свого права бути замовником робіт з проєктування обладнання електричних мереж, будівельно-монтажних, пусконалагоджувальних робіт лінійної частини приєднання та/або робіт із створення потужності, на умовах та у порядку, що не передбачені вимогами цього Кодексу та Закону України «Про ринок електричної енергії;\n\n{П ункт 4.1.2 глави 4.1 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nзбільшення строку надання послуги з приєднання за ініціативою замовника в межах строку чинності технічних умов та договору про приєднання, визначених цим Кодексом та Законом України «Про ринок електричної енергії».\n\n{П ункт 4.1.2 глави 4.1 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nЗагальний строк чинності технічних умов та договору про приєднання не може перевищувати шести років з дня укладення договору про приєднання.».\n\n{П ункт 4.1.2 глави 4.1 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nЗміна технічних параметрів електроустановок замовників здійснюється шляхом отримання послуги з приєднання у порядку, визначеному цим розділом.\n\n{Пункт 4.1.2 глави 4.1 розділу IV доповнено новим абзацом восьмим згідно з Постановою Національної комісії, що здійснює державне регулювання у сферах енергетики та комунальних послуг № 1494 від 15.08.2023 }\n\nТимчасово, на період дії воєнного стану в Україні та протягом одного року після його припинення чи скасування, послуга з нестандартного приєднання надається з особливостями, визначеними пунктом 4.3.11 глави 4.3 цього розділу.\n\n{Пункт 4.1.2 глави 4.1 розділу IV доповнено новим абзацом дев'ятим згідно з Постановою Національної комісії, що здійснює державне регулювання у сферах енергетики та комунальних послуг № 1494 від 15.08.2023 }\n\nОСР зобов’язаний на головній сторінці власного вебсайту, а також у друкованих виданнях, що публікуються на території його ліцензованої діяльності, та у власних центрах обслуговування споживачів розмістити редакцію договору про стандартне приєднання до електричних мереж системи розподілу, договору про нестандартне приєднання до електричних мереж системи розподілу «під ключ» або з проєктуванням лінійної частини приєднання замовником та роз’яснення щодо укладення та приєднання замовника до цих договорів.\n\n{Абзац п ункту 4.1.2 глави 4.1 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 717 від 28.04.2021 }\n\nНа вимогу замовника ОСР протягом трьох робочих днів від дати отримання відповідного звернення повинен надати підписаний оператором системи розподілу примірник укладеного договору про приєднання (залежно від типу приєднання) у паперовій формі.\n\n{Абзац п ункту 4.1.2 глави 4.1 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 717 від 28.04.2021 }\n\nДоговори про приєднання, укладені на підставі пунктів 4.1.11 та 4.1.29 глави 4.1 розділу IV цього Кодексу, оформляються у письмовій формі.\n\n{Абзац п ункту 4.1.2 глави 4.1 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 717 від 28.04.2021 }\n\nЦим розділом визначаються особливості:\n\n1) стандартного приєднання електроустановок замовника;\n\n2) нестандартного приєднання електроустановок замовника;\n\n3) приєднання електроустановок, призначених для виробництва електричної енергії, та УЗЕ;\n\n{Підпункт 3 пункту 4.1.2 глави 4.1 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\n4) приєднання електроустановок замовників до електричних мереж власників, які не є ОСР;\n\n5) приєднання тимчасових (сезонних) об’єктів та будівельних струмоприймачів;\n\n6) приєднання активних елементів телекомунікаційних мереж, розташованих на елементах інфраструктури об’єктів електроенергетики;\n\n{Підпункт 6 пункту 4.1.2 глави 4.1 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 2187 від 23.12.2025 }\n\n7) електрифікації території, що підлягає комплексній забудові;\n\n8) умови та порядок приєднання електроустановок споживача до електроустановок виробника;\n\n{Підпункт 8 пункту 4.1.2 глави 4.1 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 2 від 10.01.2024 }\n\n9) умови та порядок приєднання електроустановок виробника електричної енергії (суб’єкта господарювання, що має намір виробляти електричну енергію) – замовника послуги з приєднання до технологічних мереж внутрішнього електрозабезпечення іншого виробника електричної енергії;\n\n{П ункт 4.1.2 глави 4.1 розділу IV доповнено новим підпунктом 9 згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\n10) приєднання (підключення) генеруючих установок споживача, у тому числі активного споживача та третіх осіб, у власних електричних мережах споживача;\n\n{Підпункт пункту 4.1.2 глави 4.1 розділу IV в редакції Постанов Національної комісії, що здійснює державне регулювання у сферах енергетики та комунальних послуг № 1369 від 01.11.2022 , № 2 від 10.01.2024 }\n\n11) приєднання (підключення) УЗЕ Користувача у власних електричних мережах;\n\n{Підпункт пункту 4.1.2 глави 4.1 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\n12) надання послуги з перенесення об’єктів електроенергетики за ініціативою Користувача або власника земельної ділянки, які мають намір спорудити або реконструювати будівлі, дороги, мости або інші об’єкти архітектури;\n\n{Абзац пункту 4.1.2 глави 4.1 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 2595 від 03.12.2019 }\n\n13) приєднання електроустановок до МСР.\n\n{Пункт 4.1.2 глави 4.1 розділу IV доповнено новим підпунктом згідно з Постановою Національної комісії, що здійснює державне регулювання у сферах енергетики та комунальних послуг № 493 від 17.05.2022 }\n\n4.1.3. Приєднання електроустановок до електричних мереж не має призводити до порушення нормативних вимог щодо надійності електропостачання та якості електричної енергії для Користувачів (у тому числі вимоги щодо дотримання нульового перетоку реактивної потужності при приєднанні Користувачів потужністю вище 50 кВт).\n\n4.1.4. Генеруючі одиниці класифікуються за чотирма категоріями відповідно до рівня напруги в точці приєднання та величини встановленої потужності, а саме:\n\n1) тип А - точка приєднання з напругою нижче 110 кВ і потужністю до 1 МВт включно;\n\n2) тип В - точка приєднання з напругою нижче 110 кВ і потужністю від 1 МВт до 20 МВт включно;\n\n3) тип С - точка приєднання з напругою нижче 110 кВ і потужністю вище 20 МВт до 75 МВт включно;\n\n4) тип D - точка приєднання з напругою 110 кВ або вище. Генеруюча одиниця також належить до типу D, якщо її точка приєднання має напругу нижче 110 кВ, а потужність становить вище 75 МВт.\n\nУЗЕ класифікуються відповідно до рівня напруги в точці приєднання та їхньої максимальної потужності відпуску за такими типами:\n\n{Пункт 4.1.4 глави 4.1 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\n1) тип А1 - точка приєднання з напругою нижче 110 кВ і максимальна потужність відпуску до 0,15 МВт включно;\n\n{Пункт 4.1.4 глави 4.1 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\n2) тип А2 - точка приєднання з напругою нижче 110 кВ і максимальна потужність відпуску до 1 МВт включно, крім тих, що відносяться до класу А1;\n\n{Пункт 4.1.4 глави 4.1 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\n3) тип В - точка приєднання з напругою нижче 110 кВ і максимальна потужність відпуску від 1 МВт до 20 МВт включно;\n\n{Пункт 4.1.4 глави 4.1 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\n4) тип С - точка приєднання з напругою нижче 110 кВ і максимальна потужність відпуску від 20 МВт до 75 МВт включно;\n\n{Пункт 4.1.4 глави 4.1 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\n5) тип D - точка приєднання з напругою 110 кВ або вище та/або максимальна потужність відпуску становить вище 75 МВт.\n\n{Пункт 4.1.4 глави 4.1 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\n4.1.5. Електроустановки замовника, призначені для виробництва електричної енергії (генеруючі одиниці), мають відповідати вимогам, установленим Кодексом системи передачі для кожного типу генеруючої одиниці.\n\nУЗЕ замовника мають відповідати вимогам, установленим Кодексом системи передачі для кожного типу УЗЕ.\n\n{Пункт 4.1.5 глави 4.1 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\nЕлектроустановки, призначені для виробництва електричної енергії (генеруючі одиниці), та/або споживання електричної енергії, та/або УЗЕ, що мають намір увійти до складу одиниці агрегації, мають відповідати технічним вимогам, установленим Кодексом системи передачі для відповідного типу електроустановки та мають бути забезпечені технічними засобами для можливості управління агрегатором цими електроустановками, що входять до складу одиниці агрегації, окремо по кожній області комерційного обліку мережі.\n\n{Пункт 4.1.5 глави 4.1 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 2 від 10.01.2024 }\n\nДо складу одиниці агрегації не може входити електроустановка, що призначена для виробництва електричної енергії, встановлена потужність якої перевищує 20 МВт.\n\n{Пункт 4.1.5 глави 4.1 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 2 від 10.01.2024 }\n\n4.1.6. У разі якщо ТЕО вибору замовника схеми приєднання споживача доведено доцільність приєднання до мереж ОСП напругою 110 кВ та вище, таке приєднання здійснюється відповідно до Кодексу системи передачі .\n\n{П ункт 4.1.6 глави 4.1 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 717 від 28.04.2021 }\n\n4.1.7. Особливості приєднання електроустановок до технологічних мереж внутрішнього електрозабезпечення виробника електричної енергії.\n\n4.1.7.1. Послуга з приєднання, у тому числі до технологічних мереж внутрішнього електрозабезпечення суб’єкта господарювання, має надаватися з дотриманням вимог нормативно-правових актів, зокрема щодо обмежень підключення до власних потреб підстанцій або електростанцій.\n\nДо технологічних мереж внутрішнього електрозабезпечення виробника електричної енергії з альтернативних джерел енергії (а з використанням гідроенергії – лише мікро-, міні- та малими гідроелектростанціями) з метою електрозабезпечення електроустановок споживача мають право приєднуватися:\n\nелектроустановки власного споживання, не пов'язані з виробництвом електричної енергії, що розташовані з ними на одній земельній ділянці чи земельних ділянках, що мають спільні між собою межі, технологічних мереж внутрішнього електрозабезпечення;\n\nелектроустановки пов'язаних осіб, що розташовані з ними на одній земельній ділянці чи земельних ділянках, що мають спільні між собою межі (за умови відсутності встановлених на об'єктах таких пов'язаних осіб генеруючих установок).\n\nДо технологічних мереж внутрішнього електрозабезпечення виробника електричної енергії, що здійснює виробництво електричної енергії на когенераційних установках потужністю до 20 МВт, з метою електрозабезпечення електроустановок об'єктів критичної інфраструктури мають право приєднуватися:\n\nелектроустановки власних об'єктів критичної інфраструктури мережами внутрішнього електрозабезпечення;\n\nелектроустановки об'єктів критичної інфраструктури інших суб'єктів господарювання за погодженням з органами місцевого самоврядування.\n\nОрганізація комерційного обліку спожитої та виробленої електричної енергії здійснюється згідно з вимогами Кодексу комерційного обліку .\n\nПриєднання (підключення) електроустановок замовників до технологічних мереж внутрішнього електрозабезпечення виробників електричної енергії, у випадках, не передбачених цим Кодексом, заборонено.\n\nБудівництво технологічних мереж внутрішнього електрозабезпечення, що з'єднують електроустановки, призначені для виробництва електричної енергії, та електроустановки, призначені для споживання електричної енергії, у випадках, передбачених цим пунктом, (далі – внутрішні мережі електрозабезпечення між виробником та споживачем) здійснюється відповідним ініціатором згідно з розробленою проєктною документацією.\n\nПроєктна документація на будівництво технологічних мереж внутрішнього електрозабезпечення між виробником та споживачем має передбачати, у тому числі вимоги щодо:\n\nулаштування технічних засобів щодо автоматичного відокремлення технологічних мереж внутрішнього електрозабезпечення таких споживачів від електричних мереж ОСР у разі здійснення їх електрозабезпечення безпосередньо від технологічних мереж внутрішнього електрозабезпечення виробника електричної енергії. Допускається відокремлення власних електроустановок від мереж оператора системи шляхом їх пломбування оператором системи у відключеному стані;\n\nзабезпечення комерційного обліку спожитої та виробленої електричної енергії відповідно до вимог Кодексу комерційного обліку .\n\nПро факт завершення робіт з будівництва технологічних мереж внутрішнього електрозабезпечення між виробником та споживачем виробник повідомляє ОСР шляхом направлення повідомлення довільної форми, додатком до якого є розроблена проєктна документація, згідно з якою здійснювалось будівництво технологічних мереж внутрішнього електрозабезпечення між виробником та споживачем. ОСР згідно з вимогами Правил роздрібного ринку електричної енергі ї протягом п'яти робочих днів з дати отримання від виробника повідомлення про завершення будівництва технологічних мереж внутрішнього електрозабезпечення між виробником та споживачем має ініціювати внесення змін до паспортів точок розподілу, що є додатками до договорів про надання послуг з розподілу електричної енергії, укладених із виробником та відповідним споживачем, інших додатків до договорів, де має відображатися відповідна інформація, а також ініціювати укладення (підписання) із споживачем положень та інструкцій, що деталізують їх взаємодію щодо диспетчерського (оперативно-технологічного) управління.\n\nВідповідальність за підключення до технологічних мереж внутрішнього електрозабезпечення виробника лише електроустановок споживачів, визначених у цьому пункті, а також за технічний стан та організацію експлуатації технологічних мереж внутрішнього електрозабезпечення між виробником та споживачем покладається на виробника електричної енергії.\n\nВідповідальність за якість електричної енергії, отриманої споживачем технологічних мереж внутрішнього електрозабезпечення несе виробник електричної енергії, до якого приєднані електроустановки споживача.\n\nПорядок обліку та продажу електричної енергії, виробленої такими об'єктами електроенергетики, визначаються в Кодексі комерційного обліку електричної енергії та Правилах роздрібного ринку електричної енергії відповідно.\n\n4.1.7.2. Надання замовнику (що має намір стати субвиробником) послуги з приєднання генеруючих установок до технологічних мереж внутрішнього електрозабезпечення іншого виробника електричної енергії здійснюється шляхом надання ОСР послуги з приєднання на основі тристороннього договору, що укладається між ОСР, виробником електричної енергії (що має намір стати основним виробником) та замовником послуги з приєднання (що має намір стати субвиробником) згідно з вимогами цього розділу з особливостями, визначеними у цьому пункті.\n\nТочка приєднання електроустановок замовника (що має намір стати субвиробником) встановлюється у точці приєднання електроустановок виробника електричної енергії (що має намір стати основним виробником) до системи розподілу.\n\nЗамовник (що має намір стати субвиробником) у разі необхідності приєднання його генеруючих електроустановок до технологічних мереж внутрішнього електрозабезпечення іншого виробника (що має намір стати основним виробником) звертається до ОСР із заявою про приєднання у порядку, визначеному цим Кодексом.\n\nОСР протягом 10 робочих днів з дня отримання заяви про приєднання надає замовнику згідно з вимогами цього Кодексу проєкт тристороннього договору про приєднання та технічні умови на приєднання, що є невід’ємним додатком до договору про приєднання.\n\nУ цьому випадку технічні умови на приєднання мають передбачати, зокрема:\n\n1) встановлення у точці приєднання електроустановок основного виробника технічних засобів контролю, у тому числі автоматики, для недопущення такими виробниками відпуску та/або відбору електричної енергії до (з) мереж ОСР, потужності, що перевищує відповідні величини дозволеної (договірної) потужності відпуску та/або відбору електричної енергії в точці приєднання основного виробника до електричних мереж ОСР.\n\nЗазначені технічні засоби мають бути встановлені основним виробником у технологічних мережах внутрішнього електрозабезпечення основного виробника та передбачати автоматичне відключення електроустановок виробників або зниження навантаження до рівня величин відповідно дозволеної (договірної) потужності відпуску та/або відбору електричної енергії у разі перевищення відповідних величин дозволеної (договірної) потужності відпуску, та/або відбору електричної енергії, з якою відповідно здійснюється відпуск чи відбір електричної енергії до (з) мереж ОСР згідно з паспортом точки розподілу, що оформлений з основним виробником;\n\n2) облаштування комерційного обліку електричної енергії відповідно до вимог Кодексу комерційного обліку електричної енергії основного виробника та субвиробника;\n\n3) вимоги до генеруючих одиниць відповідного типу, визначених Кодексом системи передачі .\n\nОСР у наданих замовнику (що має намір стати субвиробником) технічних умовах на приєднання передбачає технічні заходи, які необхідно виконати в електричних мережах ОСР за умови, що приєднання електроустановок замовника змінює характерний режим відпуску електричної енергії в мережу системи розподілу, що був передбачений у відповідній проєктній документації, розробленій у відповідності до технічних умов на приєднання електроустановок основного виробника та/або для генеруючих одиниць гарантованої потужності, відповідно до нормальних тривалих режимів їх роботи.\n\nПри виконанні приєднання електроустановок замовника (що має намір стати субвиробником) до технологічних мереж внутрішнього електрозабезпечення іншого виробника (що має намір стати основним виробником) мають виконуватися такі умови:\n\nелектроустановки замовника, що приєднуються, не можуть погіршувати якість електропостачання існуючих Користувачів, приєднаних у цьому енерговузлі;\n\nтехнологічні мережі внутрішнього електрозабезпечення замовника (що має намір стати субвиробником) не можуть виконувати функції транзитної установки для живлення та або забезпечення відпуску електричної енергії до (з) електричних мереж ОСП інших Користувачів.\n\nЗамовник (що має намір стати субвиробником) має погодити проєктну документацію на відповідність виданим ОСР технічним умовам на приєднання.\n\nОсновний виробник/субвиробник спільно з ОСР для завершення послуги з приєднання зобов'язані внести зміни та/або оформити паспорти точок розподілу, у тому числі у частині внесення інформації про наявність в основного виробника, приєднаного в його технологічних мережах внутрішнього електрозабезпечення, електроустановок субвиробника та/або власних електроустановок, призначених для виробництва електричної енергії з інших джерел.\n\nВартість плати за приєднання електроустановок замовника (що має намір стати субвиробником) визначається на підставі проєктної документації та сплачується замовником (що має намір стати субвиробником) на підставі тристороннього договору про приєднання, укладеного згідно з вимогами цього пункту.\n\n{П ункт 4.1.7 глави 4.1 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\n4.1.8. Забороняється надавати послугу з приєднання електроустановки замовника до електричних мереж побутових споживачів.\n\nПослуга з приєднання до електричних мереж об'єктів замовника має надаватися з дотриманням вимог ПОЕМ .\n\nОСР, у випадку розташування електроустановок замовника в охоронних зонах електричних мереж (або наміру замовника збудувати об'єкт в охоронних зонах електричних мереж), має зазначити в технічних умовах вимоги щодо здійснення технічних заходів стосовно безпеки електропостачання та надійності роботи електричних мереж з метою дотримання правил охорони електричних мереж. У такому випадку ОСР має надати замовнику разом з технічними умовами належні обґрунтування порушення вимог ПОЕМ , а саме:\n\nзафіксовані ОСР факти та обставини порушення вимог ПОЕМ шляхом оформлення акта (що складається в довільній формі) з обов'язковим зазначенням встановлених та виявлених фактів (обставин) порушення та додатка, який має містити графічне зображення виявленого порушення;\n\nрозрахунки (обґрунтування) та графічне зображення причин можливого порушення при будівництві об'єкта, яке базується на матеріалах заяви на приєднання та топографо-геодезичному плані існуючих електричних мереж.\n\nЗа письмовим зверненням замовника центральний орган виконавчої влади, що реалізує державну політику у сфері нагляду (контролю) в галузі електроенергетики, надає висновок щодо технічної обґрунтованості наданих ОСР технічних умов на приєднання замовників та їх відповідності чинним стандартам, нормам і правилам.\n\nУкладення договору про надання послуг з розподілу електричної енергії та підключення електроустановки замовника здійснюється за умови дотримання вимог ПОЕМ .\n\nПісля усунення порушень вимог ПОЕМ ОСР оформляє письмову довідку про усунення порушень ПОЕМ із зазначенням здійснених заходів щодо усунення порушень.\n\n{Пункт 4.1.8 глави 4.1 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 1209 від 24.06.2020 }\n\n4.1.9. Послуга з приєднання електроустановок замовника до системи розподілу є платною послугою та надається ОСР відповідно до умов договору про приєднання.\n\n{Пу нкт 4.1.9 глави 4.1 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 2595 від 03.12.2019 }\n\n4.1.10. Якщо в межах території, на якій розташовані електроустановки або передбачається будівництво нових електроустановок замовника здійснюють свою діяльність декілька ОСР, замовник може обрати будь-якого ОСР для отримання послуги з приєднання.\n\n4.1.11. Особливості приєднання електроустановок замовника до електричних мереж суб'єкта господарювання або власника електричних мереж, який не є споживачем електричної енергії (крім ОСР та виробників електричної енергії).\n\n{Пу нкт 4.1.11 глави 4.1 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 2 від 10.01.2024 }\n\n4.1.11.1. Суб'єкт господарювання (споживач електричної енергії) має право за зверненням замовника погодити приєднання електроустановок замовника до власних електричних мереж в таких випадках:\n\nу рахунок зменшення величини договірної потужності споживання за договором споживача про надання послуг з розподілу електричної енергії на напрузі приєднання власних струмоприймачів суб'єкта господарювання, що не перевищує 20 кВ, у разі приєднання електроустановок замовника, призначених для споживання (включаючи електроустановки на власні потреби електроустановок, призначених для виробництва електричної енергії). У разі приєднання електроустановок одиничною потужністю не більше 100 Вт (на рівні напруги 220 В), але сумарною встановленою потужністю не більше 1 кВт на одного замовника, зменшення величини договірної потужності суб'єкта господарювання не вимагається;\n\n{Абзац другий пункту 4.1.11.1 пункту 4.1.11 глави 4.1 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 2 від 10.01.2024 }\n\nу рахунок зменшення величини договірної потужності споживання за договором споживача про надання послуг з розподілу електричної енергії суб'єкта господарювання у разі приєднання УЗЕ замовника замовленою сумарною, з урахуванням існуючої потужності генерації та УЗЕ в мережах основного споживача, до приєднання потужністю до 1 МВт (та напругою в точці приєднання, що не перевищує 20 кВ);\n\n{Абзац третій пункту 4.1.11.1 пункту 4.1.11 глави 4.1 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 2 від 10.01.2024 }\n\nу межах договірної потужності споживання цього суб'єкта за договором споживача про надання послуг з розподілу електричної енергії у відповідний період доби на напрузі приєднання власних струмоприймачів суб'єкта господарювання, що не перевищує 20 кВ, у разі приєднання електроустановок замовника, призначених для споживання;\n\n{Абзац четвертий пункту 4.1.11.1 пункту 4.1.11 глави 4.1 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 2 від 10.01.2024 }\n\nу межах договірної потужності споживання цього суб'єкта за договором споживача про надання послуг з розподілу електричної енергії у разі підключення електроустановок, призначених для виробництва електричної енергії замовленою сумарною, з урахуванням існуючої потужності генерації в мережах основного споживача, до приєднання потужністю до 1 МВт (та напругою в точці приєднання, що не перевищує 20 кВ). У цьому випадку зменшення суб'єктом господарювання величини договірної потужності за договором про надання послуг з розподілу електричної енергії не вимагається.\n\n{Абзац п'ятий пункту 4.1.11.1 пункту 4.1.11 глави 4.1 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 2 від 10.01.2024 }\n\nЗ метою погодження приєднання об'єкта (електроустановок) замовника до електричних мереж суб'єкта господарювання замовник звертається до цього суб'єкта із заявою про приєднання електроустановки певної потужності за типовою формою, наведеною в додатку 3 до цього Кодексу (далі - заява про приєднання). До заяви про приєднання додаються документи відповідно до переліку, встановленого пунктом 4.4.2 глави 4.4 цього розділу.\n\nУ разі згоди на приєднання об'єкта (електроустановок) замовника до власних електричних мереж суб'єкт господарювання протягом 5 робочих днів з дня отримання заяви повідомляє листом замовника про згоду та надає відповідні технічні вимоги та/або вихідні дані.\n\nЗамовник згідно з вимогами глави 4.4 цього розділу звертається до ОСР, до електричних мереж системи розподілу якого приєднані електроустановки суб'єкта господарювання, щодо видачі проєкту договору про нестандартне приєднання і технічних умов та надає ОСР технічні вимоги та/або вихідні дані, отримані від суб'єкта господарювання.\n\nОСР протягом 10 робочих днів з дня отримання звернення видає замовнику технічні умови про нестандартне приєднання, технічні умови та технічні вимоги суб'єкту господарювання щодо організації комерційного обліку електричної енергії та забезпечення контролю дотримання суб'єктом господарювання величини дозволеної до використання потужності.\n\nЗамовник має право письмово звернутися до органу виконавчої влади, що реалізує державну політику з нагляду (контролю) в галузі електроенергетики, для отримання висновку щодо технічного обґрунтування вимог технічних умов на приєднання.\n\nПри виконанні приєднання до електричних мереж суб'єкта господарювання мають виконуватися такі умови:\n\n1) електроустановки замовника, що приєднуються, не можуть погіршувати якість електропостачання існуючих Користувачів, приєднаних у цьому енерговузлі;\n\n2) схема приєднання електроустановки до електричних мереж не може виконувати функції транзитної установки для живлення інших Користувачів;\n\n3) має бути забезпечений комерційний облік електричної енергії відповідно до вимог Кодексу комерційного обліку;\n\n4) встановлення у точці приєднання електроустановок суб'єкта господарювання (споживача електричної енергії) технічних засобів контролю, у тому числі автоматики, для недопущення відбору електричної енергії з мережі оператора системи розподілу, потужністю, що перевищує величину дозволеної (договірної) потужності в точці приєднання суб’єкта господарювання (споживача електричної енергії);\n\n{П ункт 4.1.11.1 пункту 4.1.11 глави 4.1 розділу IV доповнено новим підпунктом 4 згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\n5) суб'єкт господарювання та замовник після реалізації проєкту мають забезпечити виконання доведених завдань (виданих диспетчерських команд) щодо примусового розвантаження, АЧР тощо;\n\n6) електроустановки з виробництва електричної енергії замовника мають відповідати вимогам щодо генеруючих одиниць типу А (регулювання напруги, реактивної потужності, моніторингу показників);\n\n7) УЗЕ замовника мають відповідати вимогам щодо УЗЕ типів А1 та А2;\n\n8) замовник має погодити проєктну документацію в частині виконання технічних вимог:\n\nіз суб'єктом господарювання на відповідність технічним вимогам та/або вихідним даним;\n\nіз ОСР на відповідність технічним умовам.\n\nСуб'єкт господарювання має погодити з ОСР проєктну документацію в частині виконання технічних умов ОСР щодо організації комерційного обліку електричної енергії та забезпечення контролю дотримання суб'єктом господарювання величини дозволеної до використання потужності;\n\n9) у випадках, визначених цим розділом, суб'єкт господарювання та ОСР після погодження проєктної документації зобов'язані внести зміни до договору про надання послуг з розподілу електричної енергії в частині зменшення величини дозволеної потужності.\n\nЗамовник разом із суб'єктом господарювання забезпечує виконання проєктних рішень щодо будівництва (реконструкції, технічного переоснащення) електроустановок та обладнання електричних мереж суб'єкта господарювання, необхідних для приєднання об'єкта (електроустановок) замовника, а також повідомляє ОСР про завершення будівництва та підключення об'єкта (електроустановок) замовника.\n\nУ разі приєднання електроустановок замовника до електричних мереж суб'єкта господарювання, який не є ОСР, плата за приєднання до таких електричних мереж ОСР не нараховується.\n\nЗамовнику не може бути надана послуга з приєднання від електричних мереж суб'єкта господарювання, який не є ОСР, згідно з вимогами цього пункту електроустановок об'єктів (будівель), що належать до житлового фонду, призначених та придатних для постійного або тимчасового проживання в них (крім зміни технічних параметрів існуючих користувачів системи розподілу та (або) приєднання об'єктів (будівель) індивідуального побутового споживача, що належать до житлового фонду).\n\n{Абзац підпункту 4.1.11.1 пункту 4.1.11 глави 4.1 із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1713 від 09.10.2024 }\n\n4.1.11.2. Власник електричних мереж, який є юридичною особою або фізичною особою-підприємцем, та не є споживачем електричної енергії (крім ОСР) або виробником електричної енергії (далі - власник), має право за зверненням замовника погодити приєднання електроустановок замовника до власних електричних мереж на напрузі не вище 20 кВ за процедурою нестандартного приєднання.\n\n{Абзац перший пункту 4.1.11.2 пункту 4.1.11 глави 4.1 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 2 від 10.01.2024 }\n\nЗ метою погодження приєднання об'єкта (електроустановок) замовника до електричних мереж власника замовник звертається до власника із заявою про приєднання. До заяви про приєднання додаються документи відповідно до переліку, встановленого пунктом 4.4.2 глави 4.4 цього розділу.\n\nУ разі згоди на приєднання об'єкта (електроустановок) замовника до електричних мереж власника власник протягом 5 робочих днів з дня отримання заяви про приєднання письмово повідомляє замовника про свою згоду та надає відповідні технічні вимоги та/або вихідні дані із зазначенням власних реквізитів/даних.\n\nТехнічні вимоги власника мають, зокрема:\n\nвраховувати розрахунок пропускної здатності електричних мереж власника в точці приєднання;\n\nмістити вимоги щодо улаштування вузла комерційного обліку електричної енергії;\n\nмістити обсяги будівництва лінійної частини приєднання до точки приєднання електроустановок замовника.\n\nЗамовник згідно з вимогами глави 4.4 цього розділу звертається до ОСР, до електричних мереж системи розподілу якого приєднані електричні мережі власника, щодо видачі проєкту багатостороннього договору про приєднання та надає ОСР технічні вимоги та/або вихідні дані, отримані від власника електричних мереж.\n\nОСР протягом 10 робочих днів з дня отримання звернення видає замовнику проєкт багатостороннього договору про приєднання і проєкт технічних умов, які враховують технічні вимоги та/або вихідні дані, отримані від власника електричних мереж, вимоги ОСР, виконання яких в електричних мережах ОСР необхідно для забезпечення технічної можливості приєднання, а також вимоги щодо організації комерційного обліку електричної енергії та забезпечення контролю дотримання дозволеної до використання потужності.\n\nЗамовник має право письмово звернутися до органу виконавчої влади, що реалізує державну політику з нагляду (контролю) в галузі електроенергетики, для отримання висновку щодо технічного обґрунтування вимог технічних умов на приєднання.\n\nПри виконанні приєднання до електричних мереж іншого власника мають виконуватися такі умови:\n\n1) електроустановки замовника, що приєднуються, не можуть погіршувати якість електропостачання існуючих Користувачів, приєднаних у цьому енерговузлі;\n\n2) схема приєднання електроустановки до електричних мереж не може виконувати функції транзитної установки для живлення інших Користувачів;\n\n3) має бути забезпечений комерційний облік електричної енергії відповідно до вимог Кодексу комерційного обліку;\n\n4) власник електричних мереж та замовник після реалізації проєкту мають забезпечити виконання доведених завдань (виданих диспетчерських команд) щодо примусового розвантаження, АЧР тощо;\n\n5) електроустановки замовника, призначені для виробництва електричної енергії, мають відповідати вимогам щодо генеруючих одиниць типу А (регулювання напруги, реактивної потужності, моніторингу показників);\n\n6) замовник має погодити проєктну документацію в частині виконання технічних вимог:\n\nіз власником електричних мереж на відповідність технічним вимогам та/або вихідним даним;\n\nіз ОСР на відповідність технічним умовам у цілому.\n\nЗамовник разом із власником електричних мереж забезпечують виконання проєктних рішень щодо будівництва (реконструкції, технічного переоснащення) електроустановок та обладнання електричних мереж цього власника, необхідних для приєднання об'єкта (електроустановок) замовника. Про завершення будівництва та готовність до підключення об'єкта (електроустановок) замовник повідомляє ОСР. Підключення об'єкта здійснюється Власником після отримання замовником від ОСР паспорта точки обліку.\n\nЗамовнику нараховується плата за надання послуги з приєднання, яка зазначається в багатосторонньому договорі про приєднання та включає складову плати за реконструкцію/будівництво електричних мереж систем розподілу, яка визначається як добуток величини замовленої до приєднання потужності та ставки плати за нестандартне приєднання потужності відповідного рівня напруги, на якому приєднуються електроустановки замовника.\n\nОператор системи розподілу до завершення надання замовнику послуги з приєднання має створити резерв величини заявленої до приєднання потужності.\n\nТочка приєднання електроустановок замовника, у разі приєднання відповідно до пункту 4.1.11.2 глави 4.1 цього розділу, має бути розташована в існуючих мережах Власника.\n\n{П ункт 4.1.11 глави 4.1 розділу IV в редакції Постанов Національної комісії, що здійснює державне регулювання у сферах енергетики та комунальних послуг № 2595 від 03.12.2019 , № 717 від 28.04.2021 , № 1369 від 01.11.2022 }\n\n4.1.12. Споживач має право без погодження з ОСР та укладення договору про приєднання в межах дозволеної йому до використання потужності підключити власні струмоприймачі (у тому числі електрозарядні станції) або струмоприймачі організації, яка виконує роботи або надає послуги цьому суб’єкту господарювання за договором на його території.\n\n{Пункт 4.1.12 глави 4.1 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\nАктивний споживач має право без погодження з ОСР та укладення договору про приєднання приєднувати до власних електричних мереж генеруючі установки, що належать третім особам та призначені для виробництва електричної енергії з альтернативних джерел енергії, та установки зберігання енергії, що належать третім особам, із встановленою потужністю, кожна з яких (сумарно генеруючі установки, що належать третім особам, та сумарно установки зберігання енергії, що належать третім особам) не перевищує величину дозволеної (договірної) потужності електроустановок такого споживача за мінусом величини встановленої потужності власних генеруючих установок та установок зберігання енергії такого споживача відповідно, та за умови, що весь обсяг виробленої такими генеруючими установками, що належать третім особам, електричної енергії придбавається споживачем, та весь обсяг відбору/відпуску електричної енергії установками зберігання енергії, що належать третім особам, купується/продається таким споживачем.\n\n{Пункт 4.1.12 глави 4.1 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 2 від 10.01.2024 }\n\n4.1.13. Приєднання електроустановок замовника на території, що підлягає комплексній забудові з індивідуальною забудовою житла (крім багатоквартирних житлових будівель) відповідно до рішень органів місцевого самоврядування, здійснюється відповідно до умов цього розділу після виконання ОСР, який здійснює на цій території ліцензовану діяльність, електрифікації території, що підлягає комплексній забудові, згідно з планами забудови відповідної території.\n\nЯкщо земельна ділянка або електроустановки замовника, які потрібно приєднати, знаходяться на території, електрифікованій (або території, що планується до електрифікації) іншим замовником (замовниками), ОСР не має права відмовити у приєднанні на цій підставі.\n\n{Пункт 4.1.13 глави 4.1 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\n{Пу нкт 4.1.13 глави 4.1 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 717 від 28.04.2021 }\n\n4.1.14. Функції замовника електрифікації території, що підлягає комплексній забудові, може виконувати суб’єкт, уповноважений згідно із Законом України «Про регулювання містобудівної діяльності». Замовник електрифікації має надати ОСР затверджений органами місцевої влади проєкт комплексної забудови, який має містити, зокрема:\n\nдетальний план комплексної забудови території, що підлягає електрифікації;\n\nмежі та цільове використання земельних ділянок, у тому числі визначені коридори для інженерних мереж та місця розташування об’єктів енергетики;\n\nпрогнозну максимальну потужність та вимоги щодо надійності електропостачання кожного об’єкта, розташованого на території забудови;\n\nчерги будівництва об’єктів комплексної забудови та прогнозні терміни/строки введення в експлуатацію.\n\n4.1.15. Електрифікація території, що підлягає комплексній забудові з індивідуальною забудовою житла (крім багатоквартирних житлових будівель), має бути здійснена ОСР за рахунок складової тарифу на розподіл електричної енергії шляхом включення до інвестиційної програми ОСР в установленому порядку не пізніше 2 років після узгодження проєктно-кошторисної документації та після забезпечення таких заходів:\n\n1) прийняття органом місцевого самоврядування рішення про те, що земельні ділянки майбутніх замовників розташовані на території, що підлягає комплексній забудові;\n\n2) розроблення та затвердження органом місцевого самоврядування детального плану забудови території, що підлягає комплексній забудові;\n\n3) прийняття органом місцевого самоврядування відповідних рішень про делегування ОСР функцій замовника електрифікації території, що підлягає комплексній забудові;\n\n4) надання органами місцевого самоврядування вихідних даних, у тому числі детального плану забудови території із зазначенням кількості об’єктів приєднання, розрахункової потужності кожного об’єкта згідно з вимогами державних будівельних норм та загальної розрахункової потужності;\n\n5) отримання органом місцевого самоврядування від ОСР завдання на проєктування та вихідних даних для проєктування;\n\n6) надання органами місцевого самоврядування передпроєктних рішень розташування електричних мереж та узгодження їх з ОСР;\n\n7) оформлення прав користування (власності) на земельні ділянки під об’єкти електроенергетики на користь ОСР;\n\n8) надання органами місцевого самоврядування з урахуванням потужності об’єктів відповідно до державних будівельних норм та надання ОСР проєктно-кошторисної документації, погодженої з усіма заінтересованими сторонами.\n\nТериторія вважається електрифікованою, якщо хоча б один об'єкт, розташований на земельній ділянці, яка перебуває в межах території, що підлягає комплексній забудові, приєднаний до електричних мереж цього ОСР відповідно до вимог законодавства, що регулює відносини, які виникають під час приєднання новозбудованих, реконструйованих чи технічно переоснащених електроустановок замовників до електричних мереж, чинного на дату здійснення такого приєднання (після 01 січня 2013 року).\n\nОб'єкти всіх замовників на інших земельних ділянках у межах цієї території мають бути приєднані ОСР відповідно до вимог цього розділу залежно від типу приєднання.\n\nЗа наявності інформації від органів місцевого самоврядування про розроблення або затвердження детального плану території, що підлягає комплексній забудові, ОСР може інформувати замовника про можливість отримання ним послуги з приєднання до електричних мереж після електрифікації такої території у спосіб, зазначений у главі 4.4 цього розділу.\n\n{П ункт 4.1.15 глави 4.1 розділу IV в редакції Постанов Національної комісії, що здійснює державне регулювання у сферах енергетики та комунальних послуг № 2595 від 03.12.2019 , № 717 від 28.04.2021 }\n\n4.1.16. Точки приєднання окремих об’єктів на території, що підлягає комплексній забудові, встановлюються на межах їх земельних ділянок, які є складовими частинами території, що підлягає комплексній забудові, та/або за згодою замовника на електроустановках об’єктів замовників, які розташовані на такій території.\n\n4.1.17. У випадку здійснення ОСР електрифікації території, що підлягає комплексній забудові, всі електричні мережі залишаються у власності ОСР, на території здійснення ліцензованої діяльності якого розташована територія комплексної забудови.\n\n4.1.18. Точка приєднання електроустановок замовника має бути розташована на межі земельної ділянки замовника або, за згодою замовника, на території цієї земельної ділянки. Точка приєднання електроустановок замовника зазначається в договорі про приєднання.\n\nТочка приєднання технічних засобів електронних комунікацій, що не пов’язані із власністю або володінням земельною ділянкою, розташованих на елементах інфраструктури об’єктів електроенергетики, визначається сторонами в межах цього елемента.\n\n{Абзац другий пункту 4.1.18 глави 4.1 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 2187 від 23.12.2025 }\n\nТочка приєднання електроустановок багатоквартирного житлового будинку, призначеного для постійного або тимчасового проживання населення, має бути на рівні напруги до 1000 В на наконечниках кабелів живлення або на ввідних клемах першого комутаційного апарату, приєднаних до ввідних клем першого комутаційного апарату з апаратами захисту, встановленого у ввідно-розподільному пристрої житлового будинку.\n\n{Пункт 4.1.18 глави 4.1 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\nЗамовник під час звернення до ОСР із заявою про приєднання зазначає кількість та місце розташування точок приєднання для електрозабезпечення струмоприймачів багатоквартирного житлового будинку та/або житлового комплексу як об’єкта архітектури в цілому (у тому числі на графічних матеріалах).\n\n{Пункт 4.1.18 глави 4.1 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1494 від 15.08.2023 }\n\n4.1.19. На підставі заяви замовника про приєднання електроустановки певної потужності ОСР визначає точки забезпечення потужності виходячи зі структури електричних мереж та навантаження в зоні можливого приєднання з урахуванням резерву потужності за укладеними договорами про приєднання та з урахуванням замовленої категорійності з надійності електропостачання.\n\nДля визначення приєднання (стандартне/нестандартне) враховується найкоротша відстань (по прямій лінії) від прогнозованої точки приєднання електроустановок замовника до найближчої точки в існуючих (діючих) електричних мережах (повітряна лінія, трансформаторна підстанція або розподільний пункт), що збігається із рівнем напруги в точці приєднання.\n\nПри визначенні приєднання (стандартне/нестандартне) та/або ступеня потужності стандартного приєднання у випадку збільшення потужності існуючого споживача за величину потужності приймається загальна величина потужності електроустановок замовника, включаючи дозволену потужність з урахуванням потужності субспоживачів.\n\nДля визначення відстані, відповідно до якої здійснюється розрахунок плати за лінійну частину приєднання при нестандартному приєднанні, що здійснюється за процедурою «під ключ», вимірюється найкоротша відстань по прямій лінії від прогнозованої точки приєднання електроустановок замовника до найближчої точки в існуючих (діючих) електричних мережах (повітряна лінія, трансформаторна підстанція або розподільний пункт), рівня напруги в точці приєднання, яка визначається відповідно до величини максимальної розрахункової (прогнозованої) потужності з урахуванням замовленої до приєднання та існуючої дозволеної потужності, що поділяються на такі блоки:\n\nблок 1: до 50 кВт включно – до повітряної лінії, розподільчого пункту та/або трансформаторної підстанції відповідно до вказаного в заяві про приєднання рівня напруги в точці приєднання;\n\nблок 2: від 50 кВт до 1000 кВт включно – до повітряної лінії електропередачі, розподільчого пункту та/або трансформаторної підстанції відповідно до вказаного в заяві про приєднання рівня напруги в точці приєднання, але не нижче 10 (6, 20) кВ;\n\nблок 3: від 1000 кВт до 5000 кВт включно – до розподільчого пункту, відповідно до вказаного в заяві про приєднання рівня напруги в точці приєднання, але не нижче 10 (6, 20) кВ, та/або трансформаторної підстанції відповідно до вказаного в заяві про приєднання рівня напруги в точці приєднання, але не нижче 20 кВ;\n\nблок 4: від 5000 кВт – до трансформаторної підстанції відповідно до вказаного в заяві про приєднання рівня напруги в точці приєднання, але не нижче 35 кВ.\n\nУ разі зазначення замовником у заяві про приєднання величини напруги у точці приєднання, що не відповідає величині замовленої до приєднання потужності згідно з блоками, визначеними у цьому пункті, ОСР розраховує вартість складової плати за створення лінійної частини нестандартного приєднання з урахуванням напруги в точці приєднання, що відповідає блокам, визначеним у цьому пункті.\n\nОСР у технічних умовах зазначає величину напруги в точці приєднання відповідно до вказаної Замовником величини напруги у заяві про приєднання.\n\nУ разі збільшення Замовником величини дозволеної до використання потужності нарахування складової плати за створення лінійної частини приєднання не здійснюється, якщо величина максимальної розрахункової (прогнозованої) потужності (замовлена до приєднання потужність з урахуванням існуючої дозволеної до використання) та величина існуючої дозволеної до використання потужності знаходяться в межах одного підблока з кроком 50 кВт (для блока з потужністю від 50 до 1000 кВт), з кроком 100 кВт (для блока з потужністю від 1000 до 5000 кВт) та з кроком 500 кВт (для блока з потужністю від 5000 кВт).\n\nДля визначення відстані, відповідно до якої здійснюється розрахунок плати за лінійну частину приєднання (при нестандартному приєднанні, що здійснюється за процедурою «під ключ») у випадку приєднання електроустановок I або II категорій надійності, відстань має визначатись як сумарна найкоротша відстань по прямій лінії від точки (точок) приєднання електроустановок замовника до найближчих двох точок в існуючих (діючих) електричних мережах (повітряна лінія, трансформаторна підстанція або розподільний пункт) оператора системи розподілу (ступеня напруги, що відповідає ступеню напруги в точці приєднання), від яких забезпечується замовлена категорія надійності електропостачання електроустановок замовника з урахуванням умов по величині максимального розрахункової (прогнозованої) потужності.\n\n{П ункт 4.1.19 глави 4.1 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\n4.1.20. При проєктуванні лінійної частини нестандартного приєднання замовником ОСР має визначити найближчу точку в його існуючих мережах (повітряна лінія, трансформаторна підстанція або розподільний пункт), від якої має бути забезпечено замовником проєктування лінійної частини нестандартного приєднання (нове будівництво ліній електропередавання).\n\nЯкщо за нормами проєктування для забезпечення приєднання електроустановок замовника на заявленій ним напрузі 0,4-35 кВ необхідно здійснити нове будівництво лінії електропередавання напругою 10 - 110 (150) кВ та трансформаторної підстанції, технічні умови для розробки проєкту лінійної частини приєднання можуть містити вимогу щодо нового будівництва ліній електропередавання наступного ступеня напруги та трансформаторної підстанції. У цьому випадку вартість послуг з проєктування, землевідведення, виконання будівельно-монтажних робіт трансформаторної підстанції визначається окремо в проєктно-кошторисній документації та не включається в оплату замовником вартості лінійної частини приєднання.\n\nВключення до технічних умов вимоги замовнику щодо проєктування робіт з реконструкції, технічного переоснащення існуючих мереж ОСР заборонено.\n\nУ разі незгоди замовника із запропонованою ОСР найближчою точкою в існуючих електричних мережах, від якої має бути забезпечена потреба замовника в заявленій потужності та/або замовник має намір здійснити проєктування лінійної частини приєднання з іншої точки в існуючих електричних мережах ОСР, замовник має право розробити ТЕО вибору схеми приєднання. ТЕО розробляється за рахунок замовника, вихідні дані для розробки ТЕО надаються ОСР безкоштовно протягом 10 робочих днів з дня отримання звернення замовника.\n\n{Пункт 4.1.20 глави 4.1 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 1494 від 15.08.2023 }\n\n4.1.21. ОСР забезпечує безоплатну видачу технічних умов на приєднання, які містять вимоги щодо:\n\nпроєктування електричних мереж внутрішнього електрозабезпечення електроустановок замовника (у межах земельної ділянки замовника), безпеки електропостачання та влаштування вузла комерційного обліку електричної енергії (у випадку стандартного приєднання);\n\nпроєктування та будівництва, реконструкції та/або технічного переоснащення електричних мереж електрозабезпечення електроустановок замовника (до точки приєднання електроустановок замовника), а також проєктування електричних мереж внутрішнього електрозабезпечення електроустановок замовника (у межах земельної ділянки замовника), безпеки електропостачання та влаштування вузла комерційного обліку електричної енергії (у випадку нестандартного приєднання «під ключ»);\n\nпроєктування та будівництва електричних мереж лінійної частини приєднання, а також щодо проєктування електричних мереж внутрішнього електрозабезпечення електроустановок замовника (у межах земельної ділянки замовника), безпеки електропостачання та влаштування вузла комерційного обліку електричної енергії (у випадку проєктування замовником лінійної частини при нестандартному приєднанні).\n\n4.1.22. Для тимчасових (сезонних) об’єктів (пересувні розважальні заклади, тимчасові споруди для здійснення господарської діяльності, бурові, земснаряди тощо) точки приєднання визначаються у діючих (вже існуючих) електричних мережах (об’єктах) власника мереж (ОСР) та повинні збігатись з точками забезпечення потужності. Приєднання таких об’єктів здійснюється на визначений договором про приєднання строк відповідно до цього розділу без здійснення плати за приєднання. Строк обмежується 180 календарними днями або обґрунтованим на підставі відповідного проєкту строком здійснення діяльності з розробки, видобутку корисних копалин тощо.\n\nПідключення тимчасових (сезонних) об’єктів до електричної мережі здійснюється після оплати послуг за підключення, підготовку технічних умов на приєднання.\n\n{Абзац другий п ункту 4.1.22 глави 4.1 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 2595 від 03.12.2019 }\n\nТимчасові споруди для здійснення підприємницької діяльності приєднуються з урахуванням умов, визначених договором про приєднання, та вимог цього розділу. Якщо паспортом прив’язки передбачено розміщення такої споруди протягом 180 календарних днів і більше, приєднання такої тимчасової споруди ОСР здійснює на загальних засадах. Строк приєднання таких тимчасових споруд не може перевищувати строк, визначений паспортом прив’язки такої споруди.\n\n4.1.23. Приєднання до електричних мереж ОСР будівельних струмоприймачів замовника або підрядної організації, які планується використати для будівництва, виконується відповідно до вимог цього розділу. Точка приєднання будівельних струмоприймачів має бути розташована в діючих (вже існуючих) електричних мережах (об’єктах) ОСР та збігатись із точкою забезпечення потужності, замовленої до приєднання будівельних струмоприймачів.\n\nПриєднання будівельних струмоприймачів здійснюється в установленому цим розділом порядку без справляння плати за приєднання.\n\n{П ункт 4.1.23 глави 4.1 розділу IV доповнено новим абзацом другим згідно з Постановою Національної комісії, що здійснює державне регулювання у сферах енергетики та комунальних послуг № 2595 від 03.12.2019 }\n\nСтрок дії договору про надання послуги з розподілу електричної енергії для живлення будівельних струмоприймачів замовника не може перевищувати визначений проєктом забудови строк будівництва об’єкта (черги).\n\nПідключення будівельних струмоприймачів замовника здійснюється відповідно до укладеного договору про нестандартне приєднання об'єкта забудови з визначенням строків та черговості його будівництва після оплати послуг за підготовку та видачу технічних умов на приєднання та підключення, а також після надання ОСР документів, що підтверджують укладення замовником відповідних договорів (або внесення змін до діючих договорів) згідно з вимогами, встановленими на роздрібному ринку електричної енергії, та документів, що підтверджують отримання замовником послуги з улаштування вузла комерційного обліку електричної енергії відповідно до вимог Кодексу комерційного обліку .\n\n{Абзац четвертий п ункту 4.1.23 глави 4.1 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 2595 від 03.12.2019 }\n\nТехнічні умови та технічне завдання на проєктування є чинними до завершення будівництва, реконструкції та/або технічного переоснащення електроустановок зовнішнього інженерного забезпечення та мереж внутрішнього електрозабезпечення та об’єкта замовника відповідно до умов договору про приєднання.\n\nЗа ініціативою замовника об’єкта забудови будівельні струмоприймачі можуть бути заживлені від електроустановок інженерного (зовнішнього) електрозабезпечення об’єкта забудови після реалізації проєкту зовнішнього електропостачання об’єкта забудови. У цьому випадку видаються одні технічні умови на приєднання об’єкта забудови та будівельних струмоприймачів. Приєднання прийнятого в експлуатацію об’єкта забудови здійснюється на загальних засадах.\n\nВимоги щодо умов приєднання до електричних мереж ОСР будівельних струмоприймачів замовника або його підрядної організації, що планується використовувати для будівництва (реконструкції) об'єкта замовника, є невід'ємною складовою частиною технічних умов та договору про приєднання електроустановок замовника до електричних мереж за постійною схемою приєднання з урахуванням вимог цього розділу.\n\n{П ункт 4.1.23 глави 4.1 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 2595 від 03.12.2019 }\n\nЗемельна ділянка як об'єкт нерухомого майна, якому присвоєна адреса та/або кадастровий номер, може бути приєднана до електричних мереж виключно на період будівництва.\n\n{Пункт 4.1.23 глави 4.1 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\n4.1.24. У разі зміни замовника (сторони договору) до технічних умов (та всіх непублічних додатків до договору про приєднання) вносяться лише ті зміни, що стосуються зміни замовника, за умови, що він підтвердив ОСР листом-повідомленням незмінність технічних параметрів та вимог до категорії з надійності електропостачання об'єкта забудови, визначених у технічних умовах.\n\nУ випадку зміни (за ініціативою замовника) комплексу умов та вимог до інженерного забезпечення об'єкта замовника, визначених у технічних умовах, а саме типу електроустановки (споживання/генерація/зберігання), точки приєднання, рівня напруги в точці приєднання та замовленої потужності (якщо зміна потужності призводить до зміни точки забезпечення потужності або до зміни типу приєднання (стандартне/нестандартне)) у встановленому законодавством порядку відбувається розірвання існуючого договору про приєднання у порядку, визначеному пунктом 4.2.7 глави 4.2 цього розділу, та після звернення замовника із заявою про приєднання у порядку, встановленому главою 4.4 цього розділу, укладається новий договір про приєднання за цим об'єктом.\n\n{Абзац другий пункту 4.1.24 глави 4.1 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 550 від 15.04.2025 }\n\n{Пункт 4.1.24 глави 4.1 розділу IV в редакції Постанов Національної комісії, що здійснює державне регулювання у сферах енергетики та комунальних послуг № 1209 від 24.06.2020 , № 717 від 28.04.2021 }\n\n4.1.25. Для споживачів з індивідуальною забудовою житла за однією адресою у разі перерозподілу потужності між власниками (співвласниками) без зміни сумарної величини приєднаної потужності об’єкта архітектури, без зміни категорії електроустановок щодо надійності електропостачання послуга з приєднання та технічні умови не надаються. За необхідності здійснення монтажу (демонтажу) додаткових елементів електричної мережі відповідна реконструкція може здійснюватися ОСР згідно з окремим договором.\n\nНовостворений споживач (замовник зазначеного приєднання) забезпечує на загальних засадах улаштування вузла комерційного обліку електричної енергії відповідно до Кодексу комерційного обліку .\n\n4.1.26. У разі розірвання договору про надання послуг з розподілу електричної енергії ОСР здійснює технічні заходи щодо відключення та фактичного від’єднання електроустановок (об’єкта в цілому) від електричних мереж. Резервування потужності (величина потужність об’єкта зберігається) за таким об’єктом зберігається упродовж 180 календарних днів (від дати розірвання договору).\n\nУ разі звернення власника або іншого замовника (нового власника електроустановки (об’єкта)) після розірвання договору про надання послуг з розподілу електричної енергії із попереднім власником та здійснення ОСР технічних заходів щодо відключення та фактичного від’єднання електроустановок (об’єкта) від електричних мереж після 180 календарних днів від дати розірвання відповідного договору ОСР надає послугу з приєднання в порядку, визначеному цим розділом.\n\n4.1.27. У разі необхідності споживача тимчасового зменшення величини дозволеної до використання потужності електроустановки внаслідок реконструкції чи технічного переоснащення об’єкта резервування потужності за таким об’єктом відбувається впродовж 1 календарного року від дати внесення змін до договору про розподіл електричної енергії.\n\nЯкщо зменшення величини дозволеної до використання потужності електроустановки сталося через відступлення споживачем права використання потужності на користь субспоживача, право скористатися зарезервованою потужністю набувається після скасування права відступлення, узгодженого субспоживачем, та внесення відповідних змін до договорів.\n\n4.1.28. Замовник обирає на власний розсуд ОСР, який буде надавати послугу з приєднання. Для оцінки економічної доцільності може бути виконано ТЕО вибору схеми приєднання.\n\nТЕО розробляється за рахунок замовника, вихідні дані для розробки ТЕО надаються ОСР безкоштовно протягом 10 робочих днів з дня отримання звернення замовника.\n\n{П ункт 4.1.28 глави 4.1 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 2595 від 03.12.2019 }\n\n4.1.29. ОСР, який надає послугу з приєднання, при підготовці технічних умов на приєднання має забезпечити включення до них вимог (технічних заходів) ОСП, виконання яких необхідне в електричних мережах ОСП для забезпечення технічної можливості приєднання (далі - вимоги ОСП), якщо:\n\nточка забезпечення потужності розташована в мережі ОСП (підтверджена розрахунками ОСР);\n\nприєднання електроустановок замовника потребує здійснення будівництва, реконструкції чи технічного переоснащення в електричних мережах ОСР класу напруги 110 кВ і вище;\n\nприєднання електроустановок замовника із потужністю, замовленою до приєднання, 5 МВт (включно) та більше;\n\nприєднання електроустановок замовника (потужністю 1 МВт (включно) та вище) до електричних мереж ОСР 6-35 кВ, живлення яких здійснюється від підстанції (підстанцій) ОСП на цьому ж рівні напруги.\n\nОСП оприлюднює на власному офіційному вебсайті порядок та вичерпний перелік документів для отримання вимог ОСП, які мають містити:\n\nвимоги до електроустановок замовника стосовно каналів зв’язку для передачі інформації щодо обліку, телевимірювань та даних оперативно-технологічного характеру, у тому числі щодо показників якості електричної енергії;\n\nвимоги до електроустановок ОСП у частині організації релейного захисту та протиаварійної автоматики;\n\nвимоги чинних нормативно-технічних документів у частині забезпечення критеріїв видачі/споживання потужності з відповідним обґрунтуванням.\n\nОСП протягом 10 робочих днів від дати звернення ОСР має надати вимоги ОСП (за наявності).\n\nВимоги ОСП включаються ОСР до технічних умов на приєднання в розділі «Вимоги до електроустановок ОСП».\n\nОСР, який надає послугу з приєднання, при підготовці технічних умов на приєднання має забезпечити включення вимог (технічних заходів) інших суб’єктів господарювання (крім ОСП), виконання яких необхідне в електричних мережах інших суб’єктів господарювання (крім ОСП) для забезпечення технічної можливості приєднання (далі - вимоги інших суб’єктів господарювання (крім ОСП)), якщо:\n\nточка забезпечення потужності розташована в мережах інших суб’єктів господарювання (крім ОСП), що підтверджується розрахунками ОСР;\n\nу схемі електрозабезпечення від точки забезпечення потужності до точки приєднання замовника присутні мережі інших суб’єктів господарювання (крім ОСП) напругою 20 кВ та вище.\n\nДля отримання вимог інших суб’єктів господарювання (крім ОСП) ОСР надає іншим суб’єктам господарювання копію заяви замовника про приєднання до електричних мереж ОСР і проєкт технічних умов на приєднання.\n\nІнші суб’єкти господарювання (крім ОСП) протягом 10 робочих днів від дати звернення ОСР мають надати вимоги інших суб’єктів господарювання (крім ОСП) (за наявності).\n\nВимоги інших суб’єктів господарювання (крім ОСП) включаються ОСР до технічних умов на приєднання в розділі «Вимоги до електроустановок інших суб’єктів господарювання (крім ОСП)».\n\nЗамовник на підставі отриманих технічних умов на приєднання забезпечує розроблення проєктної документації на будівництво, реконструкцію та/або технічне переоснащення електричних мереж ОСП та/або інших суб’єктів господарювання (крім ОСП), її узгодження з ОСП та/або іншими суб’єктами господарювання (крім ОСП) та здійснює заходи щодо відведення земельних ділянок для розміщення відповідних об'єктів електроенергетики.\n\nВиконавцем технічних заходів, визначених у розділі «Вимоги до електроустановок ОСР», технічних умов на приєднання, а також лінійної частини приєднання є ОСР.\n\nВиконавцем технічних заходів, визначених у розділі «Вимоги до електроустановок ОСП», технічних умов на приєднання є ОСП.\n\nВиконавцем технічних заходів, визначених у розділі «Вимоги до електроустановок інших суб’єктів господарювання (крім ОСП)», технічних умов на приєднання є, відповідно, інші суб’єкти господарювання (крім ОСП).\n\nПослуга з приєднання надається ОСР на підставі багатостороннього договору про приєднання.\n\nІстотними умовами такого договору мають бути:\n\nтерміни виконання робіт, визначені згідно з пунктом 4.3.3 глави 4.3 цього розділу (залежно від величини заявленої до приєднання потужності електроустановок замовника), з урахуванням термінів виконання робіт, розроблених замовником ПКД;\n\nвідповідальність сторін за невиконання зобов’язань за договором про приєднання та технічних заходів, визначених у технічних умовах;\n\nплата Замовника за послугу з приєднання, яка передбачає:\n\nскладову плати за реконструкцію/будівництво електричних мереж систем розподілу, яка визначається як добуток величини замовленої до приєднання потужності, ставки плати за нестандартне приєднання потужності та складової плати за створення електричних мереж системи розподілу лінійної частини приєднання;\n\nскладову плати за реконструкцію/будівництво електричних мереж системи передачі, яка визначається згідно з узгодженою проєктно-кошторисною документацією;\n\nскладову плати за реконструкцію/будівництво електричних мереж інших суб’єктів господарювання, яка визначається згідно з узгодженою проєктно-кошторисною документацією.\n\nЗа письмовим зверненням замовника та/або ОСР центральний орган виконавчої влади, що реалізує державну політику у сфері нагляду (контролю) в галузі електроенергетики, надає висновок щодо технічної обґрунтованості наданих ОСР технічних умов, у тому числі наданих ОСП та(або) іншими суб’єктами господарювання вимог до технічних умов замовників, та відповідності їх чинним стандартам, нормам і правилам.\n\n{П ункт 4.1.29 глави 4.1 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 1209 від 24.06.2020 }\n\n4.1.30. Якщо для виконання заходів з розвитку мережі системи розподілу, що передбачені у ПРСР, виникає необхідність будівництва, реконструкції та/або технічного переоснащення в мережі ОСП, то ОСР має узгодити з ОСП технічне завдання на проєктування таких заходів.\n\n{П ункт 4.1.30 глави 4.1 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 1209 від 24.06.2020 }\n\n4.1.31. Якщо для виконання заходів з розвитку мережі системи розподілу, що передбачені у ПРСР, виникає необхідність будівництва, реконструкції та/або технічного переоснащення в мережах іншого суб'єкта господарювання (крім ОСП), то ОСР має узгодити технічне завдання на проєктування таких заходів.\n\n{П ункт 4.1.31 глави 4.1 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 1209 від 24.06.2020 }\n\n4.1.32. Послуга з приєднання до електричних мереж ОСР не включає послугу із забезпечення влаштування комерційного обліку електричної енергії, яка надається постачальниками послуг комерційного обліку відповідно до Кодексу комерційного обліку .\n\nОСР не має права відмовити учасникам ринку у наданні послуг комерційного обліку електричної енергії на території здійснення своєї ліцензованої діяльності.\n\n4.1.33. На об’єкті електроенергетики, у тому числі на введених в експлуатацію чергах будівництва електричних станцій (пускових комплексах), що виробляє електричну енергію з альтернативних джерел енергії (крім доменного та коксівного газів, а з використанням гідроенергії - лише мікро-, міні- та малими гідроелектростанціями), має бути встановлений окремий комерційний облік за кожною чергою (пусковим комплексом) та/або установкою, для яких застосовується окремий коефіцієнт «зеленого» тарифу.\n\n4.1.34. Якщо у приватному домогосподарстві встановлюються генеруючі установки, призначені для виробництва електричної енергії з енергії сонячного випромінювання та енергії вітру, окремий комерційний облік встановлюється для кожного виду установок, для яких застосовується окремий коефіцієнт «зеленого» тарифу.\n\n4.1.35. Сумарна величина потужності встановлених у активного споживача окремо генеруючих установок, призначених для виробництва електричної енергії, та окремо установок зберігання енергії із можливістю відпуску електричної енергії в електричну мережу ОСР та його користувачів не може перевищувати потужність, дозволену до використання згідно з договором споживача про надання послуг з розподілу електричної енергії в межах потужності таких установок, визначеної Законом України «Про альтернативні джерела енергії» та Законом України «Про ринок електричної енергії».\n\n{П ункт 4.1.35 глави 4.1 розділу IV в редакції Постанов Національної комісії, що здійснює державне регулювання у сферах енергетики та комунальних послуг № 1209 від 24.06.2020 , № 1369 від 01.11.2022 , № 2 від 10.01.2024 }\n\n4.1.36. Для отримання можливості живлення електричною енергією по прямій лінії від виробника споживач/виробник має отримати погодження Регулятора щодо будівництва та експлуатації прямої лінії.\n\nЗамовник будівництва прямої лінії надає Регулятору, зокрема:\n\n1) ТЕО, що підтверджує технічну можливість реалізації проєкту будівництва прямої лінії та доводить економічні переваги такого приєднання в порівнянні із загальним порядком приєднання, визначеним цим Кодексом;\n\n2) погодження іншої сторони приєднання по прямій лінії;\n\n3) проєкт договору про розподіл витрат на будівництво прямої лінії між сторонами;\n\n4) проєкт договору про встановлення меж експлуатаційної відповідальності та організацію експлуатації прямої лінії.\n\nПроєкт будівництва прямої лінії має забезпечувати заявлену споживачем категорію надійності постачання електричної енергії виключно прямою лінією. Установки споживача (замовника) не можуть погіршувати якість електропостачання існуючих Користувачів, приєднаних у даному вузлі.\n\nСторони забезпечують виконання проєктних рішень та повідомляють Регулятора та ОСР про завершення будівництва та підключення об’єкта замовника.\n\n4.1.37. Якщо Користувач або власник земельної ділянки має намір спорудити або реконструювати будівлі, дороги, мости, інші об'єкти архітектури, що потребує перенесення повітряних та/або підземних електричних мереж та інших об'єктів електроенергетики, Користувач або власник земельної ділянки звертається до ОСР із відповідною заявою. До заяви додається ситуаційний план об'єкта забудови. ОСР надає вихідні дані та технічні вимоги для проєктування перенесення (перевлаштування) належних йому об'єктів електроенергетики не пізніше 10 робочих днів від дня реєстрації заяви або 20 робочих днів у разі необхідності погодження технічних вимог з ОСП (у зазначений у заяві спосіб обміну інформацією).\n\nКористувач або власник земельної ділянки має розробити проєкт, у тому числі здійснити заходи в межах чинного законодавства з метою вирішення питань щодо відведення на користь ОСР земельних ділянок для розташування об'єктів електроенергетики, а ОСР - узгодити наданий Користувачем або власником земельної ділянки проєкт з оформленням технічного рішення.\n\nОСР на договірних засадах надає Користувачу або власнику земельної ділянки послугу з перенесення визначених проєктом об'єктів електроенергетики, вартість якої визначається згідно з кошторисом (який є невід'ємною частиною відповідної проєктної документації), у термін, визначений відповідно до вимог нормативних документів, що визначають строки проєктування та будівництва.\n\nВартість розроблення проєктної документації, що передається замовником ОСР, ураховується в загальній сумі вартості послуги з перенесення об'єктів електроенергетики.\n\n{П ункт 4.1.37 глави 4.1 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 2595 від 03.12.2019 }\n\n4.1.38. ОСР оприлюднюють та оновлюють на офіційному вебсайті всю необхідну інформацію про умови приєднання до системи розподілу, величини ставок плати за стандартне та нестандартне приєднання потужності, ставок плати за лінійну частину приєднання, інформацію про величину коефіцієнтів завантаження трансформаторних підстанцій основної мережі ОСР напругою 35-110(154) кВ (для кожної територіальної одиниці ОСР), адресу, за якою відповідно до принципу «єдиного вікна» буде здійснюватися взаємодія сторін, а також інформацію про лінії електропередавання та трансформаторні підстанції напругою 150(110)-35(20)-10(6)/0,4 кВ (із зазначенням інформації про завантаження підстанцій та резерву потужності) з прив'язкою до географічних даних у геодезичній інформаційно-технічній системі (ГІС) відповідно до вимог глави 4.10 цього розділу.\n\n{Абзац перший п ункту 4.1.38 глави 4.1 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 2595 від 03.12.2019 }\n\nОСР несуть відповідальність за своєчасність оприлюднення інформації та її достовірність.\n\n4.1.39. Приєднання до електричних мереж електроустановок (об’єкта) замовника на земельних ділянках, які розташовані на території дачних та дачно-будівельних кооперативів, садових/садівничих товариств, гаражних/гаражно-будівельних кооперативів (далі - кооператив), здійснюється з урахуванням резерву потужності зазначених організацій (у рахунок зменшення договірної потужності за договором про надання послуг з розподілу електричної енергії на напрузі приєднання власних струмоприймачів суб’єкта господарювання). У разі відсутності резерву потужності в кооперативах їх загальна потужність потребує збільшення відповідно до вимог цього розділу з виділенням замовленої потужності на електроустановку (об’єкт) замовника. Функції замовника приєднання виконує кооператив або замовник від кооперативу. Функції замовника такого приєднання можуть бути покладені на власника електроустановки (садового будинку, гаража тощо) шляхом оформлення кооперативом представництва в порядку, встановленому законодавством.\n\nПослугу з приєднання об'єктів, що приєднуються до електричних мереж ОСР вперше, у межах території кооперативу, замовник може отримати у порядку, встановленому главами 4.3 , 4.4 та 4.6 цього розділу, на підставі договору про нестандартне приєднання з проєктуванням замовником лінійної частини приєднання.\n\n{Абзац другий пункту 4.1.39 глави 4.1 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\n{Главу 4.1 розділу IV доповнено новим пунктом згідно з Постановою Національної комісії, що здійснює державне регулювання у сферах енергетики та комунальних послуг № 1209 від 24.06.2020 ; із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 717 від 28.04.2021 }\n\n4.1.40. Послуга з приєднання електроустановок квартир або вбудованих приміщень, які є частиною внутрішнього об’єкта будівлі, здійснюється шляхом замовлення в ОСР послуги з приєднання будинку/будівлі в цілому згідно з порядком, визначеним цим Кодексом, із подальшою передачею замовленої потужності на електроустановку замовника, що є частиною об’єкта архітектури, яка має визначатися у проєктній документації на такий об’єкт архітектури. Функції замовника такого приєднання можуть бути покладені власником (управителем) будинку на будь-яку особу шляхом оформлення представництва у порядку, встановленому законодавством, на укладення договору про приєднання до електричних мереж (зміну технічних параметрів) будинку в цілому.\n\n{Абзац перший пункту 4.1.40 глави 4.1 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 2 від 10.01.2024 }\n\nЗамовлена до приєднання потужність багатоквартирних житлових будинків та категорія з надійності електропостачання визначаються у проєктній документації на багатоквартирний житловий будинок на основі розрахунку навантаження об'єкта архітектури та вимог державних будівельних норм.\n\n{Абзац другий пункту 4.1.40 глави 4.1 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 1369 від 01.11.2022 ; із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 2 від 10.01.2024 }\n\nПриєднання нежитлових приміщень, які є самостійними об'єктами нерухомого майна, мають окремий вхід ззовні та відокремлені від іншого об'єкта споруди (будівлі) стінами та перекриттями або електрозарядних станцій у паркінгу (у межах визначених паркомісць, що належать замовнику на правах власності або користування), що зазначається замовником у заяві про приєднання, може здійснюватись у порядку, визначеному главами 4.3 , 4.4 та 4.6 цього розділу, на підставі договору про нестандартне приєднання з проєктуванням замовником лінійної частини приєднання.\n\n{Абзац пункту 4.1.40 глави 4.1 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\nПриєднання електрозарядної станції у паркінгу може бути виконано в межах потужності споживання (визначеної за проєктною документацією та/або добовим вимірам) житлового будинку/будівлі у відповідний період доби на напрузі приєднання власних струмоприймачів у житловому будинку/будівлі, що не перевищує 1000 В, у разі встановлення замовником відповідної автоматики. Плата за приєднання в такому випадку не здійснюється.\n\n{Абзац пункту 4.1.40 глави 4.1 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\nБалансоутримувач не має право перешкоджати при виконанні такого приєднання.\n\n{Абзац пункту 4.1.40 глави 4.1 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\n{Главу 4.1 розділу IV доповнено новим пунктом згідно з Постановою Національної комісії, що здійснює державне регулювання у сферах енергетики та комунальних послуг № 1209 від 24.06.2020 ; із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 717 від 28.04.2021 }\n\n4.1.41. ОСР не має права вимагати оплату від замовника за користування електроустановками інженерного (зовнішнього) електрозабезпечення (у тому числі елементами будівель підстанцій), що задіяне у схемі електропостачання замовника за результатом отримання останнім послуги з приєднання.\n\n{Главу 4.1 розділу IV доповнено новим пунктом згідно з Постановою Національної комісії, що здійснює державне регулювання у сферах енергетики та комунальних послуг № 1209 від 24.06.2020 }\n\n4.1.42. З метою забезпечення сталого й надійного електрозабезпечення споживачів, зокрема об’єктів критичної інфраструктури, при виникненні надзвичайних ситуацій в ОЕС України ініціатор організації енергетичного острову (далі - Ініціатор) має право звернутись до ОСР для організації енергетичного острову в порядку, визначеному главою 10.9 розділу Х цього Кодексу.\n\nІніціатором має право бути місцевий орган виконавчої влади/орган місцевого самоврядування, виробник електричної енергії на розподіленій генерації, оператор УЗЕ, ОСР, інша юридична особа.\n\nОСР на договірних засадах забезпечує здійснення організаційних та технічних заходів, необхідних для організації енергетичного острову, вартість якої визначається згідно з кошторисом (який є невід’ємною частиною відповідної проєктної документації), у термін, визначений відповідно до вимог нормативних документів, що визначають строки проєктування та будівництва.\n\nФінансування робіт з проектування, будівництва, реконструкції та/або технічного переоснащення електроустановок об’єктів системи розподілу, що беруть участь в енергетичному острові, здійснюється Ініціатором, якщо інше не визначено відповідним договором, у тому числі багатостороннім.\n\nОСР має право включити до інвестиційної програми в установленому порядку виконання робіт з автоматизації власних існуючих електричних мереж з метою електрозабезпечення об’єктів критичної інфраструктури в енергетичному острові в обсязі не більше 5 точок автоматизації на один енергетичний острів на загальну суму для всіх енергетичних островів на календарний рік, що не перевищує 1% від інвестиційної програми на відповідний рік.\n\nВартість робіт з автоматизації існуючих електричних мереж ОСР з метою електрозабезпечення об’єктів критичної інфраструктури в енергетичному острові, які включені ОСР до інвестиційної програми в установленому порядку, вилучаються з вартості здійснення організаційних та технічних заходів, необхідних для організації енергетичного острову, яка підлягає сплаті Ініціатором згідно з відповідним договором ОСР.\n\n{Главу 4.1 розділу IV доповнено новим пунктом згідно з Постановою Національної комісії, що здійснює державне регулювання у сферах енергетики та комунальних послуг № 2274 від 05.12.2023 }\n\n4.2. Стандартне приєднання\n\n4.2.1. ОСР надає послугу зі стандартного приєднання відповідно до умов договору про стандартне приєднання.\n\nСтандартне приєднання передбачає приєднання електроустановки споживача за III категорією надійності електропостачання та поділяється на чотири ступені, кожен з яких характеризується величиною напруги у точці приєднання, можливими величинами замовленої до приєднання потужності та відповідно номіналом ввідного комутаційного апарату, що встановлюється ОСР у точці приєднання.\n\n{Пункт 4.2.1. глави 4.2 розділу IV доповнено новим абзацом згідно з Постановою Постанови Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nСтандартне приєднання поділяється на такі ступені:\n\nСтупінь\n\nРівень напруги в точці приєднання, кB\n\nМожливі величини замовленої до приєднання потужності, кВт\n\nНомінали ввідних автоматичних вимикачів залежно від величин замовленої до приєднання потужності, А\n\nI ступінь\n\n0,23\n\n0,4\n\n5\n\n5\n\n25\n\n10\n\nII ступінь\n\n0,23\n\n0,23\n\n0,23\n\n0,4\n\n0,4\n\n0,4\n\n7\n\n8\n\n10\n\n8\n\n10\n\n13\n\n32\n\n40\n\n50\n\n16\n\n20\n\n25\n\nIII ступінь\n\n0,4\n\n0,4\n\n0,4\n\n16\n\n20\n\n25\n\n32\n\n40\n\n50\n\nIV ступінь\n\n0,4\n\n0,4\n\n0,4\n\n30\n\n40\n\n50\n\n63\n\n80\n\n100\n\n{Пункт 4.2.1. глави 4.2 розділу IV доповнено новим абзацом згідно з Постановою Постанови Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nУ разі зазначення замовником у заяві про приєднання величини потужності, що не передбачена таблицею, ОСР визначає для стандартного приєднання величину замовленої до приєднання потужності на рівні наступного за величиною найближчого зазначення потужності, наявної у таблиці.\n\n{Пункт 4.2.1. глави 4.2 розділу IV доповнено новим абзацом згідно з Постановою Постанови Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nМінімальний рівень потужності, яку може замовити замовник при стандартному приєднанні, становить 5 кВт. У разі вказання замовником у заяві про приєднання величини замовленої до приєднання потужності на рівні, що менше 5 кВт, таке приєднання ОСР класифікує як нестандартне та має надаватися ОСР у порядку, визначеному цим розділом.\n\n{Пункт 4.2.1. глави 4.2 розділу IV доповнено новим абзацом згідно з Постановою Постанови Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nЗамовник у заяві про приєднання може обрати лише величину замовленої до приєднання потужності, визначену в таблиці цього пункту Кодексу. ОСР під час надання послуги з приєднання встановлює замовнику в точці приєднання ввідний комутаційний апарат номіналом, що відповідає величині замовленої до приєднання потужності, згідно з таблицею цього пункту Кодексу.\n\n{Пункт 4.2.1. глави 4.2 розділу IV доповнено новим абзацом згідно з Постановою Постанови Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\n{Абзац восьмий пункту 4.2.1. глави 4.2 розділу IV виключено на підставі Постанови Національної комісії, що здійснює державне регулювання у сферах енергетики та комунальних послуг № 2187 від 23.12.2025 }\n\n{П ункт 4.2.1. глави 4.2 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 2595 від 03.12.2019 }\n\n4.2.2. Послуга зі стандартного приєднання передбачає виконання ОСР комплексу робіт, а саме:\n\n{Абзац перший пункту 4.2.2 глави 4.2 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 717 від 28.04.2021 }\n\nрозроблення технічних умов, включаючи вимоги щодо влаштування вузла комерційного обліку. У разі зміни технічних параметрів електроустановок замовників ОСР у технічних умовах зазначає вимоги до вузла комерційного обліку лише у разі, якщо існуючий вузол комерційного обліку електричної енергії не забезпечує можливості прийняття замовником у точці приєднання величини потужності, замовленої до приєднання;\n\n{Абзац другий пункту 4.2.2 глави 4.2 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nпідготовку технічного завдання на проєктування;\n\nрозроблення та узгодження з іншими заінтересованими сторонами проєктної документації на будівництво, реконструкцію та/або технічне переоснащення електричних мереж зовнішнього електрозабезпечення електроустановок замовника (до точки приєднання електроустановок замовника);\n\nздійснення, у разі необхідності, заходів щодо відведення земельних ділянок для розміщення об’єктів електроенергетики;\n\n{Абзац п’ятий пункту 4.2.2 глави 4.2 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 717 від 28.04.2021 }\n\n{Абзац шостий п ункту 4.2.2 глави 4.2 розділу IV виключено на підставі Постанови Національної комісії, що здійснює державне регулювання у сферах енергетики та комунальних послуг № 717 від 28.04.2021 }\n\nвиконання будівельно-монтажних та пусконалагоджувальних робіт.\n\n{Абзац п ункту 4.2.2 глави 4.2 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 2595 від 03.12.2019 }\n\nПослуга зі стандартного приєднання не включає послугу з влаштування комерційного обліку електричної енергії.\n\n4.2.3. Надання послуги зі стандартного приєднання передбачає:\n\nнадання замовником ОСР заяви про приєднання із зазначенням відомостей та необхідних документів, визначених у пункті 4.4.2 глави 4.4 цього розділу;\n\nвизначення типу приєднання залежно від відстані та величини потужності. Відстань визначається по прямій лінії від прогнозованої точки приєднання електроустановок замовника до найближчої точки в існуючих (діючих) електричних мережах (повітряна лінія, трансформаторна підстанція або розподільний пункт), що збігається зі ступенем напруги в точці приєднання. За величину потужності приймається загальна величина потужності електроустановок замовника разом з існуючою дозволеною потужністю. У разі недосягнення згоди щодо визначення типу приєднання сторони, у тому числі разом з представниками центрального органу виконавчої влади, що реалізує державну політику з нагляду (контролю) в галузі електроенергетики, мають на місцевості спільно провести необхідні вимірювання, на підставі яких остаточно визначається тип приєднання;\n\nпідготовку і видачу замовнику технічних умов за формою, наведеною в додатку 4 до цього Кодексу, розрахунку вартості плати за приєднання до електричних мереж та рахунку на сплату плати за приєднання;\n\nоплату замовником вартості приєднання відповідно до умов договору про приєднання;\n\nпідготовку ОСР проєкту зовнішнього електрозабезпечення;\n\nвиконання ОСР будівельних робіт в електричних мережах від точки забезпечення потужності до точки приєднання електроустановок замовника;\n\nподання ОСР робочої напруги в точку приєднання електроустановок замовника (на контактні з'єднання електричних мереж (межа балансової належності));\n\nнадання ОСР замовнику повідомлення про надання послуги з приєднання, згідно з додатком 5 до цього Кодексу, (далі - повідомлення) через особистий кабінет замовника, на електронну адресу та у разі наявності в заяві про приєднання відповідної відмітки - на поштову адресу.\n\n{Абзац дев'ятий пункту 4.2.3 глави 4.2 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 1494 від 15.08.2023 }\n\nПовідомлення має містити ідентифікатор за формою, наведеною в додатку 6 до цього Кодексу, який є унікальним набором даних (послідовністю символів), що присвоюється автоматично програмними засобами інформаційно-телекомунікаційних систем ОСР та має містити інформацію щодо номера технічних умов, дати видачі технічних умов, типу електроустановки замовника, порядкового номера ОСР, маркування територіальної одиниці ОСР, до електричних мереж якої приєднується Замовник, типу приєднання, дати видачі повідомлення про надання послуги з приєднання тощо (далі – ідентифікатор).\n\n{Пункт 4.2.3 глави 4.2 розділу IV в редакції Постанов Національної комісії, що здійснює державне регулювання у сферах енергетики та комунальних послуг № 2595 від 03.12.2019 , № 717 від 28.04.2021 }\n\n4.2.4. Максимальний (граничний) строк надання послуги зі стандартного приєднання для електроустановок замовника:\n\n{Абзац перший пункту 4.2.4 глави 4.2 розділу IV в редакції Постанов Національної комісії, що здійснює державне регулювання у сферах енергетики та комунальних послуг № 1494 від 15.08.2023 , № 1145 від 29.07.2025 }\n\nпершого ступеня потужності становить 45 календарних днів;\n\n{Абзац пункту 4.2.4 глави 4.2 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nдругого ступеня потужності становить 60 календарних днів;\n\n{Абзац пункту 4.2.4 глави 4.2 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nтретього ступеня потужності становить 75 календарних днів;\n\n{Абзац пункту 4.2.4 глави 4.2 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nчетвертого ступеня потужності становить 90 календарних днів.\n\n{Абзац пункту 4.2.4 глави 4.2 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nВизначення строку надання послуги з приєднання здійснюється, починаючи з наступного робочого дня від дня оплати замовником ОСР повної вартості приєднання або першого авансового платежу відповідно до договору про приєднання.\n\n{Абзац пункту 4.2.4 глави 4.2 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nУ разі необхідності збільшення строку надання послуги зі стандартного приєднання, для реалізації якого ОСР здійснює будівництво нових електричних мереж від точки забезпечення потужності до точки приєднання (будівництво ділянки КЛ, ПЛ (із встановленням нових опор), ТП, РП) ОСР не пізніше ніж за 10 календарних днів до закінчення строку надання послуги зі стандартного приєднання письмово через особистий кабінет замовника, на електронну адресу та у разі наявності в заяві про приєднання відповідної відмітки – на поштову адресу, повідомляє замовника про збільшення строку надання послуги зі стандартного приєднання не більше ніж на 30 календарних днів. Порушення ОСР порядку повідомлення замовника про збільшення строку надання послуги зі стандартного приєднання, визначеного в цьому абзаці, не дає ОСР права збільшити строк надання послуги за таким приєднанням. Строк надання послуги зі стандартного приєднання може бути збільшений згідно з вимогами цього абзацу у разі, якщо за таким стандартним приєднанням строк не збільшувався з інших підстав, визначених цим пунктом. Загальна сумарна кількість днів, на яку може бути збільшено строк надання послуги зі стандартного приєднання з підстав, визначених у цьому абзаці, не може перевищувати 60 календарних днів.\n\n{Абзац пункту 4.2.4 глави 4.2 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nУ разі необхідності збільшення строку надання послуги зі стандартного приєднання через затримку здійснення заходів щодо відведення земельних ділянок для розміщення відповідних об'єктів електроенергетики (затримка в погодженні власника (власників) або Користувача (Користувачів) земельної ділянки (земельних ділянок)) ОСР не пізніше ніж за 10 календарних днів до закінчення строку надання послуги з приєднання письмово через особистий кабінет замовника, на електронну адресу та у разі наявності в заяві про приєднання відповідної відмітки - на поштову адресу, повідомляє замовника про збільшення строку надання послуги зі стандартного приєднання не більше ніж на 30 календарних днів (з наданням документального підтвердження причин виникнення затримки та зазначенням найменування організацій, до яких звернувся ОСР щодо питання вирішення землевідведення з наданням копій офіційного листування). Загальна сумарна кількість днів, на яку збільшено строк надання послуги зі стандартного приєднання, не може перевищувати відповідно 240 календарних днів.\n\n{Абзац пункту 4.2.4 глави 4.2 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 717 від 28.04.2021 ; в редакції Постанови Національної комісії, що здійснює державне регулювання у сферах енергетики та комунальних послуг № 1494 від 15.08.2023 ; із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nПідтвердженням здійснення ОСР заходів щодо відведення земельних ділянок під будівництво об'єктів електроенергетики є зареєстроване в органах місцевого самоврядування клопотання про надання дозволу на розроблення проєкту землеустрою (у разі якщо земельна ділянка не сформована) або на розроблення технічної документації із землеустрою щодо встановлення меж частини земельної ділянки, на яку поширюватиметься право сервітуту або іншої землевпорядної документації (для сформованих земельних ділянок).\n\n{Пункт 4.2.4 глави 4.2 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 550 від 15.04.2025 }\n\nРезультатом здійснення заходів щодо відведення земельних ділянок під будівництво об'єктів електроенергетики є укладений договір оренди земельної ділянки та/або договір сервітуту.\n\n{Пункт 4.2.4 глави 4.2 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 550 від 15.04.2025 }\n\nОСР зобов'язаний, а замовник має право здійснювати всі можливі заходи в межах чинного законодавства з метою вирішення питання щодо відведення в установленому порядку земельних ділянок для розміщення об'єктів електроенергетики, у тому числі направлення відповідних листів до органів місцевого самоврядування та контролюючих органів, ініціювання проведення узгоджувальних нарад та робочих зустрічей в органах місцевого самоврядування за участю замовника (уповноваженого представника замовника) тощо з метою максимального прискорення здійснення заходів щодо відведення земельних ділянок для розміщення відповідних об'єктів електроенергетики.\n\nПісля завершення здійснення заходів щодо відведення земельних ділянок для розміщення відповідних об'єктів електроенергетики продовжується перебіг строку надання послуги з приєднання, встановленого умовами договору про приєднання, про що ОСР інформує замовника.\n\n{Пункт 4.2.4 глави 4.2 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 2595 від 03.12.2019 }\n\n4.2.5. ОСР здійснює розрахунок вартості плати за стандартне приєднання до електричних мереж відповідно до Методики (порядку) формування плати за приєднання до системи передачі та системи розподілу , затвердженої постановою НКРЕКП від 18 грудня 2018 року № 1965 (далі - Методика (порядок) формування плати за приєднання).\n\nОСР надає Замовнику рахунок на сплату плати за приєднання у розмірі 100 відсотків плати, визначеної у розрахунку вартості плати за приєднання до електричних мереж у випадку відсутності необхідності відведення земельних ділянок під будівництво об'єктів електроенергетики для приєднання його електроустановок. Замовник оплачує на поточний рахунок ОСР цей рахунок упродовж 20 робочих днів з дня, наступного від дати отримання технічних умов, розрахунку вартості плати за приєднання до електричних мереж та рахунку на сплату плати за приєднання.\n\nУ випадку необхідності відведення земельних ділянок під будівництво об'єктів електроенергетики для приєднання електроустановок ОСР надає замовнику рахунки на сплату плати за приєднання в такому порядку:\n\nрахунок у розмірі 20 відсотків плати, визначеної у розрахунку вартості плати за приєднання до електричних мереж. Замовник оплачує на поточний рахунок ОСР цей рахунок упродовж 20 робочих днів з дня, наступного за днем отримання технічних умов, розрахунку вартості плати за приєднання до електричних мереж та рахунку на сплату плати за приєднання;\n\nрахунок у розмірі 80 відсотків плати, визначеної у розрахунку вартості плати за приєднання до електричних мереж. Замовник сплачує на поточний рахунок ОСР цей рахунок упродовж 5 робочих днів з дня, наступного за днем узгодження з усіма заінтересованими сторонами розробленої ОСР проєктної документації щодо електричних мереж зовнішнього електрозабезпечення об'єкта замовника.\n\nУ разі якщо замовник послуги з приєднання підпадає під дію постанови Кабінету Міністрів України від 04 грудня 2019 року № 1070 «Деякі питання здійснення розпорядниками (одержувачами) бюджетних коштів попередньої оплати товарів, робіт і послуг, що закуповуються за бюджетні кошти», такий замовник має право звернутися до ОСР із заявою довільної форми щодо укладення додаткової угоди стосовно визначення іншого порядку сплати вартості надання послуги з приєднання, а саме протягом 10 робочих днів після завершення надання послуги з приєднання. У разі надходження від замовника послуги з приєднання, що підпадає під дію постанови Кабінету Міністрів України від 04 грудня 2019 року № 1070 «Деякі питання здійснення розпорядниками (одержувачами) бюджетних коштів попередньої оплати товарів, робіт і послуг, що закуповуються за бюджетні кошти», відповідного звернення ОСР має право укласти із таким замовником відповідну додаткову угоду до договору про приєднання щодо визначення іншого графіка оплати.\n\n{Пункт 4.2.5 глави 4.2 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nВнесення сторонами змін до договору про приєднання, у тому числі щодо зміни форми та порядку розрахунків вартості послуг з приєднання, що не передбачені вимогами цього пункту, заборонено.\n\n{Пункт 4.2.5 глави 4.2 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\n{Главу 4.2 розділу IV доповнено новим пунктом 4.2.5 згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\n4.2.6. У випадку отримання послуги з приєднання до електричних мереж з порушенням вимог, встановлених пунктом 4.2.4 цієї глави (у разі перевищення строку надання послуги з приєднання), замовник має право звернутися до ОСР із заявою про відшкодування коштів та сплати пені за порушення строків надання послуги з приєднання за типовою формою, наведеною в додатку 7 до цього Кодексу (далі - заява про відшкодування).\n\n{Абзац перший пункту глави 4.2 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 717 від 28.04.2021 }\n\nУ разі отримання від замовника заяви про відшкодування ОСР зобов'язаний протягом 15 робочих днів надати замовнику відповідну компенсацію або обґрунтовану відмову (з наданням підтверджуючих документів).\n\nУ випадку недосягнення згоди між сторонами договору про приєднання шляхом переговорів щодо компенсації та пені замовник має право звернутись до суду за захистом своїх порушених прав.\n\n{Розділ IV доповнено пунктом глави 4.2 згідно з Постановою Національної комісії, що здійснює державне регулювання у сферах енергетики та комунальних послуг № 2595 від 03.12.2019 }\n\n4.2.7. У разі наміру замовника розірвати договір про приєднання він може письмово звернутися до ОСР з пропозицією розірвати договір та визнати технічні умови такими, що втратили чинність.\n\nОСР протягом 20 робочих днів з дня отримання такого звернення має надати письмове обґрунтування щодо погодження (або відмови у погодженні) пропозиції припинити дію договору та направити замовнику додаткову угоду до договору щодо припинення його дії. Серед умов, у разі погодження з пропозицією, припинення договору ОСР має право зазначити необхідність компенсації йому витрат, понесених у зв’язку з оплатою ОСР послуг проєктування, землевідведення, виконання будівельно-монтажних робіт. Розмір витрат має бути розрахований ОСР на основі підтверджуючих документів щодо витрат ОСР на такі послуги та такий розрахунок має бути наданий замовнику як додаток до додаткової угоди про припинення дії договору. На письмову вимогу замовника ОСР має надати для ознайомлення оригінали підтверджуючих документів.\n\n{Розділ IV доповнено новим пунктом глави 4.2 згідно з Постановою Національної комісії, що здійснює державне регулювання у сферах енергетики та комунальних послуг № 717 від 28.04.2021 }\n\n4.3. Нестандартне приєднання\n\n4.3.1. ОСР надає послугу з нестандартного приєднання «під ключ» або нестандартного приєднання з проєктуванням лінійної частини приєднання замовником відповідно до умов договору про нестандартне приєднання, невід’ємним додатком до якого є технічні умови, що викладаються за формою, наведеною в додатку 8 до цього Кодексу.\n\nСтрок дії договору про приєднання визначається в такому договорі оператором системи розподілу з урахуванням чинності технічних умов на приєднання, а також строку, необхідного для повного виконання сторонами зобов’язань, визначених таким договором.\n\n{Пункт 4.3.1 глави 4.3 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nГраничний строк дії договору про приєднання та технічних умов на приєднання становить три роки з дати укладення такого договору та може бути продовжений на такий же загальний строк з підстав та у порядку, визначених Законом України «Про ринок електричної енергії» та цим Кодексом.\n\n{Пункт 4.3.1 глави 4.3 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nЗагальний строк чинності технічних умов та договору про приєднання не може перевищувати шість років з дня укладення договору про приєднання.\n\n{Пункт 4.3.1 глави 4.3 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nПродовження строку дії договору про приєднання здійснюється шляхом укладення між сторонами додаткової угоди.\n\n{Пункт 4.3.1 глави 4.3 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nПродовження строку дії договору про приєднання з підстав та на період, що не передбачені вимогами цього Кодексу та Закону України «Про ринок електричної енергії», забороняється.\n\n{Пункт 4.3.1 глави 4.3 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nОднією з істотних умов договору про нестандартне приєднання має бути визначена сторонами відповідальність за проєктування лінійної частини приєднання.\n\nЗамовник має право обрати серед суб’єктів господарювання, які мають право на здійснення відповідного виду діяльності згідно з вимогами законодавства, виконавця проєктних робіт для проєктування електричних мереж лінійної частини приєднання у разі будівництва електроустановок замовника потужністю 400 кВт і більше, крім надання послуг з нестандартних приєднань згідно з вимогами пунктів 4.1.7.2, 4.1.11 , 4.1.29 , 4.1.39 та 4.1.40 глави 4.1 цього розділу.\n\n{Абзац пункту 4.3.1 глави 4.3 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 1494 від 15.08.2023 ; із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nЗа результатом надання послуги з приєднання ОСР надає замовнику повідомлення про надання послуги з приєднання через особистий кабінет замовника, на електронну адресу та у разі наявності в заяві про приєднання відповідної відмітки - на поштову адресу.\n\n{Абзац пункту 4.3.1 глави 4.3 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 1494 від 15.08.2023 }\n\nПовідомлення має містити ідентифікатор.\n\nУ разі приєднання електроустановок, призначених для виробництва електричної енергії, на напрузі в точці приєднання 35 кВ і вище замовник має звернутися до ОСР із заявою про приєднання, у якій визначити технічні параметри приєднання, що відповідають вимогам СОУ-Н ЕЕ 40.1.00100227-101:2014 «Норми технологічного проектування енергетичних систем і електричних мереж 35 кВ і вище» щодо забезпечення критерію «N-1». У разі зазначення замовником у заяві про приєднання технічних параметрів приєднання, що не відповідають вимогам СОУ-Н ЕЕ 40.1.00100227-101:2014 «Норми технологічного проектування енергетичних систем і електричних мереж 35 кВ і вище» щодо забезпечення критерію «N-1», ОСР надає такому замовнику технічні умови нестандартного приєднання, розрахунок вартості плати за приєднання до електричних мереж та рахунок на сплату плати за приєднання з урахуванням вимог СОУ-Н ЕЕ 40.1.00100227-101:2014 «Норми технологічного проектування енергетичних систем і електричних мереж 35 кВ і вище» щодо забезпечення критерію «N-1», що відповідає I категорії надійності на межі балансової належності.\n\n{Пункт 4.3.1 глави 4.3 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\n{Пункт 4.3.1 глави 4.3 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 717 від 28.04.2021 }\n\n4.3.2. Послуга з нестандартного приєднання «під ключ» передбачає виконання комплексу робіт, що відповідає стандартному приєднанню та виконується за тією ж процедурою.\n\n4.3.3. Строк надання послуги з нестандартного приєднання «під ключ», становить не більше:\n\n120 календарних днів (у тому числі 30 днів для проєктування електричних мереж лінійної частини приєднання) - для замовників із заявленою до приєднання потужністю електроустановок до 160 кВт (включно);\n\n230 календарних днів (у тому числі 30 днів для проєктування електричних мереж лінійної частини приєднання) - для замовників із заявленою до приєднання потужністю електроустановок від 160 кВт до 400 кВт (включно);\n\n280 календарних днів (у тому числі 45 днів для проєктування електричних мереж лінійної частини приєднання) - для замовників із заявленою до приєднання потужністю електроустановок від 400 кВт до 1000 кВт (включно);\n\n350 календарних днів (у тому числі 60 днів для проєктування електричних мереж лінійної частини приєднання) - для замовників із заявленою до приєднання потужністю електроустановок від 1000 кВт до 5000 кВт (включно).\n\nЯкщо величина заявленої до приєднання потужності електроустановок замовника становить більше 5000 кВт, строк надання послуги з приєднання визначається з урахуванням строків виконання відповідних заходів згідно з проєктною документацію.\n\nПеребіг строку надання послуги з приєднання починається з дня, наступного за днем оплати замовником ОСР першого авансового платежу вартості послуги з приєднання до електричних мереж відповідно до умов договору про приєднання «під ключ» або першого авансового платежу вартості складової плати за створення електричних мереж лінійної частини приєднання відповідно до умов договору про приєднання з проєктуванням замовником лінійної частини приєднання.\n\n{Абзац сьомий пункту 4.3.3 глави 4.3 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 1494 від 15.08.2023 }\n\nПослуга з нестандартного приєднання з проєктуванням замовником лінійної частини приєднання надається ОСР у строки, передбачені главою 4.3 цієї глави, без урахування строку на проєктування електричних мереж лінійної частини приєднання.\n\nУ разі порушення ОСР умов зобов’язання за договором про приєднання щодо строків надання послуги з нестандартного приєднання ОСР несе відповідальність:\n\nу разі перевищення строку надання послуги з нестандартного приєднання від 30 до 60 календарних днів плата за приєднання зменшується на 10 відсотків (крім випадків, визначених Кодексом);\n\nу разі перевищення строку надання послуги з нестандартного приєднання від 60 до 120 календарних днів плата за приєднання зменшується на 20 відсотків (крім випадків, визначених Кодексом);\n\nу разі перевищення строку надання послуги з нестандартного приєднання більше ніж на 120 календарних днів ОСР зобов’язаний повернути замовнику кошти, отримані як попередня оплата (у розмірі 100 відсотків плати за приєднання), та надати послугу з приєднання електроустановок до електричних мереж безкоштовно (крім випадків, визначених цим Кодексом).\n\n{Абзац дванадцятий пункту 4.3.3 глави 4.3 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 2 від 10.01.2024 }\n\nУстановлені строки надання послуги з нестандартного приєднання можуть бути змінені за згодою сторін договору про приєднання у разі впливу істотних факторів на тривалість будівельно-монтажних робіт або з інших причин, погоджених сторонами договору про приєднання.\n\nУ разі необхідності збільшення строку надання послуги з нестандартного приєднання через затримку здійснення заходів щодо відведення земельних ділянок для розміщення відповідних об’єктів електроенергетики (затримка в погодженні власника (власників) або Користувача (Користувачів) земельної ділянки (земельних ділянок)) ОСР не пізніше ніж за 5 робочих днів до закінчення строку проєктування електричних мереж лінійної частини приєднання письмово та відповідно до вимог цього розділу повідомляє замовника про збільшення строку проєктування на 30 календарних днів (з наданням документального підтвердження причин виникнення затримки). Загальна сумарна кількість днів, на яку збільшено строк надання послуги з нестандартного приєднання, не може перевищувати 240 календарних днів.\n\n{Абзац чотирнадцятий пункту 4.3.3 глави 4.3 розділу IV із змінами, внесеними згідно з Постановами Національної комісії, що здійснює державне регулювання у сферах енергетики та комунальних послуг № 1494 від 15.08.2023 , № 1145 від 29.07.2025 }\n\nОСР зобов’язаний, а замовник має право здійснювати усі можливі заходи в межах чинного законодавства з метою вирішення питання щодо відведення в установленому порядку земельних ділянок для розміщення об’єктів електроенергетики, у тому числі направлення відповідних листів до органів місцевого самоврядування та контролюючих органів, ініціювання проведення узгоджувальних нарад та робочих зустрічей в органах місцевого самоврядування за участю замовника (уповноваженого представника замовника) тощо з метою максимального прискорення здійснення заходів щодо відведення земельних ділянок для розміщення відповідних об’єктів електроенергетики.\n\nПідтвердженням здійснення ОСР заходів щодо відведення земельних ділянок під будівництво об'єктів електроенергетики є зареєстроване в органах місцевого самоврядування клопотання про надання дозволу на розроблення проєкту землеустрою (у разі якщо земельна ділянка не сформована) або на розроблення технічної документації із землеустрою щодо встановлення меж частини земельної ділянки, на яку поширюватиметься право сервітуту або іншої землевпорядної документації (для сформованих земельних ділянок).\n\n{Пункт 4.3.3 глави 4.3 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 550 від 15.04.2025 }\n\nРезультатом здійснення заходів щодо відведення земельних ділянок під будівництво об'єктів електроенергетики є укладений договір оренди земельної ділянки та/або договір сервітуту.\n\n{Пункт 4.3.3 глави 4.3 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 550 від 15.04.2025 }\n\nПісля завершення процедури відведення земельних ділянок для розміщення відповідних об’єктів електроенергетики продовжується перебіг строку надання послуги з приєднання, встановленого умовами договору про приєднання, про що ОСР інформує замовника.\n\nТехнічні умови та технічне завдання на проєктування є чинними до завершення будівництва, реконструкції та/або технічного переоснащення електроустановок зовнішнього інженерного забезпечення та об’єкта замовника відповідно до договору про приєднання.\n\nПроєктні, будівельно-монтажні і пусконалагоджувальні роботи, пов’язані з виконанням договору про приєднання, мають виконуватися юридичними та/або фізичними особами-підприємцями, які мають право на виконання цих робіт.\n\nУ разі неможливості виконання ОСР будівельних робіт в електричних мережах від точки забезпечення потужності до точки приєднання електроустановок замовника у зв’язку з відсутністю згоди на проведення таких робіт або перешкоджанням у їх проведенні власником (уповноваженою особою, управителем) багатоквартирного будинку або кооперативом (що підтверджується документально) пеня за порушення строків виконання зобов'язання за договором про приєднання на строк з дати виникнення зазначених обставин до дати отримання такого погодження або усунення перешкод у виконанні будівельних робіт не сплачується, а плата за приєднання не підлягає зменшенню.\n\n{Пункт 4.3.3 глави 4.3 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 717 від 28.04.2021 }\n\nПеребіг строку надання послуги з приєднання, встановленого умовами договору про приєднання, продовжується з моменту отримання погодження власника (управителя) багатоквартирного будинку або кооперативу.\n\n{Пункт 4.3.3 глави 4.3 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 717 від 28.04.2021 }\n\n4.3.4. Послуга з нестандартного приєднання з проєктуванням замовником лінійної частини приєднання надається ОСР, якщо проєктування електричних мереж лінійної частини приєднання за рішенням замовника виконується обраним ним виконавцем проєктних робіт.\n\n4.3.5. Комплекс робіт, що виконується ОСР з нестандартного приєднання з проєктуванням замовником лінійної частини приєднання, відповідає стандартному приєднанню та виконується за тією ж процедурою з урахуванням наступного:\n\n1) проєктування лінійної частини приєднання вилучається з обсягу робіт, що виконуються ОСР;\n\n2) замовник розробляє, узгоджує з ОСР та іншими заінтересованими сторонами проєктну документацію на будівництво електричних мереж лінійної частини приєднання та передає її ОСР у 4 примірниках для виконання ним зобов’язань за договором про приєднання до електричних мереж;\n\n3) замовник здійснює заходи щодо відведення на користь ОСР земельних ділянок для розміщення відповідних об’єктів електроенергетики.\n\n4.3.6. ОСР проводить розрахунок вартості плати за нестандартне приєднання до електричних мереж системи розподілу з проєктуванням лінійної частини приєднання замовником до електричних мереж відповідно до Методики (порядку) формування плати за приєднання .\n\nОСР надає замовнику рахунки на сплату плати за приєднання в такому порядку:\n\nу розмірі 30 відсотків складової плати за приєднання потужності, визначеної у розрахунку вартості плати за приєднання до електричних мереж. Замовник оплачує на поточний рахунок ОСР цей рахунок упродовж 20 робочих днів з дня, наступного за днем отримання технічних умов, розрахунку вартості плати за приєднання до електричних мереж та рахунку на сплату плати за приєднання;\n\nу розмірі 50 відсотків від складової плати за приєднання потужності та 90 відсотків вартості лінійної частини приєднання, визначених у розрахунку вартості плати за приєднання до електричних мереж. У цьому випадку ОСР також актуалізує розрахунок вартості складової плати за приєднання потужності до електричних мереж за ставками, що чинні на дату актуалізації та видачі рахунку, зазначеного в цьому абзаці, та видає відповідний актуалізований рахунок на сплату плати за приєднання. Замовник оплачує на поточний рахунок ОСР цей рахунок упродовж 20 робочих днів з дня, наступного за днем отримання рахунку, який ОСР надає замовнику упродовж 5 робочих днів з дня, наступного за днем узгодження з усіма заінтересованими сторонами розробленої проєктної документації. У випадку неоплати або не повної оплати замовником вартості лінійної частини приєднання (у разі проєктування лінійної частини приєднання замовником) та/або складової плати за приєднання потужності, визначеної договором про приєднання протягом 180 календарних днів починаючи з наступного робочого дня від дати узгодження з усіма заінтересованими сторонами розробленої замовником проєктної документації, проєктна документація повторно надається на узгодження до ОСР;\n\nзалишку вартості плати за приєднання потужності та лінійної частини приєднання, разом з повідомленням про надання послуги з приєднання. Замовник сплачує отриманий рахунок на поточний рахунок ОСР упродовж 5 робочих днів з дня, наступного за днем отримання повідомленням про надання послуги з приєднання.\n\nОСР проводить розрахунок вартості плати за нестандартне приєднання до електричних мереж системи розподілу «під ключ» до електричних мереж відповідно до Методики (порядку) формування плати за приєднання .\n\nОСР надає замовнику рахунки на сплату плати за приєднання в такому порядку:\n\nу розмірі 50 відсотків складової плати за приєднання потужності, визначеної у розрахунку вартості плати за приєднання до електричних мереж. Замовник оплачує на поточний рахунок ОСР цей рахунок упродовж 20 робочих днів з дня, наступного за днем отримання технічних умов, розрахунку вартості плати за приєднання до електричних мереж та рахунку на сплату плати за приєднання;\n\nу розмірі 40 відсотків від складової плати за приєднання потужності та\n\n90 відсотків вартості лінійної частини приєднання, визначених у розрахунку вартості плати за приєднання до електричних мереж. Замовник оплачує на поточний рахунок ОСР цей рахунок упродовж 20 робочих днів з дня, наступного за днем отримання рахунку, який ОСР надає замовнику упродовж 5 робочих днів з дня, наступного за днем узгодження з усіма заінтересованими сторонами розробленої проєктної документації;\n\nзалишку вартості плати за приєднання потужності та лінійної частини приєднання разом з повідомленням про надання послуги з приєднання. Замовник сплачує отриманий рахунок на поточний рахунок ОСР упродовж 5 робочих днів з дня, наступного за днем отримання повідомленням про надання послуги з приєднання.\n\nУ разі якщо замовник послуги з приєднання підпадає під дію постанови Кабінету Міністрів України від 04 грудня 2019 року № 1070 «Деякі питання здійснення розпорядниками (одержувачами) бюджетних коштів попередньої оплати товарів, робіт і послуг, що закуповуються за бюджетні кошти», такий замовник має право звернутися до ОСР із заявою довільної форми щодо укладення додаткової угоди стосовно визначення іншого порядку сплати вартості надання послуги з приєднання, а саме протягом 10 робочих днів після завершення надання послуги з приєднання. У разі надходження від замовника послуги з приєднання, що підпадає під дію постанови Кабінету Міністрів України від 04 грудня 2019 року № 1070 «Деякі питання здійснення розпорядниками (одержувачами) бюджетних коштів попередньої оплати товарів, робіт і послуг, що закуповуються за бюджетні кошти», відповідного звернення ОСР має право укласти із таким замовником відповідну додаткову угоду до договору про приєднання щодо визначення іншого графіка оплати.\n\n{Абзац одинадцятий пункту 4.3.6 глави 4.3 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nВнесення сторонами змін до договору про приєднання, у тому числі щодо зміни форми та порядку розрахунків вартості послуг з приєднання, строку дії договору про приєднання, права замовника бути замовником робіт з проєктування обладнання електричних мереж, будівельно-монтажних, пусконалагоджувальних робіт лінійної частини приєднання та/або робіт із створення потужності, на умовах та у порядку, що не передбачені вимогами цього Кодексу та Закону України «Про ринок електричної енергії», не допускається.\n\n{Абзац пункту 4.3.6 глави 4.3 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\n{Главу 4.3 розділу IV доповнено новим пунктом 4.3.6 згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 ; в редакції Постанови Національної комісії, що здійснює державне регулювання у сферах енергетики та комунальних послуг № 1713 від 09.10.2024 }\n\n4.3.7. Приєднання генеруючих потужностей вище 20 МВт здійснюється на підставі ТЕО вибору схеми приєднання, що має визначати доцільність приєднання до електричних мереж ОСР або ОСП. ТЕО розробляється за рахунок замовника, вихідні дані для розробки ТЕО надаються ОСР або ОСП безкоштовно протягом 10 робочих днів з дня отримання звернення замовника.\n\n{Абзац перший п ункту глави 4.3 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 2595 від 03.12.2019 }\n\nТЕО має бути розглянуто ОСР (за необхідності - суб’єктом існуючої генерації) та після його погодження направлено на погодження ОСП.\n\nВисновки ТЕО мають ґрунтуватися на технічно можливих варіантах видачі потужності замовника в мережі ОСП чи ОСР та рекомендуватись як доцільний варіант найменших фінансових витрат замовника.\n\nЗамовник має право обрати будь-який із запропонованих ТЕО технічно можливих варіантів приєднання.\n\n4.3.8. Якщо для забезпечення приєднання генеруючих одиниць замовника до електричних мереж системи розподілу ОСР необхідно побудувати або реконструювати лінію електропередавання ОСР, що приєднана до електричних мереж ОСП або існуючої електростанції (якщо ТЕО визначає переваги такого приєднання), технічні умови на таке приєднання видаються ОСР та погоджуються з ОСП.\n\n{П ункт глави 4.3 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 2595 від 03.12.2019 }\n\n4.3.9. У випадку отримання послуги з приєднання до електричних мереж з порушенням вимог, встановлених пунктом 4.3.3 цієї глави, замовник має право звернутися до ОСР із заявою про відшкодування згідно з умовами договору про приєднання.\n\nУ разі отримання від замовника заяви про відшкодування ОСР зобов'язаний протягом 15 робочих днів надати замовнику відповідну компенсацію або обґрунтовану відмову (з наданням підтверджуючих документів).\n\nУ випадку недосягнення згоди між сторонами договору про приєднання шляхом переговорів щодо компенсації та пені замовник має право звернутись до суду за захистом своїх порушених прав.\n\n{Главу 4.3 розділу IV доповнено новим пунктом згідно з Постановою Національної комісії, що здійснює державне регулювання у сферах енергетики та комунальних послуг № 2595 від 03.12.2019 }\n\n4.3.10. ОСР зобов'язаний надати замовнику у випадку проєктування ним лінійної частини приєднання та/або виконання будівельних робіт зі створення потужності всі необхідні документи з надання повноважень для здійснення замовником заходів з відведення на користь ОСР земельних ділянок для розміщення відповідних об'єктів електроенергетики не пізніше трьох робочих днів від дати відповідного звернення замовника.\n\n{Главу 4.3 розділу IV доповнено новим пунктом згідно з Постановою Національної комісії, що здійснює державне регулювання у сферах енергетики та комунальних послуг № 2595 від 03.12.2019 ; із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\n4.3.11. У період дії воєнного стану в Україні та протягом одного року після його припинення чи скасування, замовники послуг з нестандартного приєднання мають право бути замовниками робіт з проєктування електричних мереж лінійної частини приєднання з виконанням будівельно-монтажних та пусконалагоджувальних робіт щодо будівництва електричних мереж лінійної частини приєднання. ОСР не має права відмовити Замовнику у реалізації зазначеного права.\n\nДля реалізації цього права замовник ініціює внесення змін до договору про приєднання, зокрема щодо врегулювання майнових питань, та укладення відповідного господарського договору, проєкт якого розробляється ОСР, та має містити такі положення:\n\n1) зобов’язання замовника щодо:\n\nрозроблення та узгодження з ОСР проєктної документації на будівництво електричних мереж лінійної частини приєднання на підставі отриманих технічних умов на нестандартне приєднання;\n\nсплати плати за приєднання у порядку та обсягах, визначених договором про приєднання, у тому числі плати за створення електричних мереж лінійної частини приєднання;\n\nвиконання на підставі відповідного господарського договору на користь ОСР будівельно-монтажних та пусконалагоджувальних робіт щодо будівництва електричних мереж лінійної частини приєднання від найближчої точки в існуючих електричних мережах ОСР, визначеної згідно з вимогами пункту 4.1.20 глави 4.1 цього розділу, до точки приєднання. У разі відсутності прав на виконання зазначених робіт замовник повинен залучити підрядні організації, які мають право на виконання цих робіт;\n\nзабезпечення відповідності вимогам проєктної документації та нормативно-технічних документів технічного стану електричних мереж лінійної частини приєднання від найближчої точки в існуючих електричних мережах ОСР, визначеної згідно з вимогами пункту 4.1.20 глави 4.1 цього розділу, до точки приєднання;\n\nпередачі у власність ОСР введених в експлуатацію у встановленому порядку електричних установок і мереж лінійної частини приєднання від найближчої точки в існуючих електричних мережах ОСР, визначеної згідно з вимогами пункту 4.1.20 глави 4.1 цього розділу, до точки приєднання для подальшого здійснення ОСР державної реєстрації права власності на зазначені установки і мережі;\n\nпередачі ОСР розробленої та погодженої в установленому законодавством порядку з усіма заінтересованими сторонами проєктно-кошторисної документації на лінійну частину приєднання та землевпорядної документації на земельні ділянки, на яких розміщені електричні установки і мережі лінійної частини приєднання. При цьому замовник погоджує із ОСР лише проєктну документацію без урахування кошторисної її частини;\n\n2) зобов’язання ОСР щодо:\n\nвиконання будівництва, реконструкції чи технічного переоснащення у власних електричних мережах (якщо необхідність таких робіт визначена проєктною документацією). Строк виконання будівництва, реконструкції чи технічного переоснащення у власних електричних мережах не може перевищувати терміни, визначені пунктом 4.3.3 цієї глави;\n\nсплати Замовнику як підряднику (виконавцю) будівельно-монтажних та пусконалагоджувальних робіт щодо будівництва електричних мереж лінійної частини приєднання вартості створення електричних мереж лінійної частини приєднання в обсязі, що відповідає платі за створення електричних мереж лінійної частини приєднання згідно з договором про приєднання за виключенням узгоджених із замовником фактичних витрат, понесених ОСР на створення електричних мереж лінійної частини приєднання. Зазначені платежі ОСР здійснює протягом п’яти робочих днів з дня надходження на рахунок відповідних коштів як плати за створення електричних мереж лінійної частини приєднання від Замовника або укладення відповідної додаткової угоди до договору про приєднання;\n\nнадання замовнику повідомлення про надання послуги з приєднання у порядку, визначеному главою 4.8 цього розділу, протягом 5 робочих днів з дня підписання акта приймання-передачі виконання робіт з будівництва лінійної частини приєднання за умови виконання будівництва, реконструкції чи технічного переоснащення у власних електричних мережах (якщо необхідність таких робіт визначена проєктною документацією);\n\n3) право ОСР надати замовнику обґрунтовані письмові зауваження щодо невідповідності технічного стану збудованих електричних мереж лінійної частини приєднання від найближчої точки в існуючих електричних мережах ОСР, визначеної згідно з вимогами пункту 4.1.20 глави 4.1 цього розділу, до точки приєднання вимогам проєктної документації та нормативно-технічних документів із посиланням на ці вимоги;\n\n4) право ОСР та замовника залучити представників Державної інспекції енергетичного нагляду України (за згодою) для вирішення спірних питань щодо відповідності збудованих замовником електричних мереж лінійної частини приєднання вимогам проєктної документації та нормативно-технічних документів;\n\n5) строк надання ОСР послуги з нестандартного приєднання має відповідати строку виконання будівельно-монтажних та пусконалагоджувальних робіт щодо будівництва електричних мереж лінійної частини приєднання, визначеному у відповідному господарському договорі.\n\nПослуга з приєднання вважається наданою з дня надання ОСР замовнику повідомлення про надання послуги з приєднання.\n\nУ разі ініціювання замовником послуги з приєднання внесення зазначених у цьому пункті змін до договору про нестандартне приєднання «під ключ» ОСР на вимогу замовника повинен передати йому наявну документацію (розроблену проєктно-кошторисну, землевпорядну документацію тощо) для подальшого виконання землеустрійних, будівельно-монтажних та пусконалагоджувальних робіт замовником. У цьому випадку сума коштів, сплачених замовником як плата за створення електричних мереж лінійної частини приєднання, що підлягає поверненню ОСР замовнику, зменшується на узгоджені із замовником фактичні витрати, понесені ОСР на проєктування лінійної частини нестандартного приєднання «під ключ».\n\n{Главу 4.3 розділу IV доповнено новим пунктом згідно з Постановою Національної комісії, що здійснює державне регулювання у сферах енергетики та комунальних послуг № 1494 від 15.08.2023 }\n\n4.3.12. Замовники послуг з нестандартного приєднання потужністю більше 1 МВт з проєктуванням замовником лінійної частини приєднання має право бути замовником робіт з проєктування обладнання електричних мереж, будівельно-монтажних, пусконалагоджувальних робіт лінійної частини приєднання та/або робіт із створення потужності. ОСР не має права відмовити Замовнику у реалізації зазначеного права.\n\nДля реалізації цього права замовник ініціює внесення змін до договору про приєднання, зокрема щодо врегулювання майнових питань, та укладення відповідного господарського договору, проєкт якого розробляється ОСР, та має містити такі положення:\n\n1) зобов’язання замовника щодо:\n\nрозроблення та узгодження з ОСР проєктної документації на будівництво електричних мереж лінійної частини приєднання та/або створення потужності на підставі отриманих технічних умов на нестандартне приєднання з проєктуванням замовником лінійної частини приєднання;\n\nсплати плати за приєднання у порядку та обсягах, визначених договором про приєднання, у тому числі плати за створення електричних мереж лінійної частини приєднання та плати за приєднання потужності;\n\nвиконання на підставі відповідного господарського договору на користь ОСР будівельно-монтажних та пусконалагоджувальних робіт щодо будівництва електричних мереж лінійної частини приєднання від найближчої точки в існуючих електричних мережах ОСР, визначеної згідно з вимогами пункту 4.1.20 глави 4.1 цього розділу, до точки приєднання та/або робіт із створення потужності. У разі відсутності прав на виконання зазначених робіт замовник повинен залучити підрядні організації, які мають право на виконання цих робіт;\n\nзабезпечення відповідності вимогам проєктної документації та нормативно-технічних документів технічного стану електричних мереж лінійної частини приєднання від найближчої точки в існуючих електричних мережах ОСР, визначеної згідно з вимогами пункту 4.1.20 глави 4.1 цього розділу, до точки приєднання та/або обладнання електричних мереж, необхідного для створення потужності;\n\nпередачі у власність ОСР введених в експлуатацію у встановленому порядку електричних установок і мереж лінійної частини приєднання від найближчої точки в існуючих електричних мережах ОСР, визначеної згідно з вимогами пункту 4.1.20 глави 4.1 цього розділу, до точки приєднання та/або обладнання електричних мереж, необхідного для створення потужності для подальшого здійснення ОСР державної реєстрації права власності на зазначені установки і мережі;\n\nпередачі ОСР розробленої та погодженої в установленому законодавством порядку з усіма заінтересованими сторонами проєктно-кошторисної документації на лінійну частину приєднання та землевпорядної документації на земельні ділянки, на яких розміщені електричні установки і мережі лінійної частини приєднання та/або обладнання електричних мереж, необхідного для створення потужності. При цьому замовник погоджує із ОСР лише проєктну документацію без урахування кошторисної її частини;\n\n2) зобов’язання ОСР щодо:\n\nвиконання будівництва, реконструкції чи технічного переоснащення у власних електричних мережах (за необхідності). Строк виконання будівництва, реконструкції чи технічного переоснащення у власних електричних мережах не може перевищувати терміни, визначені пунктом 4.3.3 цієї глави;\n\nсплати замовнику як підряднику (виконавцю) будівельно-монтажних та пусконалагоджувальних робіт щодо будівництва електричних мереж лінійної частини приєднання вартості створення електричних мереж лінійної частини приєднання та/або створення потужності в обсязі, що відповідає платі за створення електричних мереж лінійної частини приєднання та/або створення потужності згідно з договором про приєднання за виключенням узгоджених із замовником фактичних витрат, понесених ОСР на створення електричних мереж лінійної частини приєднання та/або створення потужності. Зазначені платежі ОСР здійснює протягом п’яти робочих днів з дня надходження на рахунок відповідних коштів як плати за створення електричних мереж лінійної частини приєднання від Замовника та/або створення потужності або укладення відповідної додаткової угоди до договору про приєднання. Сума витрат замовника, пов’язаних з виконанням проєктування електричних мереж, будівельно-монтажних, пусконалагоджувальних робіт відповідно лінійної частини приєднання та/або робіт зі створення потужності, яка враховується у загальному розмірі плати за нестандартне приєднання, не може перевищувати відповідну складову плати за нестандартне приєднання;\n\nнадання замовнику повідомлення про надання послуги з приєднання в порядку, визначеному главою 4.8 цього розділу, протягом 5 робочих днів з дня підписання акта приймання-передачі виконання робіт з будівництва лінійної частини приєднання та/або робіт зі створення потужності за умови виконання будівництва, реконструкції чи технічного переоснащення у власних електричних мережах (за необхідності);\n\n3) право ОСР надати замовнику обґрунтовані письмові зауваження щодо невідповідності технічного стану збудованих електричних мереж лінійної частини приєднання від найближчої точки в існуючих електричних мережах ОСР та/або робіт зі створення потужності, визначених згідно з вимогами пункту 4.1.20 глави 4.1 цього розділу, до точки приєднання вимогам проєктної документації та нормативно-технічних документів із посиланням на ці вимоги. Такі зауваження надаються замовнику не пізніше ніж на 10 робочий день з дня завершення відповідних робіт або подання відповідної документації. Замовник має право надати ОСР свої зауваження протягом 5 робочих днів;\n\n4) право ОСР та замовника залучити представників Державної інспекції енергетичного нагляду України (за згодою) для вирішення спірних питань щодо відповідності збудованих замовником електричних мереж лінійної частини приєднання та/або робіт зі створення потужності вимогам проєктної документації та нормативно-технічних документів;\n\n5) строк надання ОСР послуги з нестандартного приєднання має відповідати строку виконання будівельно-монтажних та пусконалагоджувальних робіт щодо будівництва електричних мереж лінійної частини приєднання та/або робіт зі створення потужності, визначеному у відповідному господарському договорі.\n\nПослуга з приєднання вважається наданою з дня надання ОСР замовнику повідомлення про надання послуги з приєднання.\n\n{Главу 4.3 розділу IV доповнено новим пунктом 4.3.12 згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\n4.4. Подання заяви про приєднання до електричних мереж\n\n4.4.1. Замовник звертається до ОСР із заявою про приєднання електроустановки (електроустановок) певної потужності до електричних мереж системи розподілу (далі - заява про приєднання), типова форма якої наведена в додатку 3 до цього Кодексу.\n\n{Абзац перший п ункту 4.4.1 глави 4.4 розділу IV в редакції Постанов Національної комісії, що здійснює державне регулювання у сферах енергетики та комунальних послуг № 2595 від 03.12.2019 , № 717 від 28.04.2021 }\n\nУ заяві замовник має вказати про свій намір або його відсутність щодо самостійного проєктування лінійної частини приєднання та/або виконання будівельних робіт зі створення потужності, у випадку та у порядку, визначеному цим Кодексом.\n\n{Абзац другий п ункту 4.4.1 глави 4.4 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nЗамовник має право зазначити в заяві про приєднання графік уведення потужностей за роками (черги будівництва). У цьому випадку ОСР у технічних умовах повинен передбачити можливість приєднання потужностей замовника відповідно до запропонованого ним графіка (з урахуванням та обґрунтуваннями відповідно до державних будівельних норм та правил). Загальний строк уведення потужностей за роками (черги будівництва) не може перевищувати трьох років.\n\n{Пункт 4.4.1 глави 4.4. розділу IV доповнено новим абзацом третім згідно з Постановою Національної комісії, що здійснює державне регулювання у сферах енергетики та комунальних послуг № 2595 від 03.12.2019 ; із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }}\n\nЗаява про приєднання разом із копіями доданих до неї документів подається замовником особисто або через уповноваженого належним чином представника, або надсилається поштовим рекомендованим відправленням, або може бути подана в електронному вигляді через офіційний вебсайт ОСР у мережі Інтернет із застосуванням електронного цифрового підпису в установленому законодавством порядку або за допомогою інших електронних сервісів, запропонованих ОСР.\n\n{Абзац четвертий п ункту 4.4.1 глави 4.4 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 2595 від 03.12.2019 }\n\n4.4.2. У заяві про приєднання зазначаються відомості про:\n\n1) номер запису про право власності та реєстраційний номер об’єкта нерухомого майна в Державному реєстрі речових прав на нерухоме майно;\n\n2) унікальний номер запису замовника (фізичної особи) в Єдиному державному демографічному реєстрі (за наявності);\n\n3) реєстраційний номер облікової картки платника податків (для фізичних осіб, які через свої релігійні переконання відмовляються від прийняття реєстраційного номера облікової картки платника податків та повідомили про це відповідний орган і мають відмітку в паспорті (або слово «відмова» у разі, якщо паспорт виготовлений у формі картки) – серія та номер паспорта) (за наявності);\n\n4) наявність/відсутність статусу платника єдиного податку;\n\n{Абзац шостий пункту 4.4.2 глави 4.4 розділу IV виключено на підставі Постанови Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\n5) обраного Замовником постачальника послуги комерційного обліку;\n\n{Пункт 4.4.2 глави 4.4 розділу IV доповнено новим абзацом шостим згідно з Постановою Національної комісії, що здійснює державне регулювання у сферах енергетики та комунальних послуг № 1494 від 15.08.2023 }\n\n6) код ЄДРПОУ у випадку подання заяви юридичною особою.\n\n{Абзац пункту 4.4.2 глави 4.4 розділу IV із змінами, внесеними згідно з Постановами Національної комісії, що здійснює державне регулювання у сферах енергетики та комунальних послуг № 1369 від 01.11.2022 , № 1494 від 15.08.2023 }\n\nДо заяви про приєднання додаються такі документи:\n\n1) копія паспорта у разі відсутності унікального номера запису в Єдиному державному демографічному реєстрі (для фізичних осіб);\n\n2) належним чином оформлений документ, що посвідчує право на представництво інтересів особи у випадку подання заяви представником;\n\n3) копія документа, що підтверджує право власності чи користування об’єктом нерухомого майна у разі відсутності відомостей у Державному реєстрі речових прав на нерухоме майно;\n\n4) графічні матеріали із зазначенням згідно з вимогами цього пункту Кодексу місця розташування об'єкта (об'єктів) замовника, земельної ділянки замовника та прогнозованої точки приєднання (для об'єктів, що приєднуються до електричних мереж уперше);\n\n{Абзац дванадцятий п ункту 4.4.1 глави 4.4 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\n5) техніко-економічне обґрунтування (у визначених цим Кодексом випадках, в інших випадках - за наявності);\n\n6) розрахунок навантаження об’єкта архітектури за підписом головного інженера-проєктувальника (у разі нового приєднання багатоквартирного житлового будинку) або розроблена проєктна документація на внутрішні електричні мережі багатоквартирного житлового будинку з урахуванням величини замовленої до приєднання потужності електроустановок замовника, що є частиною об'єкта архітектури (у разі збільшення потужності багатоквартирного житлового будинку), в частині об’єкта приєднання;\n\n{Пункт 4.4.2 глави 4.4 розділу IV доповнено новим абзацом чотирнадцятим згідно з Постановою Національної комісії, що здійснює державне регулювання у сферах енергетики та комунальних послуг № 1494 від 15.08.2023 ; в редакції Постанови Національної комісії, що здійснює державне регулювання у сферах енергетики та комунальних послуг № 2 від 10.01.2024 }\n\n7) інформаційна довідка-повідомлення (довільної форми) щодо наявності або відсутності намірів брати участь в аукціоні з розподілу річної квоти підтримки (для суб’єктів господарювання - виробників ВДЕ).\n\n{Абзац п'ятнадцятий пункту 4.4.2 глави 4.4 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1494 від 15.08.2023 }\n\nПриєднання об’єкта нерухомого майна до електричних мереж ОСР за тимчасовою схемою, за відсутності на ньому введеного в установленому порядку об’єкта архітектури, здійснюється лише на період будівництва.\n\nУ разі приєднання фотоелектричної станції/УЗЕ/електрозарядної станції, технічних засобів електронних комунікацій, що розміщені на об'єкті архітектури або її частині (дах, фасад тощо), земельній ділянці або інших спорудах (елементах інфраструктури), до заяви про приєднання додаються:\n\n{Абзац пункту 4.4.2 глави 4.4 розділу IV із змінами, внесеними згідно з Постановами Національної комісії, що здійснює державне регулювання у сферах енергетики та комунальних послуг № 1369 від 01.11.2022 , № 1494 від 15.08.2023 ; в редакції Постанови Національної комісії, що здійснює державне регулювання у сферах енергетики та комунальних послуг № 2187 від 23.12.2025 }\n\n1) копія документа, що підтверджує право власності чи користування об'єктом архітектури або її частиною (дах, фасад тощо), земельною ділянкою або іншою спорудою (елементі інфраструктури).\n\n{Абзац пункту 4.4.2 глави 4.4 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 ; в редакції Постанови Національної комісії, що здійснює державне регулювання у сферах енергетики та комунальних послуг № 2187 від 23.12.2025 }\n\nДля цілей цього пункту документ, що підтверджує таке право користування, має передбачати:\n\n{Абзац пункту 4.4.2 глави 4.4 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 2187 від 23.12.2025 }\n\nпоштову адресу або місце розташування (координати у географічній системі координат WGS-84), або кадастровий номер земельної ділянки, об’єкта архітектури або його частини (дах, фасад тощо), або іншої споруди (елементі інфраструктури);\n\n{Абзац пункту 4.4.2 глави 4.4 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 2187 від 23.12.2025 }\n\nвид та/або функціональне призначення місця або споруди (елемента інфраструктури), де планується розмістити фотоелектричну станцію/УЗЕ/електрозарядну станцію, технічні засоби електронних комунікацій, – дах, фасад тощо об'єкта архітектури або її частини, іншої споруди (елемента інфраструктури) – опора, знаки тощо;\n\n{Абзац пункту 4.4.2 глави 4.4 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 ; в редакції Постанови Національної комісії, що здійснює державне регулювання у сферах енергетики та комунальних послуг № 2187 від 23.12.2025 }\n\nграфічні матеріали із зазначенням місця розташування та розміру земельної ділянки, об’єкта архітектури або його частини (дах, фасад тощо) або іншої споруди (елемента інфраструктури);\n\n{Абзац пункту 4.4.2 глави 4.4 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 ; в редакції Постанови Національної комісії, що здійснює державне регулювання у сферах енергетики та комунальних послуг № 2187 від 23.12.2025 }\n\nвідомості про суб’єкта, що володіє або здійснює розпорядження земельною ділянкою, об’єктом архітектури або його частиною (дах, фасад тощо) або іншою спорудою (елементом інфраструктури), а також підставу виникнення такого права;\n\n{Абзац пункту 4.4.2 глави 4.4 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 2187 від 23.12.2025 }\n\nпредмет наданого права – право користування, розміщення тощо об'єктом архітектури або її частиною (дах, фасад тощо), земельною ділянкою або іншою спорудою (елементом інфраструктури);\n\n{Абзац пункту 4.4.2 глави 4.4 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 2187 від 23.12.2025 }\n\n2) копія договору з доступу (у випадку приєднання технічних засобів електронних комунікацій відповідно до Закону України «Про доступ до об’єктів будівництва, транспорту, електроенергетики з метою розвитку електронних комунікаційних мереж»);\n\n{Абзац пункту 4.4.2 глави 4.4 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 2187 від 23.12.2025 }\n\n3) графічні матеріали із зазначенням (вказанням) місця розташування об'єкта архітектури або її частини (дах, фасад тощо), земельної ділянки або іншої споруди (елемента інфраструктури) та прогнозованої точки приєднання (для об'єктів, що приєднуються до електричних мереж уперше);\n\n{Абзац пункту 4.4.2 глави 4.4 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 2187 від 23.12.2025 }\n\n4) лист-погодження від власника або управителя об'єкта архітектури або її частини (дах, фасад тощо), земельної ділянки або іншої споруди (елемента інфраструктури), на якому буде здійснено будівництво та експлуатацію фотоелектричної станції, УЗЕ, електрозарядної станції, технічних засобів електронних комунікацій, щодо надання дозволу на улаштування точки приєднання на межі земельної ділянки, на якому розміщений об'єкт архітектури або інша споруда (елемент інфраструктури), на яких буде розташована відповідна фотоелектрична станція, УЗЕ, електрозарядна станція, технічні засоби електронних комунікацій.\n\n{Абзац пункту 4.4.2 глави 4.4 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 2187 від 23.12.2025 }\n\nТочка приєднання фотоелектричної станції/УЗЕ/електрозарядної станції, що розташована на об'єкті архітектури (дах, фасад тощо), технічних засобів електронних комунікацій має бути розташована на межі земельної ділянки власника об'єкта архітектури, на якому буде розташована відповідна фотоелектрична станція/УЗЕ/електрозарядна станція/технічні засоби електронних комунікацій.\n\n{Абзац пункту 4.4.2 глави 4.4 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 2187 від 23.12.2025 }\n\nУ разі наміру приєднання індустріального парку, створеного відповідно до вимог законодавства, або МСР (електричних мереж, що можуть бути класифіковані як МСР), створеної на території індустріального парку (суміжних індустріальних парків) замовником послуги з приєднання індустріального парку, або замовником послуги з приєднання МСР додатково до заяви додаються:\n\n{Абзац пункту 4.4.2 глави 4.4 розділу IV в редакції Постанов Національної комісії, що здійснює державне регулювання у сферах енергетики та комунальних послуг № 493 від 17.05.2022 , № 2374 від 12.12.2023 }\n\n1) копія витягу з Реєстру індустріальних (промислових) парків або інформація про рішення Кабінету Міністрів України про включення індустріального парку (суміжних індустріальних парків) до Реєстру індустріальних (промислових) парків;\n\n{Абзац пункту 4.4.2 глави 4.4 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 2374 від 12.12.2023 }\n\n2) копія договору про створення та функціонування індустріального парку (якщо замовником послуги з приєднання індустріального парку або МСР є керуюча компанія індустріального парку). Для суміжних індустріальних парків копії договорів про створення та функціонування індустріального парку надається для кожного такого індустріального парку;\n\n{Абзац пункту 4.4.2 глави 4.4 розділу IV в редакції Постанов Національної комісії, що здійснює державне регулювання у сферах енергетики та комунальних послуг № 493 від 17.05.2022 , № 1369 від 01.11.2022 , № 2374 від 12.12.2023 }\n\n3) копія договору про здійснення господарської діяльності в межах індустріального парку, якщо замовником послуги з приєднання індустріального парку або МСР на території індустріального парку (суміжних індустріальних парків) є інший суб’єкт індустріального парку.\n\n{Абзац пункту 4.4.2 глави 4.4 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 493 від 17.05.2022 , в редакції Постанови Національної комісії, що здійснює державне регулювання у сферах енергетики та комунальних послуг № 2374 від 12.12.2023 }\n\nУ разі наміру приєднання МСР (електричних мереж, що можуть бути класифіковані як МСР), створеної на обмеженій території об’єкта та/або земельної ділянки замовником послуги з приєднання МСР додатково до заяви додаються графічні матеріали (в довільній формі) із позначенням обмеженої території об’єкта та/або земельної ділянки, на якій має намір створитися МСР.\n\n{Абзац пункту 4.4.2 глави 4.4 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 2374 від 12.12.2023 }\n\nУ разі приєднання до електричних мереж суб'єкта господарювання згідно з пунктом 4.1.11 глави 4.1 цього розділу до заяви про приєднання додаються технічні вимоги та/або вихідні дані, отримані від суб'єкта господарювання.\n\nУ разі приєднання електроустановок виробника електричної енергії (суб’єкта господарювання, що має намір виробляти електричну енергію) – замовника послуги з приєднання до технологічних мереж внутрішнього електрозабезпечення іншого виробника електричної енергії згідно з пунктом 4.1.7.2 пункту 4.1.7 глави 4.1 цього розділу замовником до заяви про приєднання додатково додається договір щодо користування субвиробником технологічних мереж внутрішнього електрозабезпечення основного виробника.\n\n{Пункт 4.4.2 глави 4.4 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nЗамовником на графічних матеріалах (у разі необхідності їх подання) має бути зазначено:\n\n{Пункт 4.4.2 глави 4.4 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nсхематичне розташування земельної ділянки (геометрична форма земельної ділянки);\n\n{Пункт 4.4.2 глави 4.4 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nмісце розташування об’єкта замовника (крапка, геометричний символ тощо) із наявністю відповідного підпису;\n\n{Пункт 4.4.2 глави 4.4 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nпрогнозованої точки приєднання (місця, де буде визначено межу балансової належності) (крапка, геометричний символ тощо) із наявністю відповідного підпису. У разі приєднання багатоквартирного житлового будинку (комплексу) – прогнозованої точки (точок), у місцях розташування ввідно-розподільчих пристроїв будинку на напрузі до 1 кВ з розподіленням потужності по цих ввідно-розподільчих пристроях.\n\n{Пункт 4.4.2 глави 4.4 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nВисунення ОСР інших вимог до графічних матеріалів, не передбачених цим пунктом, не допускається.\n\n{Пункт 4.4.2 глави 4.4 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nВідповідальність за достовірність даних, наданих у заяві, несе замовник.\n\nОСР забороняється вимагати інші документи, не передбачені цим Кодексом.\n\nУ разі приєднання багатоквартирного житлового будинку або збільшення його потужності до заяви додається розрахунок навантаження об'єкта архітектури за підписом головного інженера-проєктувальника.\n\n{Пункт 4.4.2 глави 4.4 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\n{П ункт 4.4.2 глави 4.4 розділу IV в редакції Постанов Національної комісії, що здійснює державне регулювання у сферах енергетики та комунальних послуг № 2595 від 03.12.2019 , № 717 від 28.04.2021 }\n\n4.4.3. Наданій замовником заяві з додатками до неї відповідно до пункту 4.4.2 цієї глави ОСР присвоює реєстраційний номер:\n\nу разі особистого подання заяви або через уповноваженого належним чином представника - у день подання (у тому числі) на копії заяви замовника, що надається замовнику, ставиться реєстраційний номер ОСР;\n\n{Абзац другий п ункту 4.4.3 глави 4.4 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 2595 від 03.12.2019 }\n\nу разі направлення заяви рекомендованим поштовим відправленням - не пізніше 1 робочого дня з дня отримання документів;\n\nу разі направлення заяви в електронному вигляді (через вебсайт та/або сервіс «Особистий кабінет замовника») – протягом 1 години поточного дня після подання замовником заяви про приєднання.\n\n{Абзац четвертий п ункту 4.4.3 глави 4.4 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nРеєстраційний номер заяви повідомляється замовнику через сервіс «Особистий кабінет замовника», на електронну адресу та за усним запитом замовника засобами телефонного/мобільного зв’язку тощо).\n\n{Абзац п'ятий п ункту 4.4.3 глави 4.4 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nУ разі направлення заяви в електронному вигляді одним із способів, зазначених на вебсайтах ОСР у розділі «Приєднання» (через вебсайт та/або сервіс «Особистий кабінет замовника»), ОСР протягом 1 години поточного дня після подання замовником заяви про приєднання має направити замовнику на його електронну адресу підтвердження щодо надходження заяви про приєднання та зазначити її реєстраційний номер.\n\n{Пункт 4.4.3 глави 4.4 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 ; в редакції Постанови Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\n4.4.4. У разі відсутності повного комплекту документів та/або неналежного оформлення документів, що додаються до заяви, та/або неналежно заповненої замовником заяви про приєднання (незаповнення колонки(нок) заяви або неправильне наповнення колонки) ОСР приймає частину належним чином оформлених документів та надає замовнику зауваження щодо всіх виявлених невідповідностей з посиланням на вимоги цього Кодексу та вносить відповідну інформацію до реєстру заяв та системи моніторингу приєднань.\n\n{Абзац перший пункту 4.4.4 глави 4.4 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1054 від 15.07.2025 }\n\nЗауваження щодо неналежного заповнення заяви мають містити номер рядка та назву колонки, яка неправильно заповнена замовником, та детальний опис зауваження із посиланням на положення цього Кодексу. До зауважень додається копія заяви.\n\nПроцедура надання послуги з приєднання розпочинається після отримання ОСР усіх документів, вичерпний перелік яких передбачений пунктом 4.4.2 цієї глави, починаючи з наступного робочого дня від дати реєстрації заяви про приєднання або дати надання замовником повного комплекту документів та/або усунення зауважень щодо належного оформлення документів, що додаються до заяви.\n\n{Абзац третій пункту 4.4.4 глави 4.4 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1054 від 15.07.2025 }\n\nПри отриманні неповного комплекту документів, неналежно оформлених документів, направлених поштовим відправленням (або в електронному вигляді), та/або неналежно заповненої замовником заяви про приєднання ОСР приймає всі отримані документи, вносить відповідну інформацію до реєстру заяв та системи моніторингу приєднань, та протягом 2 робочих днів, починаючи з наступного робочого дня від дати реєстрації заяви про приєднання, письмово інформує замовника про зауваження через особистий кабінет замовника, на електронну адресу та, у разі наявності в заяві про приєднання відповідної відмітки - на поштову адресу.\n\n{Абзац четвертий пункту 4.4.4 глави 4.4 розділу IV із змінами, внесеними згідно з Постановами Національної комісії, що здійснює державне регулювання у сферах енергетики та комунальних послуг № 1494 від 15.08.2023 , № 1054 від 15.07.2025 }\n\nТермін усунення замовником зауважень не може перевищувати 10 календарних днів з дати отримання зауважень від ОСР. Після закінчення зазначеного строку замовник звертається з новою заявою та додатками до неї відповідно до пункту 4.4.2 цієї глави.\n\n{Пункт 4.4.4 глави 4.4 розділу IV доповнено абзацом п'ятим згідно з Постановою Національної комісії, що здійснює державне регулювання у сферах енергетики та комунальних послуг № 1054 від 15.07.2025 }\n\n{Пункт 4.4.4 глави 4.4 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\n4.4.5. Номер заяви обліковується ОСР в окремому реєстрі. Реєстр заяв на приєднання ведеться в електронному та/або паперовому вигляді.\n\n4.4.6. Для стандартного приєднання ОСР направляє замовнику через особистий кабінет замовника, на електронну адресу та у разі наявності в заяві про приєднання відповідної відмітки - на поштову адресу технічні умови на приєднання разом з розрахунком вартості плати за приєднання до електричних мереж, рахунком на оплату плати за приєднання та рахунком на оплату вартості послуги з комерційного обліку електричної енергії (якщо замовником у заяві про приєднання обрано ОСР, який надає послугу з приєднання такому замовнику, постачальником послуг комерційного обліку).\n\nДля нестандартного приєднання «під ключ» ОСР направляє замовнику через особистий кабінет замовника, на електронну адресу та у разі наявності в заяві про приєднання відповідної відмітки - на поштову адресу технічні умови на приєднання разом з розрахунком вартості плати за приєднання до електричних мереж та рахунком на оплату плати за приєднання.\n\nДля нестандартного приєднання з проєктуванням лінійної частини замовником ОСР направляє замовнику через особистий кабінет замовника, на електронну адресу та у разі наявності в заяві про приєднання відповідної відмітки - на поштову адресу технічні умови на приєднання разом з розрахунком вартості складової плати за приєднання потужності та рахунком на оплату складової плати за приєднання потужності згідно з умовами договору.\n\nРахунок на оплату вартості послуги з приєднання має містити виключно вартість надання послуги з приєднання згідно з умовами договору, а рахунок на оплату вартості послуги з комерційного обліку електричної енергії має містити виключно вартість надання послуги з комерційного обліку електричної енергії.\n\nУ разі якщо замовником у заяві про приєднання обрано ОСР, який надає послугу з приєднання такому замовнику, постачальником послуг комерційного обліку, послуга комерційного обліку має бути надана ОСР у термін, визначений Кодексом комерційного обліку , але не пізніше дня завершення надання послуги з приєднання (у разі виконання замовником вимог Кодексу комерційного обліку електричної енергії та оплати вартості надання послуги з комерційного обліку електричної енергії не пізніше семи робочих днів до дня завершення строку надання послуги з приєднання, визначеного цим розділом Кодексу).\n\n{Г лаву 4.4 розділу IV доповнено новим пунктом 4.4.6 згідно з Постановою Національної комісії, що здійснює державне регулювання у сферах енергетики та комунальних послуг № 717 від 28.04.2021 ; в редакції Постанови Національної комісії, що здійснює державне регулювання у сферах енергетики та комунальних послуг № 1494 від 15.08.2023 }\n\n4.5. Розроблення та надання замовнику технічних умов на приєднання, рахунка та розрахунку вартості плати за приєднання до електричних мереж\n\n{Назва глави 4.5 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 2595 від 03.12.2019 ; в редакції Постанови Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\n4.5.1. Технічні умови на приєднання, розрахунок вартості плати за приєднання до електричних мереж за формою, наведеною в додатку 9 до цього Кодексу, та рахунок на сплату плати за приєднання надаються на виконання укладеного договору про приєднання.\n\nУ разі якщо замовник послуги з приєднання підпадає під дію постанови Кабінету Міністрів України від 04 грудня 2019 року № 1070 «Деякі питання здійснення розпорядниками (одержувачами) бюджетних коштів попередньої оплати товарів, робіт і послуг, що закуповуються за бюджетні кошти» та звернувся до ОСР із заявою довільної форми щодо укладення додаткової угоди стосовно визначення іншого порядку сплати вартості надання послуги з приєднання, а саме протягом 10 робочих днів після завершення надання послуги з приєднання, ОСР разом із технічними умовами на приєднання, розрахунком вартості плати за приєднання до електричних мереж та рахунком на сплату плати за приєднання має право надати на виконання укладеного договору про приєднання проєкт відповідної додаткової угоди про набрання чинності технічних умов на приєднання з дати підписання цієї додаткової угоди.\n\n{П ункт 4.5.1 глави 4.5 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nЗамовник зобов’язаний підписати та повернути ОСР підписану додаткову угоду не пізніше 20 робочих днів з дати її отримання.\n\n{П ункт 4.5.1 глави 4.5 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nУ разі якщо замовник не підписав та не повернув ОСР протягом 20 робочих днів з дня отримання відповідної додаткової угоди, договір про приєднання вважається розірваним, а технічні умови на приєднання такими, що втратили чинність.\n\n{П ункт 4.5.1 глави 4.5 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\n{П ункт 4.5.1 глави 4.5 розділу IV в редакції Постанов Національної комісії, що здійснює державне регулювання у сферах енергетики та комунальних послуг № 1209 від 24.06.2020 , № 717 від 28.04.2021 ; із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\n4.5.2. Технічні умови викладаються у вигляді єдиного документа та мають містити ідентифікатор, яким є унікальний набір даних (послідовність символів), що присвоюється автоматично програмними засобами інформаційно-телекомунікаційних систем ОСР. Ідентифікатор за формою додатка 6 до цього Кодексу має містити інформацію щодо номера технічних умов, дати видачі технічних умов, типу електроустановки, порядкового номера ОСР, маркування територіальної одиниці ОСР, до електричних мереж якої приєднується замовник, типу приєднання (стандартне приєднання; нестандартне приєднання «під ключ»; нестандартне приєднання з проєктуванням лінійної частини замовником), інформацію щодо внесення змін тощо.\n\nІнформація про видані технічні умови розміщується на офіційному вебсайті ОСР в електронному реєстрі технічних умов на приєднання.\n\nОСР забезпечує доступ замовника до виданих технічних умов, розрахунку вартості плати за приєднання до електричних мереж, рахунка на сплату плати за приєднання та рахунка на оплату вартості послуги з комерційного обліку електричної енергії при стандартному приєднанні (якщо замовником у заяві про приєднання обрано ОСР, який надає послугу з приєднання такому замовнику, постачальником послуг комерційного обліку) в особистому кабінеті замовника на вебсайті ОСР та Регулятора (за запитом) до особистих кабінетів замовників (у режимі перегляду).\n\n{Абзац третій пункту 4.5.2 глави 4.5 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1494 від 15.08.2023 }\n\nОСР під час видачі замовнику технічних умов повідомляє йому логін та пароль від особистого кабінету замовника.\n\n{П ункт 4.5.2 глави 4.5 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1209 від 24.06.2020 , в редакції Постанови Національної комісії, що здійснює державне регулювання у сферах енергетики та комунальних послуг № 717 від 28.04.2021 - щодо набрання чинності див п. 2 Постанови}\n\n4.5.3. Під час розроблення технічних умов на приєднання ОСР має керуватися такими принципами:\n\nнадійності електрозабезпечення струмоприймачів замовника згідно з чинним законодавством України з урахуванням категорії надійності електропостачання, яку було зазначено в заяві про приєднання;\n\nзабезпечення належної якості електроенергії в точці приєднання;\n\nдотримання показників якості електричної енергії та надійності електропостачання інших Користувачів;\n\nдотримання замовником нульового перетоку реактивної потужності в точці приєднання для Користувачів вище 50 кВт (крім населення);\n\nенергоефективності та енергозбереження;\n\nоптимальності з економічної і технічної точки зору схеми електрозабезпечення;\n\nефективного розвитку мереж з метою покращення якості послуг з розподілу.\n\n4.5.4. Технічні умови, які видаються замовнику для перенесення електричних мереж та інших об’єктів електроенергетики, не повинні містити вимоги щодо електроустановок замовника.\n\n4.5.5. Технічні умови на стандартне приєднання разом із розрахунком вартості плати за приєднання до електричних мереж, рахунком на сплату вартості послуги з приєднання та рахунком на сплату вартості послуги з комерційного обліку електричної енергії (якщо замовником у заяві про приєднання обрано ОСР, який надає послугу з приєднання такому замовнику, постачальником послуг комерційного обліку) надаються письмово замовнику ОСР протягом 10 робочих днів з наступного робочого дня від дати реєстрації заяви та повного пакета документів, передбачених цим Кодексом, через особистий кабінет замовника, на електронну адресу та у разі наявності в заяві про приєднання відповідної відмітки - на поштову адресу.\n\n{Абзац перший пункту 4.5.5 глави 4.5 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 1494 від 15.08.2023 }\n\nДоговір про приєднання вважається укладеним з дати подання замовником належним чином оформленої заяви про приєднання за формою, наведеною в додатку 3 до цього Кодексу, та документів, що додаються до неї.\n\nТехнічні умови набирають чинності після оплати замовником вартості послуги з приєднання.\n\nТехнічні умови на приєднання електроустановок замовників, що підпадають під дію положень постанови Кабінету Міністрів України від 04 грудня 2019 року № 1070 «Деякі питання здійснення розпорядниками (одержувачами) бюджетних коштів попередньої оплати товарів, робіт і послуг, що закуповуються за бюджетні кошти», набирають чинності з дати підписання сторонами відповідної додаткової угоди. Замовник зобов’язаний підписати та повернути ОСР підписану додаткову угоду не пізніше 20 робочих днів з дати її отримання. У разі якщо замовник не підписав та не повернув ОСР протягом 20 робочих днів з дати отримання відповідну додаткову угоду, договір про приєднання вважається розірваним, а технічні умови на приєднання такими, що втратили чинність.\n\n{Абзац четвертий пункту 4.5.5 глави 4.5 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nСтрок дії договору про приєднання визначається в такому договорі ОСР і обмежується строком чинності технічних умов на приєднання, а також строком, необхідним для повного виконання сторонами зобов’язань, визначених таким договором.\n\n{Абзац пункту 4.5.5 глави 4.5 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nГраничний строк дії договору про приєднання та технічних умов на приєднання становить три роки з дати укладення такого договору та може бути продовжений на такий же загальний строк з підстав та у порядку, визначених Законом України «Про ринок електричної енергії» та цим Кодексом.\n\n{Абзац пункту 4.5.5 глави 4.5 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nЗагальний строк чинності технічних умов та договору про приєднання не може перевищувати шість років з дня укладення договору про приєднання.\n\n{Абзац пункту 4.5.5 глави 4.5 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nПродовження строку дії договору про приєднання здійснюється шляхом укладення між сторонами додаткової угоди.\n\n{Абзац пункту 4.5.5 глави 4.5 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nПродовження строку дії договору про приєднання з підстав та на період, що не передбачені вимогами цього Кодексу та Закону України «Про ринок електричної енергії», забороняється.\n\n{Абзац пункту 4.5.5 глави 4.5 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nЯкщо замовник не оплатив послугу зі стандартного приєднання протягом 20 робочих днів з дня отримання технічних умов, розрахунку вартості плати за приєднання до електричних мереж та рахунка на оплату плати за приєднання, такий договір вважається розірваним, а технічні умови такими, що не набрали чинності.\n\n{Абзац пункту 4.5.5 глави 4.5 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\n{Пункт 4.5.5 глави 4.5 розділу IV в редакції Постанов Національної комісії, що здійснює державне регулювання у сферах енергетики та комунальних послуг № 2595 від 03.12.2019 , № 717 від 28.04.2021 }\n\n4.5.6. Технічні умови на нестандартне приєднання разом із завданням на проєктування робіт зі створення потужності (у разі якщо замовник має намір бути виконавцем робіт із проєктування електричних мереж, будівельно-монтажних та пусконалагоджувальних робіт із створення потужності), розрахунком вартості плати за приєднання до електричних мереж та рахунком на сплату вартості послуги з приєднання надаються письмово замовнику не пізніше 10 робочих днів, починаючи з наступного робочого дня від дати реєстрації заяви про приєднання, та 20 робочих днів у разі необхідності їх погодження з ОСП або іншими суб’єктами господарювання (крім ОСП) у випадках, передбачених пунктом 4.1.29 глави 4.1 цього розділу, через особистий кабінет замовника, на електронну адресу та у разі наявності в заяві про приєднання відповідної відмітки - на поштову адресу.\n\n{Абзац перший пункту 4.5.6 глави 4.5 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 1494 від 15.08.2023 ; із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nДоговір про приєднання вважається укладеним з дати подання замовником належним чином оформленої заяви про приєднання та документів, що додаються до неї.\n\nДоговори про приєднання, передбачені пунктами 4.1.11 та 4.1.29 глави 4.1 цього розділу, вважаються укладеними після їх підписання сторонами.\n\nЯкщо замовник не оплатив послугу з нестандартного приєднання протягом 20 робочих днів, такий договір вважається не укладеним, а технічні умови такими, що не набрали чинності.\n\n{Абзац четвертий пункту 4.5.6 глави 4.5 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nЯкщо замовник у заяві на приєднання виявив свій намір щодо самостійного проєктування лінійної частини приєднання, ОСР у технічних умовах зазначає вихідні дані для проєктування та визначає найближчу точку в існуючих (діючих) електричних мережах (повітряна лінія, трансформаторна підстанція або розподільний пункт) ОСР відповідного ступеня напруги, від якої має проєктуватися лінійна частина приєднання до точки приєднання електроустановок замовника.\n\nНайближча точка відповідного ступеня напруги визначається згідно з вимогами норм проєктування електричних мереж. Ступінь напруги в точці приєднання замовника може не збігатись зі ступенем напруги в точці мережі ОСР, від якої здійснюється будівництво лінійної частини приєднання.\n\nНа вимогу замовника ОСР може бути визначена альтернативна точка забезпечення потужності відповідного ступеня напруги, від якої має проєктуватися лінійна частина приєднання до точки приєднання електроустановок замовника, з урахуванням вимог пункту 4.1.20 глави 4.1 та пункту 4.3.6 глави 4.3 цього розділу.\n\nУ такому випадку технічні умови мають містити вимоги та необхідні вихідні дані щодо створення лінійної частини приєднання від альтернативної точки.\n\nУ випадку необхідності укладення багатостороннього договору (визначеного пунктами 4.1.11 або 4.1.29 глави 4.1 цього розділу) замовник у строк не більше 20 робочих днів з дня отримання такого договору підписує його та повертає ОСР для реєстрації.\n\n{Абзац дев'ятий пункту 4.5.6 глави 4.5 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nТехнічні умови набирають чинності після оплати замовником вартості послуги з приєднання.\n\nТехнічні умови на приєднання електроустановок замовників, що підпадають під дію положень постанови Кабінету Міністрів України від 04 грудня 2019 року № 1070 «Деякі питання здійснення розпорядниками (одержувачами) бюджетних коштів попередньої оплати товарів, робіт і послуг, що закуповуються за бюджетні кошти», набирають чинності з дати підписання сторонами відповідної додаткової угоди. Замовник зобов’язаний підписати та повернути ОСР підписану додаткову угоду не пізніше 20 робочих днів з дати її отримання. У разі якщо замовник не підписав та не повернув ОСР протягом 20 робочих днів з дати отримання відповідну додаткову угоду, договір про приєднання вважається розірваним, а технічні умови на приєднання такими, що втратили чинність.\n\n{Пункт 4.5.6 глави 4.5 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\n{Пункт 4.5.6 глави 4.5 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 717 від 28.04.2021 }\n\n4.5.7. У випадку якщо за однією адресою відбувається виділ частки майна (приміщення) співвласників із спільної сумісної власності, внаслідок чого кожен із співвласників набуває права власності на окрему частку такого майна, перерозподіл потужності між власниками не потребує розробки та видачі технічних умов, якщо не збільшується величина сумарної приєднаної потужності об’єкта архітектури та/або не змінюється категорія надійності електропостачання електроустановки.\n\nУ цьому випадку роботи, що забезпечують перерозподіл потужності та облік електричної енергії, здійснюються ОСР після внесення кожним із власників (співвласників) плати за монтаж (демонтаж) додаткових елементів мережі та встановлення окремих вузлів обліку.\n\n4.5.8. Технічні умови на приєднання розробляються ОСР з урахуванням детальних планів території та планів розвитку системи розподілу.\n\n{Пункт 4.5.8 глави 4.5 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 717 від 28.04.2021 }\n\n4.5.9. Усі погодження технічних умов структурними підрозділами ОСР (внутрішні погодження) виконуються ним самостійно.\n\n4.5.10. Замовник має право письмово звернутися до центрального органу виконавчої влади, що реалізує державну політику у сфері нагляду (контролю) в галузі електроенергетики, для отримання висновку щодо технічної обґрунтованості вимог технічних умов на приєднання.\n\nЦентральний орган виконавчої влади, що реалізує державну політику у сфері нагляду (контролю) в галузі електроенергетики, надає замовнику та ОСР висновок щодо технічного обґрунтування вимог технічних умов на приєднання.\n\nОСР протягом 3 робочих днів з дня отримання відповідного висновку:\n\nповідомляє замовника та центральний орган виконавчої влади, що реалізує державну політику у сфері нагляду (контролю) в галузі електроенергетики, про вжиті заходи для виконання висновку шляхом внесення відповідних змін до технічних умов на приєднання;\n\nабо у разі наявності обґрунтованих зауважень до виданого висновку щодо технічної обґрунтованості вимог технічних умов на приєднання звертається з відповідним обґрунтованим зверненням до центрального органу виконавчої влади, що реалізує державну політику у сфері нагляду (контролю) в галузі електроенергетики, із посиланням на вимоги чинних нормативно-правових або нормативно-технічних документів.\n\nЦентральний орган виконавчої влади, що реалізує державну політику у сфері нагляду (контролю) в галузі електроенергетики, опрацьовує звернення ОСР та повідомляє ОСР і замовника з відповідним обґрунтуванням про внесення змін до висновку щодо технічної обґрунтованості вимог технічних умов на приєднання або залишення його без змін.\n\nОСР має внести відповідні зміни до технічних умов на приєднання на виконання висновку центрального органу виконавчої влади, що реалізує державну політику у сфері нагляду (контролю) в галузі електроенергетики, або протягом 14 календарних днів в установленому законодавством порядку звернутися до суду щодо обґрунтованості виданого центральним органом виконавчої влади, що реалізує державну політику у сфері нагляду (контролю) в галузі електроенергетики, висновку. У цьому разі остаточне рішення щодо виконання висновку центрального органу виконавчої влади, що реалізує державну політику у сфері нагляду (контролю) в галузі електроенергетики, щодо технічної обґрунтованості вимог технічних умов на приєднання приймається після прийняття судом відповідного рішення.\n\n{П ункт 4.5.10 глави 4.5 розділу IV в редакції Постанов Національної комісії, що здійснює державне регулювання у сферах енергетики та комунальних послуг № 1209 від 24.06.2020 , № 1145 від 29.07.2025 }\n\n4.5.11. ОСР має забезпечити ведення електронного реєстру чинних технічних умов на приєднання (далі – реєстр технічних умов).\n\nІнформація в реєстрі технічних умов має:\n\nоновлюватися кожного першого числа місяця;\n\nвідображатися на офіційному вебсайті ОСР у розділі «Приєднання до електричних мереж»;\n\nмістити інформацію про:\n\nномер або електронний ідентифікатор (за наявності) технічних умов на приєднання;\n\nдату видачі технічних умов на приєднання;\n\nномер та дату договору про приєднання (за наявності);\n\nпотужність, замовлену до приєднання;\n\nтип електроустановки (споживання/генерація);\n\nчерги введення потужності за роками;\n\nточку забезпечення потужності (назва ПС, ТП, КТП тощо);\n\nЕІС-код площадки комерційного обліку;\n\n{Пункт 4.5.11 глави 4.5 розділу IV доповнено новим абзацом тринадцятим згідно з Постановою Національної комісії, що здійснює державне регулювання у сферах енергетики та комунальних послуг № 2 від 10.01.2024 }\n\nнапругу в точці приєднання;\n\nтип приєднання – стандартне/нестандартне «під ключ»/нестандартне приєднання з проєктуванням лінійної частини приєднання замовником;\n\nназву територіальної одиниці ОСР;\n\nдату надходження коштів від замовника.\n\n{Главу 4.5 розділу IV доповнено новим пунктом 4.5.11 згідно з Постановою Національної комісії, що здійснює державне регулювання у сферах енергетики та комунальних послуг № 717 від 28.04.2021 }\n\n4.6. Розроблення про є ктно-кошторисної документації\n\n4.6.1. Надання послуги з приєднання, а саме виконання будівельно-монтажних робіт, здійснюється відповідно до проєктно-кошторисної документації.\n\n4.6.2. У разі стандартного та нестандартного приєднання «під ключ» розроблення проєктно-кошторисної документації на електроустановки зовнішнього електрозабезпечення здійснюється ОСР (та включає ввідний пристрій з комутаційним апаратом (ввідним)).\n\nПроєкт стандартного та нестандартного приєднання «під ключ» має задовольняти потреби замовника в частині приєднання та може передбачати реалізацію заходів або проєктів щодо перспективного планування розвитку системи розподілу.\n\n4.6.3. У разі розроблення проєкту лінійної частини нестандартного приєднання замовником завдання на проєктування має бути сформульовано замовником щодо одного з варіантів створення лінійної частини приєднання (від найближчої або від альтернативної точки приєднання до мереж ОСР) відповідно до наданих ОСР технічних умов. ОСР на запит замовника або проєктної організації замовника має надавати всі необхідні для проєктування дані. У такому разі замовник забезпечує узгодження з ОСР та іншими заінтересованими сторонами проєктної документації на будівництво електричних мереж лінійної частини приєднання та здійснює заходи щодо відведення земельних ділянок для розміщення відповідних об’єктів електроенергетики у випадках, визначених законодавством.\n\n{Абзац перший пункту 4.6.3 глави 4.6 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 717 від 28.04.2021 }\n\nУ разі розроблення замовником проєкту стосовно виконання будівельних робіт із створення потужності у випадку та у порядку, визначеному цим Кодексом, завдання на проєктування має бути сформульовано ОСР відповідно до наданих ОСР технічних умов. ОСР на запит замовника або проєктної організації замовника протягом 5 робочих днів з дня отримання звернення має надавати всі необхідні для проєктування дані. У такому разі замовник забезпечує узгодження з ОСР та іншими заінтересованими сторонами проєктної документації на виконання будівельних робіт із створення потужності у випадку та у порядку, визначеному цим Кодексом, та здійснює заходи щодо відведення земельних ділянок для розміщення відповідних об’єктів електроенергетики у випадках, визначених законодавством.\n\n{Абзац другий пункту 4.6.3 глави 4.6 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nУ разі письмової відмови замовника від розроблення або від реалізації проєкту лінійної частини нестандартного приєднання та/або робіт зі створення потужності у випадку та у порядку, визначеному цим Кодексом, ОСР не несе жодних зобов’язань по укладеному договору про приєднання, у тому числі матеріальних, пов’язаних із витратами замовника проєктування лінійної частини приєднання та/або робіт зі створення потужності у випадку та у порядку, визначеному цим Кодексом. Замовник може обрати спосіб приєднання з наданням послуги приєднання «під ключ» шляхом відповідного звернення, за яким сторони вносять зміни до договору про приєднання та технічних умов.\n\n{Абзац пункту 4.6.3 глави 4.6 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nУ разі обґрунтованої незгоди ОСР з вартістю реалізації технічних умов відповідно до проєктно-кошторисної документації на вимогу ОСР замовник надає до проєктно-кошторисної документації письмовий звіт експертної організації, що відповідає критеріям, визначеним центральним органом виконавчої влади, що забезпечує формування та реалізує державну регіональну політику, державну житлову політику і політику у сфері будівництва, архітектури, містобудування, житлово-комунального господарства. ОСР повідомляє Регулятора про вимогу щодо проведення експертизи з наданням її обґрунтування.\n\n4.6.4. Проєкт має визначити точку приєднання на межі технологічного з’єднання електроустановок або частин однієї електроустановки. Проєктно-кошторисна документація розробляється окремими частинами (томами) для мереж замовника та мереж ОСР відповідно до точки приєднання.\n\n4.6.5. Якщо послуга з приєднання надається двома або більше ОСР (або ОСР та ОСП), що визначається технічними умовами або в процесі проєктування, проєктно-кошторисна документація розробляється окремими частинами (розділами) для кожного оператора.\n\n4.6.6. Якщо послуга з приєднання надається декількома ОСР, замовник проєкту має забезпечити таку кількість примірників, але не менше чотирьох, проєктно-кошторисної документації та формат її надання на електронних носіях, що забезпечить одночасність розгляду проєкту відповідними ОСР.\n\n4.6.7. Кожен із ОСР повинен надати оператору, що видав технічні умови, та/або замовнику, що здійснює проєктування лінійної частини нестандартного приєднання, та/або робіт зі створення потужності у випадку та у порядку, визначеному цим Кодексом, та/або іншому суб’єкту господарювання у випадках, передбачених цим Кодексом, технічне рішення щодо проєктно-кошторисної документації.\n\n{Абзац перший пункту 4.6.7 глави 4.6 розділу IV із змінами, внесеними згідно з Постановами Національної комісії, що здійснює державне регулювання у сферах енергетики та комунальних послуг № 2 від 10.01.2024 , № 1145 від 29.07.2025 }\n\nОСР оприлюднює на власному вебсайті порядок розгляду проєктно-кошторисної документації.\n\nТехнічним рішенням проєктно-кошторисна документація або узгоджується, або до неї надаються обґрунтовані зауваження, що потребують доопрацювання проєкту.\n\nЗа результатами розгляду проєктно-кошторисної документації ОСР, що видав технічні умови, оформлює узагальнене технічне рішення щодо проєкту згідно з формою, наведеною в додатку 14 до цього Кодексу.\n\nОСР одночасно з технічним рішенням, яким проєктно-кошторисна документація узгоджується, надає Замовнику рахунок на оплату вартості складової плати за створення електричних мереж системи розподілу лінійної частини приєднання та/або робіт зі створення потужності у випадку та у порядку, визначеному цим Кодексом.\n\n{Абзац п'ятий пункту 4.6.3 глави 4.6 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nОбґрунтовані зауваження до проєктно-кошторисної документації мають містити посилання на вимоги стандартів та нормативних документів.\n\nЗамовник має право залучати незалежну експертну організацію з метою надання оцінки зауваженням ОСР до проєктно-кошторисної документації, що узгоджується.\n\nПорядок розгляду проєктно-кошторисної документації (або ТЕО) та вичерпний перелік документів ОСР має оприлюднити на власному офіційному вебсайті.\n\n{Пункт 4.6.7 глави 4.6 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 1494 від 15.08.2023 }\n\n4.6.8. Строк розгляду проєктно-кошторисної документації та ТЕО, отриманих ОСР на узгодження, не може перевищувати 15 робочих днів, починаючи з наступного робочого дня від дати отримання, а у разі необхідності узгодження відповідно до пункту 4.1.29 глави 4.1 цього розділу - 30 робочих днів. Узгодження проєктно-кошторисної документації та ТЕО здійснюється ОСР безоплатно.\n\n{Пункт 4.6.8 глави 4.6 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 2595 від 03.12.2019 ; із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 717 від 28.04.2021 }\n\n4.6.9. Строк доопрацювання проєктно-кошторисної документації - 30 робочих днів з дня отримання замовником зауважень до неї. Замовник може продовжити строк доопрацювання проєктно-кошторисної документації шляхом письмового повідомлення ОСР, направленого не пізніше ніж за 2 робочі дні до закінчення строку доопрацювання.\n\n4.6.10. Доопрацьована проєктно-кошторисна документація підлягає повторному погодженню у строки, визначені пунктом 4.6.8 цієї глави. Під час повторного погодження проєктно-кошторисної документації не дозволяється висувати зауваження, якщо вони не стосуються внесених змін до проєктної документації або неусунення раніше наданих зауважень.\n\n4.6.11. Погоджена проєктно-кошторисна документація є чинною на весь час будівництва відповідних мереж. Зміни до узгодженої проєктно-кошторисної документації на мережі зовнішнього електрозабезпечення, які призводять до зміни вартості реалізації проєкту, погоджуються шляхом внесення відповідних змін до договору про приєднання.\n\n4.7. Проведення будівельних робіт та прийняття електроустановок в експлуатацію\n\n4.7.1. Будівельні роботи з нового будівництва, реконструкції та технічного переоснащення електроустановок зовнішнього електрозабезпечення виконуються ОСР або залученими ним спеціалізованими організаціями та/або фізичними особами-підприємцями, які мають право на виконання цих робіт.\n\nВиконавець комплексу робіт із будівництва електроустановок зовнішнього електрозабезпечення замовника визначається на конкурсних засадах відповідно до чинного законодавства.\n\nЗакупівля товарів, робіт і послуг з проєктування, будівництва, реконструкції мереж лінійної частини приєднання під час надання послуг з приєднання, у разі якщо замовник виявив бажання бути замовником цих робіт, у період дії воєнного стану в Україні та протягом одного року після його припинення чи скасування, з нестандартного приєднання потужності більше 1 МВт з проєктуванням замовником лінійної частини приєднання у разі, якщо замовник виявив бажання бути замовником робіт з проєктування обладнання електричних мереж, будівельно-монтажних, пусконалагоджувальних робіт лінійної частини приєднання та/або робіт із створення потужності здійснюється ОСР без застосування конкурентних засад відповідно до чинного законодавства.\n\n{Пункт 4.7.1 глави 4.7 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1494 від 15.08.2023 ; із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\n4.7.2. Строки виконання будівельних робіт визначаються умовами договору про приєднання з урахуванням строків проєктування та надання послуги з приєднання відповідно до вимог цього Кодексу.\n\n4.7.3. Після закінчення будівельних робіт перед прийманням в експлуатацію мають бути проведені випробування електрообладнання об’єкта (пускового комплексу). Вимоги до випробування електричного обладнання замовника зазначаються у договорі про приєднання.\n\n4.7.4. Склад, обсяги та порядок проведення випробувань електрообладнання визначаються відповідними нормативними документами.\n\n4.7.5. Подання робочої напруги для проведення випробувань електрообладнання замовника здійснюється на підставі заяви замовника (уповноваженої ним особи) та після надання ОСР укладених замовником договорів (або внесення змін до діючих договорів) згідно з вимогами, встановленими на ринку електричної енергії, на строк проведення випробувань.\n\nЗаява замовника має містити дані про кількість електричної енергії, потужність (добові графіки навантаження) та строки проведення випробувань. До заяви додається повідомлення про готовність електроустановок замовника до прийняття робочої напруги, а у випадках подачі напруги на електроустановки замовника, визначених пунктом 4.7.3 цієї глави, додатково програма випробувань.\n\n4.7.6. Подання робочої напруги для проведення випробувань електрообладнання здійснюється протягом 5 робочих днів після отримання заяви замовника або 10 робочих днів, якщо подання напруги потребує припинення електропостачання інших Користувачів.\n\n4.7.7. Прийняття в експлуатацію закінчених будівництвом об’єктів здійснюється відповідно до діючих нормативних документів.\n\n4.7.8. Електроустановки зовнішнього електрозабезпечення замовника, збудовані, реконструйовані чи технічно переоснащені від точки забезпечення замовленої потужності до точки приєднання об’єкта замовника, є власністю ОСР.\n\n4.8. Підключення електроустановок замовника до електричної мережі\n\n4.8.1. Підключення електроустановок замовника до електричної мережі здійснюється власником таких мереж.\n\n4.8.2. ОСР після завершення робіт з приєднання повідомляє замовника через особистий кабінет замовника, на електронну адресу та у разі наявності в заяві про приєднання відповідної відмітки - на поштову адресу про готовність власних мереж до підключення електроустановок замовника шляхом надання повідомлення про надання послуги з приєднання в частині зовнішнього електрозабезпечення. Зазначене повідомлення про надання послуги з приєднання є підставою для укладання замовником договорів (або внесення змін до діючих договорів) згідно з вимогами, встановленими на ринку електричної енергії.\n\n{Абзац перший пункту 4.8.2 глави 4.8 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1494 від 15.08.2023 }\n\nПовідомлення про надання послуги з приєднання має містити всі технічні заходи, які були виконані ОСР в частині вимог до його електроустановок, а також готовність мереж ОСР до підключення електроустановок об’єкта замовника.\n\nУ разі незгоди замовника з повідомленням про надання послуги з приєднання в частині виконання ОСР комплексу робіт, передбачених абзацами восьмим та дев’ятим пункту 4.2.3 глави 4.2 цього розділу, замовник має право протягом 10 робочих днів з дати його отримання письмово звернутися до органу виконавчої влади, що реалізує державну політику нагляду (контролю) в галузі електроенергетики (у копії повідомити ОСР).\n\nЗа письмовим зверненням замовника центральний орган виконавчої влади, що реалізує державну політику у сфері нагляду (контролю) в галузі електроенергетики, надає висновок щодо фактичного виконання всіх технічних заходів, які передбачені проєктом.\n\nУ випадку підтвердження центральним органом виконавчої влади, що реалізує державну політику у сфері нагляду (контролю) в галузі електроенергетики, факту невідповідності обсягу будівельно-монтажних робіт проєктно-кошторисній документації послуга з приєднання вважається наданою після усунення ОСР виявлених зауважень, що підтверджується центральним органом виконавчої влади, що реалізує державну політику у сфері нагляду (контролю) в галузі електроенергетики.\n\n{Пункт 4.8.2 глави 4.8 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 717 від 28.04.2021 }\n\n4.8.3. Під час надання замовнику повідомлення про надання послуги з приєднання (крім приєднання будівельних струмоприймачів) ОСР ініціює укладення договору про надання послуг з розподілу шляхом надання оформленого паспорта точки розподілу/передачі (у разі якщо замовником у заяві про приєднання обрано ОСР, який надає послугу з приєднання такому замовнику, постачальником послуг комерційного обліку, та замовником виконано вимоги Кодексу комерційного обліку електричної енергії та сплачено вартість надання послуги з комерційного обліку електричної енергії не пізніше семи робочих днів до дня завершення строку надання послуги, визначеного цим розділом Кодексу) та примірника заяви-приєднання до розробленого оператором системи розподілу договору споживача про надання послуг з розподілу електричної енергії.\n\n{Абзац перший пункту 4.8.3 глави 4.8 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1494 від 15.08.2023 }\n\nЗамовник підписує заяву-приєднання до договору споживача про надання послуг з розподілу електричної енергії та надає її до ОСР разом із заявою на підключення електроустановки до електричних мереж.\n\nУ разі якщо замовником у заяві про приєднання не обрано ОСР як постачальника послуги комерційного обліку та/або замовником до завершення надання послуги з приєднання не виконано умови договору про надання послуги з улаштування комерційного обліку електричної енергії, замовник разом із підписаною заявою-приєднання до договору споживача про надання послуг з розподілу електричної енергії додатково надає документ, що підтверджує отримання послуги з улаштування комерційного обліку електричної енергії.\n\n{Пункт 4.8.3 глави 4.8 розділу IV в редакції Постанов Національної комісії, що здійснює державне регулювання у сферах енергетики та комунальних послуг № 2595 від 03.12.2019 , № 1369 від 01.11.2022 }\n\n4.8.4. Підключення після надання ОСР послуги з приєднання електроустановок замовника до електричної мережі здійснюється безоплатно протягом 5 робочих днів після отримання заяви замовника або 10 робочих днів, якщо підключення потребує припинення електропостачання інших Користувачів.\n\n{Пункт 4.8.4 глави 4.8 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 717 від 28.04.2021 ; в редакції Постанови Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\n4.8.5. Фактом виконання зобов'язання ОСР з приєднання об'єкта замовника (будівництва електричних мереж зовнішнього електропостачання об'єкта замовника від місця забезпечення потужності в точку приєднання) є факт подачі напруги в узгоджену точку приєднання та встановлення в точці приєднання ввідного пристрою із комутаційним апаратом (ввідним).\n\nФакт надання послуги з приєднання підтверджується наданим ОСР замовнику повідомленням про надання послуги з приєднання.\n\nПослуга з приєднання вважається наданою з дати надання ОСР замовнику повідомлення з урахуванням вимог пункту 4.8.2 глави 4.8 цього розділу.\n\n{Пункт 4.8.5 глави 4.8 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 717 від 28.04.2021 }\n\n4.9. Особливості приєднання електроустановок користувачів до малих систем розподілу\n\n4.9.1. Замовник послуги з приєднання МСР до мереж ОСП/ОСР або ОМСР надає фізичним особам-підприємцям або юридичним особам, які мають намір стати користувачами МСР, послугу з приєднання у порядку, визначеному цим розділом як для нестандартного приєднання з урахуванням особливостей, визначених у цій главі, на підставі договору про приєднання електроустановок користувача МСР до електричних мереж МСР, який розробляється ОМСР та/або замовником послуги з приєднання МСР з урахуванням вимог цього Кодексу, є публічним договором приєднання та укладається з урахуванням статей 633 , 634 , 641 , 642 Цивільного кодексу України.\n\nУмови договору про приєднання електроустановок користувача МСР до електричних мереж МСР мають містити:\n\nосновні технічні характеристики приєднання;\n\nточку забезпечення потужності;\n\nточку приєднання;\n\nкомерційні пропозиції з визначеною вартістю надання послуги з приєднання, яка не може перевищувати величину плати за приєднання, розраховану відповідно до Методики (порядку) формування плати за приєднання із застосуванням ставок плати за нестандартне приєднання потужності та ставок плати за створення електричних мереж лінійної частини, встановлених Регулятором для ОСР, який є власником найбільшої (за кількістю умовних одиниць енергетичного обладнання) системи розподілу електричної енергії на території області (міст Києва та Севастополя, Автономної Республіки Крим), перелік яких розміщено на офіційному вебсайті Регулятора, з урахуванням класу напруги точки приєднання;\n\nпорядок розрахунків;\n\nстроки надання ОМСР, замовником послуги з приєднання МСР, послуги з приєднання електроустановок до електричних мереж МСР;\n\nправа, обов’язки та відповідальність сторін;\n\nпорядок вирішення спорів;\n\nстрок договору;\n\nреквізити сторін.\n\nДо електричних мереж МСР можуть бути приєднані електроустановки фізичних осіб-підприємців або юридичних осіб, які мають намір стати користувачами МСР:\n\nініціатора створення, керуючої компанії, учасників та інших суб’єктів індустріального парку, електроустановки яких розташовані на території такого індустріального парку (для МСР індустріального парку (суміжних індустріальних парків);\n\nвиробників електричної енергії з відновлюваних джерел енергії та операторів установок зберігання енергії, електроустановки яких розташовані на території земельних ділянок індустріальних парків або за їх межами (для МСР індустріального парку (суміжних індустріальних парків);\n\nелектроустановки яких розташовані на території земельних ділянок МСР або обмеженій території об’єктів (для МСР на території об’єктів та/або земельних ділянках, на яких не створено індустріальний парк або суміжні індустріальні парки).\n\nЗаборонено приєднання електроустановок користувачів МСР, які розташовані на території МСР, а також виробників електричної енергії з відновлюваних джерел енергії та операторів установок зберігання енергії, які розташовані на території земельних ділянок індустріальних парків або за їх межами, одночасно від електричних мереж МСР та електричних мереж ОСР/ОСП.\n\n{Пункт 4.9.1 глави 4.9 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 2374 від 12.12.2023 }\n\n4.9.2. ОМСР та/або замовник послуги з приєднання МСР мають право надавати фізичним особам-підприємцям або юридичним особам, які мають намір стати користувачами МСР, послугу з приєднання:\n\nелектроустановок, призначених для споживання електричної енергії та/або зберігання енергії, сумарна приєднана потужність яких не перевищує величини замовленої потужності до приєднання МСР або величини дозволеної до використання потужності МСР;\n\nелектроустановок, призначених для виробництва електричної енергії та/або зберігання енергії, сумарна приєднана потужність яких не перевищує величини замовленої потужності до приєднання МСР або величини дозволеної до використання потужності МСР.\n\nВеличина відбору/відпуску в точці приєднання МСР до мереж ОСП/ОСР у будь-який період часу не повинна перевищувати величину замовленої потужності до приєднання МСР або величину дозволеної до використання потужності МСР.\n\n{Пункт 4.9.2 глави 4.9 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 2374 від 12.12.2023 }\n\n4.9.3. При отриманні неповного комплекту документів або неналежно оформлених документів, направлених поштовим відправленням (або в електронному вигляді), замовник послуги з приєднання МСР або ОМСР приймає всі отримані документи, вносить відповідну інформацію до реєстру заяв та протягом 5 робочих днів, починаючи з наступного робочого дня від дня реєстрації заяви про приєднання, інформує замовника у спосіб, указаний ним у заяві, про наявність зауважень щодо повноти та належного оформлення документів з їх обґрунтуванням.\n\n{Пункт 4.9.3 глави 4.9 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 2374 від 12.12.2023 }\n\n4.9.4. Технічні умови на приєднання надаються ОМСР та/або замовником послуги з приєднання МСР фізичній особі-підприємцю або юридичній особі, що має намір стати користувачем МСР, безоплатно протягом 20 робочих днів з наступного робочого дня від дня реєстрації заяви та повного пакета документів, передбачених цим Кодексом, у зазначений у заяві про приєднання спосіб обміну інформацією.\n\n{Пункт 4.9.4 глави 4.9 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 2374 від 12.12.2023 }\n\n4.9.5. ОМСР та/або замовник послуги з приєднання МСР мають забезпечити включення до технічних умов вимог ОСП/ОСР (за їх наявності), до електричних мереж яких приєднана МСР, у частині забезпечення категорії надійності постачання електричної енергії електроустановок, що приєднуються до МСР, величини замовленої до приєднання потужності, влаштування вузла комерційного обліку та систем протиаварійної автоматики.\n\nЗабороняється приєднувати електроустановки користувачів до електричних мереж МСР без виконання технічних умов, що включають вимоги ОСП/ОСР (за їх наявності), до електричних мереж яких приєднана МСР.\n\n{Пункт 4.9.5 глави 4.9 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 2374 від 12.12.2023 }\n\n4.9.6. ОСП/ОСР, до електричних мереж яких приєднана МСР, протягом 10 робочих днів від дня звернення ОМСР та/або замовника послуги з приєднання МСР, мають надати вимоги, які включаються ОМСР та/або замовником послуги з приєднання МСР до технічних умов на приєднання.\n\nОСП/ОСР, до електричних мереж яких приєднана МСР, погоджують технічні умови на приєднання у частині потужності, замовленої до приєднання, схеми приєднання електроустановок користувачів МСР, та у частині недопущення приєднання їх електроустановок від електричних мереж МСР та електричних мереж ОСР/ОСП, а також здійснення транзиту електричної енергії територією МСР за межі МСР.\n\nТехнічні умови на приєднання є чинними виключно після погодження ОСП/ОСР, до електричних мереж яких приєднана МСР.\n\n{Пункт 4.9.6 глави 4.9 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 2374 від 12.12.2023 }\n\n4.9.7. Вартість послуги з приєднання електроустановок фізичних осіб-підприємців або юридичних осіб, які мають намір стати користувачами МСР, визначається сторонами у договорі про приєднання.\n\nОМСР та/або замовник послуги з приєднання МСР мають застосовувати аналогічні умови надання послуг з приєднання електроустановок фізичних осіб-підприємців або юридичних осіб, які мають намір стати користувачами МСР та/або виробників електричної енергії з відновлюваних джерел енергії та операторів установок зберігання енергії, електроустановки яких розташовані на території земельних ділянок індустріальних парків або за їх межами, до електричних мереж МСР, визначення вартості плати за надані послуги тощо, що відповідають вимогам закону, залежно від типу приєднання.\n\nДо надання послуг з приєднання до електричних мереж МСР електроустановок фізичних осіб-підприємців або юридичних осіб, які мають намір стати користувачами МСР, та/або виробників електричної енергії з відновлюваних джерел енергії та операторів установок зберігання енергії, електроустановки яких розташовані на території земельних ділянок індустріальних парків або за їх межами, особливості яких не визначені цією главою, застосовуються умови, аналогічні до тих, які регулюють відносини ОСР та замовників під час надання послуг з приєднання, визначені цим розділом.\n\n{Пункт 4.9.7 глави 4.9 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 2374 від 12.12.2023 }\n\n4.9.8. Замовник послуги з приєднання МСР має право надати повідомлення про завершення процедури приєднання електроустановок користувача МСР не раніше завершення процедури приєднання майбутньої МСР до електричних мереж ОСП/ОСР.\n\n{Пункт 4.9.8 глави 4.9 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 2374 від 12.12.2023 }\n\n4.9.9. У разі завершення процедури надання користувачам МСР послуги з приєднання їх електроустановок до мереж МСР та визначення ППКО ОМСР має протягом 10 робочих днів від дати направлення користувачу МСР повідомлення про надання послуги з приєднання повідомити про це ОСП/ОСР, до електричних мереж яких приєднана МСР, та надати копію паспорта точки розподілу (передачі) приєднаних електроустановок, завірену належним чином.\n\n{Розділ IV доповнено новою главою 4.9 згідно з Постановою Національної комісії, що здійснює державне регулювання у сферах енергетики та комунальних послуг № 493 від 17.05.2022 }\n\n4.10. Порядок оприлюднення ОСР інформації щодо організаційних та технічних заходів, які здійснюються з метою надання послуги з приєднання замовнику\n\n4.10.1. Під час заповнення заяви про приєднання замовник має право проставити відмітку про необхідність відкриття ОСР особистого кабінету замовника на офіційному вебсайті ОСР в мережі Інтернет з метою отримання інформації в режимі онлайн щодо організаційних та технічних заходів, які здійснюються ОСР для надання послуги з приєднання замовнику, а ОСР має забезпечити замовнику послуги з приєднання доступ до особистого кабінету на офіційному вебсайті ОСР в мережі Інтернет.\n\n{Пункт глави розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 2595 від 03.12.2019 }\n\n4.10.2. ОСР має забезпечити безперервну роботу сервісу «Особистий кабінет замовника послуги з приєднання» (далі - сервіс «Особистий кабінет замовника») на власному офіційному вебсайті ОСР у мережі Інтернет.\n\nНа головній сторінці вебсайту ОСР у мережі Інтернет має бути забезпечено вхід до сервісу «Особистий кабінет замовника».\n\nСервіс «Особистий кабінет замовника» має містити, принаймні таку інформацію про:\n\nподання заяви про приєднання;\n\nотримання інформації про стан надання послуги з приєднання;\n\nдокументи, які використовуються при наданні послуги з приєднання, передбачені Кодексом систем розподілу, зокрема технічні умови приєднання, договір про приєднання, розрахунок вартості плати за приєднання до електричних мереж та рахунок на оплату вартості плати за приєднання до електричних мереж тощо.\n\nСервіс «Особистий кабінет замовника» є ресурсом, який має забезпечити інформування замовника про стан надання ОСР послуги з приєднання та забезпечити відображення інформації про поточний стан виконання (виконано/на виконанні) відповідних організаційних та технічних заходів, які здійснюються ОСР для надання послуги з приєднання замовнику (проєктування та здійснення заходів щодо відведення земельних ділянок для розміщення відповідних об'єктів електроенергетики (у разі необхідності), погодження проєктної документації з іншими заінтересованими сторонами, отримання дозволу на виконання будівельно-монтажних робіт, дата початку та орієнтовна дата завершення проведення тендерних процедур з метою придбання обладнання та матеріалів для виконання будівельно-монтажних робіт, виготовлення та поставка обладнання та матеріалів, виконання будівельно-монтажних робіт, пусконалагоджувальних і випробувальних робіт та підключення електроустановок (об'єкта) замовника тощо), із зазначенням очікуваних та граничних термінів їх виконання.\n\nСервіс «Особистий кабінет замовника» має забезпечувати можливість:\n\nподання в електронному вигляді заяви про приєднання та додатків, передбачених цим Кодексом (з можливістю використання кваліфікованого електронного підпису);\n\nотримання рахунку на сплату плати за приєднання;\n\nотримання рахунку на сплату вартості послуги з комерційного обліку електричної енергії (якщо замовником у заяві про приєднання обрано ОСР, який надає послугу з приєднання такому замовнику, постачальником послуг комерційного обліку);\n\nзавантаження квитанції про оплату вартості плати за приєднання до електричних мереж;\n\nвідображення інформації щодо оплати замовником послуги з приєднання;\n\nвідображення інформації щодо стану та результатів опрацювання заяви про приєднання;\n\nвідображення повідомлення про надання послуги з приєднання, підписаного ОСР;\n\nотримання та підписання акта надання/отримання послуг з комерційного обліку електричної енергії в рамках даного приєднання (пломбування, подача напруги) кваліфікованим електронним підписом;\n\nукладення договору про надання послуг з розподілу електричної енергії та підписання додатків до нього кваліфікованим електронним підписом (у випадку виконання споживачем пункту 4.8.3) за запитом споживача після завершення процедури приєднання;\n\nподання в електронному вигляді заяви про підключення.\n\nЗа зверненням замовника послуги з приєднання (у тому числі електронним) ОСР має надати запитувану інформацію щодо приєднання в запропонованому замовником вигляді.\n\n{Пункт глави розділу IV в редакції Постанови Національної комісії, що здійснює державне регулювання у сферах енергетики та комунальних послуг № 1209 від 24.06.2020 ; із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1494 від 15.08.2023 ; в редакції Постанови Національної комісії, що здійснює державне регулювання у сферах енергетики та комунальних послуг № 1713 від 09.10.2024 }\n\n4.10.3. Для забезпечення доступності сервісу «Особистий кабінет замовника» ОСР має забезпечити на офіційному сайті докладну інструкцію, у тому числі у формі інфографіки, з вичерпними роз’ясненнями щодо роботи сервісу, у тому числі щодо кожного етапу подання заяви про приєднання через сервіс.\n\nКожне поле заяви про приєднання у сервісі «Особистий кабінет замовника» має містити опис-інструкцію про її заповнення, у тому числі форма введення даних (числовий, текстовий тощо), (розмір та розширення завантажених документів, вимоги до графічних матеріалів, короткий опис рекомендацій щодо інформації, що має бути занесена у рядку, тощо).\n\nЗавершальний етап подання замовником заяви про приєднання через сервіс «Особистий кабінет замовника» має містити алгоритм перевірки заповнення необхідних полів заяви про приєднання, а також інформування замовника про необхідність заповнити відповідні поля Заяви про приєднання.\n\nЗа наявності недоліків при заповненні заяви про приєднання сервіс «Особистий кабінет замовника» не має завершити етап її подання, а також інформувати замовника шляхом індикації (виділення) графи заяви, де введено некоректності дані із приміткою-поясненням щодо недоліків.\n\n{Пункт 4.10.3 глави 4.10 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 1713 від 09.10.2024 }\n\n4.10.4. ОСР протягом однієї години (поточного дня) після подання замовником підписаної кваліфікованим цифровим підписом заяви про приєднання (через вебсайт та/або сервіс «Особистий кабінет замовника») має забезпечити інформування замовника в сервісі «Особистий кабінет замовника» та на електронну пошту про успішність подачі з наданням реєстраційного номера заяви та зазначення обраного замовником каналу отримання інформації про стадії опрацювання заяви та надання послуги.\n\n{Пункт 4.10.4 глави 4.10 розділу IV в редакції Постанов Національної комісії, що здійснює державне регулювання у сферах енергетики та комунальних послуг № 1713 від 09.10.2024 , № 1145 від 29.07.2025 }\n\n4.10.5. У разі технічних збоїв у роботі сервісу «Особистий кабінет замовника» ОСР має на головній сторінці власного вебсайту в мережі Інтернет розмістити інформаційне повідомлення із зазначенням інформації про:\n\nпричини технічного збою;\n\nфункції, які не працюють;\n\nчас початку технічного збою;\n\nорієнтовний час відновлення сервісу «Особистий кабінет замовника» в повному обсязі.\n\nПротягом наступного робочого дня після настання технічного збою в роботі сервісу «Особистий кабінет замовника» ОСР має повідомити Регулятора про його настання із наданням знімку екрану із інформаційним повідомлення на головній сторінці власного вебсайту в мережі Інтернет, фактичного часу відновлення роботи сервісу та підтвердними документами щодо причин технічного збою.\n\n{Пункт 4.10.5 глави 4.10 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 1713 від 09.10.2024 }\n\n4.10.6 Підтвердженням нефункціонування сервісу «Особистий кабінет замовника», некоректного його функціонування або окремих його функцій тощо, у випадках відсутності технічних збоїв у його роботі, може бути відповідний відеофайл або знімок з екрану.\n\n{Пункт 4.10.6 глави 4.10 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 1713 від 09.10.2024 }\n\n4.11. Геодезична інформаційно-технічна система об’єктів електроенергетики\n\n4.11.1. Для забезпечення єдиного підходу при визначенні типу приєднання (стандартне/нестандартне), а також для виконання вимог пункту 4.1.38 глави 4.1 цього розділу ОСР за кожною з територіальних одиниць, на якій здійснюють ліцензовану діяльність з передачі та розподілу електричної енергії, ведуть перелік об’єктів електроенергетики, на основі якого створюють геодезичну інформаційно-технічну систему об’єктів електроенергетики.\n\nДо переліку об’єктів електроенергетики вносять, у тому числі, дані, які підлягають оприлюдненню на вебсайті ОСР в мережі Інтернет.\n\nГеодезична інформаційно-технічна система об’єктів електроенергетики створюється з використанням сучасних супутникових радіонавігаційних систем, комп’ютерних технологій та традиційних геодезичних методів.\n\nПрограмне забезпечення геодезичної інформаційно-технічної системи має реалізовувати функцію формування на заданий момент часу технологічної карти об’єкта електроенергетики, у якій, у тому числі, відображається інформація, яка підлягає оприлюдненню на вебсайті ОСР в мережі Інтернет.\n\nДля трансформаторних підстанцій зазначаються кількість трансформаторів, їх тип та номінальна потужність. Для ліній електропередачі на технологічній карті зазначаються рівень напруги, протяжність лінії, нумерація опор, переріз провідників.\n\nЗа рішенням ОСР технологічна карта може відображати іншу технічну інформацію, що необхідна для оперативного управління роботою електричних мереж.\n\n4.11.2. Кожний об’єкт електроенергетики, що кодифікований та внесений до переліку об’єктів електроенергетики, ОСР з відповідною прив’язкою до місцевості вносить у геодезичну інформаційно-технічну систему об’єктів електроенергетики на території здійснення ліцензованої діяльності.\n\nДо геодезичної інформаційно-технічної системи об’єктів електроенергетики вноситься також технічна інформація (топологія мереж, межі охоронних зон, технічна характеристика об’єктів), необхідна для управління експлуатацією та розвитком електричних мереж та ідентифікації типу приєднання (стандартне/нестандартне).\n\n4.11.3. Геодезична інформаційно-технічна система об’єктів електроенергетики забезпечує метрологічну та топологічну коректність інформації про об’єкти електроенергетики.\n\nУ разі зміни просторових чи технічних параметрів об’єкта електроенергетики ці зміни вносяться до геодезичної інформаційно-технічної системи об’єктів електроенергетики впродовж 10 робочих днів після настання таких змін.\n\nБаза даних геодезичної інформаційно-технічної системи об’єктів електроенергетики повинна мати захист від несанкціонованого доступу з метою зміни інформації та доступу до інформації, яка не підлягає оприлюдненню.\n\nДержавний нагляд за електричними установками і мережами ОСР та контроль за достовірністю технічних даних, занесених до геодезичних інформаційно-технічних систем ОСР, здійснює центральний орган виконавчої влади, що реалізує державну політику у сфері нагляду (контролю) в галузі електроенергетики.\n\n4.11.4. Кожному об’єкту електроенергетики незалежно від форми власності присвоюється унікальний цифровий код.\n\n4.11.5. ОСР за кожною трансформаторною підстанцією на території здійснення ліцензованої діяльності з розподілу електричної енергії закріплює унікальний цифровий код за такою формою\n\n1\n\n2\n\n3\n\n4\n\n5\n\n6\n\n7\n\n8\n\n9\n\n10\n\n11\n\n12\n\n13\n\n14\n\n15\n\n16\n\n,\n\nде значення в полях коду:\n\n1-6 - географічна широта місця розташування центру майданчика, на якому змонтована підстанція (1-2 - градуси, 3-4 - мінути, 5-8 - секунди з точністю до сотих);\n\n9-16 - географічна довгота місця розташування центру майданчика, на якому змонтована підстанція (9-10 - градуси, 11-12 - мінути, 13-16 - секунди з точністю до сотих).\n\n4.11.6. ОСР за кожною лінією електропередачі на території здійснення ліцензованої діяльності з розподілу електричної енергії закріплює унікальний цифровий код за такою формою\n\n1\n\n2\n\n3\n\n4\n\n5\n\n6\n\n7\n\n8\n\n9\n\n10\n\n11\n\n12\n\n13\n\n14\n\n15\n\n16\n\n17\n\n18\n\n19\n\n20\n\n21\n\n22\n\n23\n\n24\n\n25\n\n26\n\n27\n\n28\n\n29\n\n30\n\n31\n\n32\n\n33\n\n,\n\nде значення в полях коду:\n\n1-16 - географічні координати північного кінця лінії (початку) відпайки або трансформаторної підстанції згідно з кодифікацією підстанцій:\n\n1-6 - географічна широта місця розташування початку лінії (1-2 - градуси, 3-4 - мінути, 5-8 - секунди з точністю до сотих);\n\n9-16 - географічна довгота місця розташування початку лінії (9-10 - градуси, 11-12 - мінути, 13-16 - секунди з точністю до сотих);\n\n17-32 - географічні координати південного кінця лінії (закінчення):\n\n17-24 - географічна широта місця розташування південного кінця лінії (17-18 - градуси, 19-20 - мінути, 21-24 - секунди з точністю до сотих);\n\n25-32 - географічна довгота місця розташування південного кінця лінії (25-26 - градуси, 27-28 - мінути, 29-32 - секунди з точністю до сотих);\n\n33 - кількість ліній електропередачі, які проходять в одній трасі.\n\nЯкщо географічні координати початку та кінця лінії мають однакову географічну широту, значення вказуються із заходу на схід.\n\n4.12. Особливості приєднання (підключення) генеруючих установок в технологічних мережах внутрішнього електрозабезпечення Користувача\n\n{Назва глави 4.12 розділу IV в редакції Постанов Національної комісії, що здійснює державне регулювання у сферах енергетики та комунальних послуг № 2 від 10.01.2024 , № 1145 від 29.07.2025 }\n\n4.12.1. Встановити та приєднати (підключити) генеруючі установки у власних технологічних мережах внутрішнього електрозабезпечення мають право:\n\n{Абзац перший пункту 4.12.1 глави 4.12 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\n1) активні споживачі – генеруючі установки, у тому числі генеруючі установки третіх осіб, сумарна встановлена потужність яких не перевищує величину, визначену законом, з можливістю відпуску електричної енергії, виробленої такою генеруючою установкою, в електричну мережу ОСР та їх користувачів, ОМСР;\n\n2) споживачі – генеруючі установки без можливості відпуску електричної енергії, виробленої такою генеруючою установкою, в електричну мережу ОСР та їх користувачів, ОМСР;\n\n3) виробники – електроустановки, призначені для виробництва електричної енергії з будь-яких джерел енергії, в одній точці приєднання.\n\n{Пункт 4.12.1 глави 4.12 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nВстановлена потужність електроустановок виробника електричної енергії, що приєднав в одній точці приєднання електроустановки, призначені для виробництва електричної енергії з будь-яких джерел енергії, може перевищувати величину його дозволеної (договірної) потужності.\n\n{Пункт 4.12.1 глави 4.12 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nПотужність відпуску електричної енергії в електричні мережі ОСР виробника електричної енергії, що приєднав в одній точці приєднання електроустановки, призначені для виробництва електричної енергії з будь-яких джерел енергії, не повинна перевищувати величину його дозволеної (договірної) потужності відпуску в точці приєднання.\n\n{Пункт 4.12.1 глави 4.12 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nУ разі збільшення потужності встановленої у власних електричних мережах генеруючої установки споживачем або активним споживачем, у тому числі приєднаних генеруючих установок третіх осіб, такий споживач має виконати дії, передбачені пунктами 4.12.2 – 4.12.5 цієї глави.\n\nВеличина встановленої потужності генеруючих установок з можливістю відпуску електричної енергії, виробленої такими генеруючими установками, в електричну мережу ОСР та їх користувачів, ОМСР у точці розподілу не може перевищувати потужність, дозволену до споживання за договором про надання послуг з розподілу електричної енергії, у цій точці розподілу.\n\nДозволена до відпуску в мережу електрична потужність активного споживача за механізмом самовиробництва (крім побутового споживача та малого непобутового споживача), включно з генеруючими установками та установками зберігання енергії третіх осіб, не може одночасно перевищувати 50 відсотків від величини дозволеної (договірної) потужності електроустановок такого споживача, що призначені для споживання електричної енергії.\n\nЗ метою збільшення дозволеної до відпуску в мережу електричної потужності активний споживач за механізмом самовиробництва (крім побутового споживача та малого непобутового споживача) отримує послугу з приєднання у порядку, визначеному цим розділом.\n\nМаксимальна величина дозволеної до відпуску в мережу електричної потужності активного споживача не може перевищувати дозволеної (договірної) потужності електроустановок такого споживача, що призначені для споживання електричної енергії.\n\nДозволена до відпуску в мережу електрична потужність активного споживача (побутового та малого непобутового споживача), включно з генеруючими установками та установками зберігання енергії третіх осіб, не може одночасно перевищувати величини дозволеної (договірної) потужності електроустановок об’єкта такого споживача, що призначені для споживання електричної енергії.\n\nВідповідальність активного споживача за механізмом самовиробництва (крім побутового споживача та малого непобутового споживача) за перевищення величини дозволеної до відпуску в мережу електричної потужності активного споживача визначається Правилами роздрібного ринку електричної енергії .\n\nПриєднання (підключення) генеруючої установки споживачем та активним споживачем, у тому числі генеруючих установок третіх осіб, повинно здійснюватися у внутрішніх електричних мережах такого споживача після межі балансової належності електроустановок та експлуатаційної відповідальності сторін.\n\nПриєднання (підключення) генеруючої установки споживачем та активним споживачем, у тому числі приєднання генеруючих установок третіх осіб, у власних електричних мережах такого споживача здійснюється без отримання/надання послуги з приєднання.\n\nБудівництво генеруючих установок споживачем, активним споживачем та третіми особами, які мають намір приєднатися до електричних мереж активного споживача, здійснюється з дотриманням чинного законодавства. Технічна експлуатація генеруючих установок споживачем, активним споживачем та третіми особами, генеруючі установки яких приєднані до електричних мереж активного споживача, здійснюється відповідно до правил, затверджених центральним органом виконавчої влади, що забезпечує формування та реалізацію державної політики в електроенергетичному комплексі.\n\nУ разі приєднання (підключення) генеруючої установки споживачем або активним споживачем, який є користувачем МСР, ОМСР виконує функції, має права та обов’язки ОСР, передбачені цією главою, щодо таких користувачів МСР.\n\n{Пункт 4.12.1 глави 4.12 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 2 від 10.01.2024 }\n\n4.12.2. Для приєднання (підключення) генеруючої установки споживач або активний споживач, у тому числі до технологічних мереж внутрішнього електрозабезпечення якого приєднуються генеруючі установки третьої особи, забезпечує виконання та дотримання таких технічних вимог:\n\n{Абзац перший пункту 4.12.2 глави 4.12 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 2 від 10.01.2024 ; із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nвиконання налаштувань параметрів обладнання (інвертора) в межах, визначених державними стандартами;\n\nулаштування технічних засобів та/або проведення відповідного налаштування обладнання (інвертора) для забезпечення автоматичного відключення генеруючої електроустановки від електричної мережі ОСР та їх користувачів, ОМСР у разі раптового зникнення в ній напруги та для унеможливлення подачі напруги в електричну мережу у разі відсутності в ній напруги (у разі встановлення активним споживачем генеруючої установки з можливістю відпуску електричної енергії, виробленої такою генеруючою установкою, в електричну мережу ОСР та їх користувачів, ОМСР);\n\n{Абзац третій пункту 4.12.2 глави 4.12 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 2 від 10.01.2024 , № 1145 від 29.07.2025 }\n\n{Абзац четвертий пункту 4.12.2 глави 4.12 розділу IV виключено на підставі Постанови Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nулаштування технічних засобів (смартметр, пристрій для обмеження генерації тощо) та/або проведення відповідного налаштування протиаварійної автоматики для недопущення видачі в електричну мережу ОСР та їх користувачів, ОМСР електричної енергії, виробленої генеруючою установкою (у разі встановлення споживачем генеруючої установки без можливості відпуску електричної енергії, виробленої такою генеруючою установкою, в електричну мережу ОСР та їх користувачів, ОМСР);\n\n{Абзац пункту 4.12.2 глави 4.12 розділу IV із змінами, внесеними згідно з Постановами Національної комісії, що здійснює державне регулювання у сферах енергетики та комунальних послуг № 2 від 10.01.2024 , № 1145 від 29.07.2025 }\n\nзабезпечення місць для опломбування встановлених на виконанням технічних вимог технічних засобів захисту, блокувань, захисної автоматики, контролю (у разі встановлення активним споживачем генеруючої установки з можливістю відпуску електричної енергії, виробленої такою генеруючою установкою, в електричну мережу ОСР та їх користувачів, ОМСР);\n\n{Абзац пункту 4.12.2 глави 4.12 розділу IV із змінами, внесеними згідно з Постановами Національної комісії, що здійснює державне регулювання у сферах енергетики та комунальних послуг № 2 від 10.01.2024 , № 1145 від 29.07.2025 }\n\nзабезпечення комерційного обліку електричної енергії відповідно до вимог Кодексу комерційного обліку (у разі встановлення активним споживачем генеруючої установки з можливістю відпуску електричної енергії, виробленої такою генеруючою установкою, в електричну мережу ОСР та їх користувачів, ОМСР);\n\n{Абзац пункту 4.12.2 глави 4.12 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 2 від 10.01.2024 ; в редакції Постанови Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nвстановлення у точці приєднання електроустановок виробника електричної енергії технічних засобів контролю, у тому числі автоматики, для недопущення відпуску та/або відбору електричної енергії електричної енергії в мережі ОСР, потужністю, що перевищує величину дозволеної (договірної) потужності в точці приєднання (для виробника електричної енергії, що приєднав в одній точці приєднання електроустановки, призначені для виробництва електричної енергії з будь-яких джерел енергії). Зазначені технічні засоби мають бути встановлені виробником на межі балансової належності ОСР та передбачати автоматичне відключення електроустановок виробника або зниження навантаження до рівня величини дозволеної до використання (договірної) потужності у разі перевищення величини дозволеної до використання потужності, з якою відповідно здійснюється відпуск чи відбір електричної енергії до (з) мереж ОСР відповідно до договору про надання послуг з розподілу електричної енергії.\n\n{Абзац сьомий пункту 4.12.2 глави 4.12 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nЗазначені технічні вимоги для приєднання (підключення) генеруючої установки споживачем або активним споживачем, у тому числі, до технологічних мереж внутрішнього електрозабезпечення якого приєднуються генеруючі установки третіх осіб, оприлюднюються ОСР на власному вебсайті в мережі Інтернет.\n\n{Абзац пункту 4.12.2 глави 4.12 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\n4.12.3. Про факт встановлення та приєднання (підключення) генеруючої установки у технологічних мережах внутрішнього електрозабезпечення і виконання технічних вимог виробник електричної енергії, споживач або активний споживач письмово повідомляє ОСР шляхом направлення заяви про встановлення генеруючої установки, форма якої наведена в додатку 11 до цього Кодексу. У разі встановлення генеруючої установки з можливістю відпуску електричної енергії, виробленої такою генеруючою установкою, в електричну мережу ОСР та їх користувачів, ОМСР, виробником та/або активним споживачем до відповідної заяви також додається однолінійна схема приєднання (підключення) генеруючої установки.\n\nОСР має забезпечити можливість подачі виробником, споживачем та активним споживачем заяви про встановлення генеруючої установки через особистий кабінет споживача на своєму офіційному вебсайті в мережі Інтернет.\n\nОСР зобов'язаний перевірити повноту інформації, зазначеної в заяві про встановлення генеруючої установки.\n\nУ разі відсутності у заяві всієї інформації, яка передбачена формою заяви про встановлення генеруючої установки, та/або подачі виробником та/або активним споживачем заяви щодо встановлення генеруючої установки потужністю, що не відповідає пункту 4.12.1 цієї глави, ОСР не пізніше 10 робочих днів з наступного робочого дня від дня її реєстрації повертає виробнику, споживачу або активному споживачу заяву про встановлення генеруючої установки у вказаний у цій заяві спосіб з описом виявлених зауважень.\n\n{Пункт 4.12.3 глави 4.12 розділу IV в редакції Постанов Національної комісії, що здійснює державне регулювання у сферах енергетики та комунальних послуг № 2 від 10.01.2024 , № 1145 від 29.07.2025 }\n\n4.12.4. Технічні засоби захисту, блокувань, захисної автоматики, контролю, встановлені або активним споживачем на виконання технічних вимог, визначених у пункті 4.12.2 цієї глави, мають бути опломбовані ОСР в установленому законодавством порядку.\n\n{Пункт 4.12.4 глави 4.12 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 2 від 10.01.2024 }\n\n4.12.5. У разі встановлення генеруючої установки у технологічних мережах внутрішнього електрозабезпечення виробника, активного споживача, у тому числі генеруючих установок третіх осіб, з можливістю відпуску електричної енергії, виробленої такою генеруючою установкою, в електричну мережу ОСР та їх користувачів, ОМСР, протягом п'яти робочих днів з наступного робочого дня від дня реєстрації заяви про встановлення генеруючої установки ОСР повинен безкоштовно здійснити обстеження генеруючої установки та технічну перевірку вузла/вузлів обліку, яка оформлюється актом про технічну перевірку, у якому зазначається інформація щодо:\n\n{Абзац перший пункту 4.12.5 глави 4.12 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 2 від 10.01.2024 ; із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nвідповідності потужності встановленої активним споживачем генеруючої установки величині, дозволеній до споживання за договором про приєднання та договором про надання послуг з розподілу електричної енергії;\n\n{Абзац другий пункту 4.12.5 глави 4.12 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nвеличини дозволеної до відпуску в мережу електричної потужності активного споживача за механізмом самовиробництва (крім побутового споживача та малого непобутового споживача);\n\n{Пункт 4.12.5 глави 4.12 розділу IV доповнено новим абзацом третім згідно з Постановою Національної комісії, що здійснює державне регулювання у сферах енергетики та комунальних послуг № 2 від 10.01.2024 }\n\nвиконання технічних вимог, визначених пунктом 4.12.2 цієї глави;\n\nвідповідності встановленої генеруючої установки наданій виробником або активним споживачем однолінійній схемі;\n\n{Абзац п'ятий пункту 4.12.5 глави 4.12 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nвиконання налаштувань параметрів обладнання та пристроїв у межах, визначених державними стандартами (зокрема максимального рівня напруги), із фіксацією цих параметрів.\n\nЗа результатами обстеження генеруючої установки, встановленої та приєднаної (підключеної) до технологічних мереж внутрішнього електрозабезпечення виробника або активного споживача, у тому числі генеруючих установок третіх осіб, з можливістю відпуску електричної енергії, виробленої такою генеруючою установкою, в електричну мережу ОСР та їх користувачів, ОМСР, ОСР має опломбувати встановлені на виконання технічних вимог технічні засоби захисту, блокувань, захисної автоматики, контролю та вузол/вузли комерційного обліку, оформити у порядку, визначеному Правилами роздрібного ринку електричної енергії , у двох примірниках паспорт точки розподілу, акт про технічну перевірку та акт про опломбування встановлених на виконання технічних вимог технічних засобів захисту, блокувань, захисної автоматики, контролю та вузла/вузлів комерційного обліку. Один примірник зазначених актів залишається в ОСР та один надається виробнику, активному споживачу.\n\n{Абзац сьомий пункту 4.12.5 глави 4.12 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 2 від 10.01.2024 ; із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nУ разі встановлення споживачем генеруючої установки без можливості відпуску електричної енергії, виробленої такою генеруючою установкою, в електричну мережу ОСР та їх користувачів, ОМСР, та відсутності зауважень до наданої споживачем заяви про встановлення генеруючої установки ОСР оформлює у порядку, визначеному Правилами роздрібного ринку електричної енергії , у двох примірниках паспорт точки розподілу та направляє один примірник споживачу у спосіб, указаний у цій заяві.\n\n{Абзац восьмий пункту 4.12.5 глави 4.12 розділу IV із змінами, внесеними Постановою Національної комісії, що здійснює державне регулювання у сферах енергетики та комунальних послуг № 2 від 10.01.2024 }\n\nУ паспорті точки розподілу ОCР зазначає інформацію про відповідність встановленої потужності генеруючої установки потужності, зазначеній у договорі споживача (виробника) про надання послуг з розподілу електричної енергії (у разі встановлення генеруючої установки з можливістю відпуску електричної енергії, виробленої такою генеруючою установкою, в електричну мережу ОСР та їх користувачів, ОМСР), величину дозволеної до відпуску в мережу електричної потужності активного споживача за механізмом самовиробництва (крім побутового споживача та малого непобутового споживача) та режим роботи генеруючої установки (з можливістю відпуску виробленої електричної енергії/без можливості відпуску виробленої електричної енергії в електричну мережу ОСР та їх користувачів, ОМСР).\n\n{Абзац дев'ятий пункту 4.12.5 глави 4.12 розділу IV із змінами, внесеними згідно з Постановами Національної комісії, що здійснює державне регулювання у сферах енергетики та комунальних послуг № 2 від 10.01.2024 , № 1145 від 29.07.2025 }\n\nУ разі виявлення ОСР під час обстеження генеруючої установки невідповідності встановленої генеруючої установки вимогам цього Кодексу та/або технічним вимогам, визначеним пунктом 4.12.2 цієї глави, ОСР протягом трьох днів письмово повідомляє про це споживача.\n\n4.12.6. Виробник, споживач активний споживач та треті особи, генеруючі установки яких приєднані до технологічних мереж внутрішнього електрозабезпечення активного споживача, повинні забезпечувати доступ представників ОСР для здійснення обстеження генеруючої установки щодо відповідності її встановлення вимогам цього Кодексу та перевірки впливу на показники якості електричної енергії.\n\n{Абзац перший пункту 4.12.6 глави 4.12 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nОСР має право улаштувати технічні засоби для недопущення відпуску в електричну мережу ОСР та їх користувачів, ОМСР електричної енергії, параметри напруги якої не відповідають визначеним державними стандартами (у разі встановлення генеруючої установки з можливістю відпуску електричної енергії, виробленої такою генеруючою установкою, в електричну мережу ОСР та їх користувачів, ОМСР).\n\n{Пункт 4.12.6 глави 4.12 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\n{Пункт 4.12.6 глави 4.12 розділу IV із змінами, внесеними Постановою Національної комісії, що здійснює державне регулювання у сферах енергетики та комунальних послуг № 2 від 10.01.2024 }\n\n{Розділ IV доповнено новою главою згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\n4.13. Особливості приєднання (підключення) УЗЕ в технологічних мережах внутрішнього електрозабезпечення Користувача\n\n{Назва глави 4.13 розділу IV в редакції Постанов Національної комісії, що здійснює державне регулювання у сферах енергетики та комунальних послуг № 2 від 10.01.2024 , № 1145 від 29.07.2025 }\n\n4.13.1. Виробник електричної енергії має право встановити та приєднати (підключити) УЗЕ у власних технологічних мережах внутрішнього електрозабезпечення на напрузі приєднання власних електроустановок, призначених для виробництва споживання електричної енергії або комбінованого виробництва електричної та теплової енергії, якщо в будь-який момент у часі сумарна потужність, з якою здійснюється відпуск електричної енергії з мереж виробника в мережі ОСР або відбір з мереж ОСР до мереж виробника електричної енергії, не перевищує замовленої до приєднання потужності, з урахуванням дозволеної (договірної) потужності відпуску та/або відбору електричної енергії (відповідно) електроустановок такого виробника на межі балансової належності згідно з паспортом точки розподілу та договором про надання послуг з диспетчерського (оперативнно-технологічного) управління.\n\n{Абзац перший пункту 4.13.1 глави 4.13 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nУ разі якщо паспортом точки розподілу не визначено величину дозволеної до використання (споживання) потужності на власні потреби генеруючої установки, така потужність визначається згідно із зазначеною у реалізованих технічних умовах на приєднання електроустановок виробника, призначених для споживання електричної енергії, або (у разі відсутності такої потужності у реалізованих технічних умовах) – згідно з потужністю, що встановлюється на рівні потужності, призначеної для власних потреб генеруючих установок залежно від джерела енергії згідно із вимогами нормативно-технічних документів, але не більше 4 % для електроустановок, призначених для виробництва електричної енергії з енергії сонця, та не більше 8 % для інших виробників електричної енергії від дозволеної (договірної) потужності відпуску електричної енергії (виробництва).\n\n{Абзац другий пункту 4.13.1 глави 4.13 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nУ разі необхідності здійснення виробником відбору електричної енергії з мереж ОСР понад величину дозволеної (договірної) потужності відбору електричної енергії (споживання) електроустановок такого виробника на межі балансової належності згідно з паспортом точки розподілу такий виробник має отримати послугу з приєднання до електричних мереж згідно з вимогами цього розділу.\n\n{Абзац пункту 4.13.1 глави 4.13 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nВартість послуги з приєднання в такому разі визначається як вартість обладнання та/або робіт, необхідних для забезпечення відбору електричної енергії з мереж оператора системи розподілу, та розраховується на підставі проєктно-кошторисної документації, розробленої згідно з вимогами Кодексу, і сплачується замовником ОСР.\n\n{Абзац пункту 4.13.1 глави 4.13 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nУ разі встановлення УЗЕ виробниками електричної енергії такий виробник має забезпечити наявність окремого комерційного обліку електричної енергії, перетікання якої здійснено як до, так і з УЗЕ відповідно до вимог Кодексу комерційного обліку.\n\n{Абзац пункту 4.13.1 глави 4.13 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nСпоживач має право встановити та приєднати(підключити) УЗЕ на напрузі приєднання власних струмоприймачів, що не перевищує 20 кВ, якщо:\n\nу будь-який період часу не здійснює відпуск раніше збереженої в УЗЕ в ОЕС України або в мережі інших суб'єктів господарювання;\n\nу будь-який період часу потужність споживання електричної енергії (у тому числі відбір електричної енергії УЗЕ з мереж ОСР або суб’єкта господарювання) не перевищує договірної потужності споживання цього споживача за договором про надання послуг з розподілу електричної енергії.\n\nАктивний споживач має право встановити та/або приєднати(підключити) УЗЕ, у тому числі третіх осіб, на напрузі приєднання власних струмоприймачів, що не перевищує 20 кВ, з метою участі у ринку допоміжних послуг, надання послуг з балансування та купівлі-продажу електроенергії, яка використовується для зберігання енергії в УЗЕ, на організованих сегментах ринку самостійно або у складі агрегованих груп.\n\nОсобливості використання УЗЕ споживачем та активним споживачем визначаються у договорі споживача про надання послуг з розподілу електричної енергії, що укладається відповідно до вимог Правил роздрібного ринку електричної енергії .\n\nУ разі збільшення потужності встановленої у технологічних мережах внутрішнього електрозабезпечення УЗЕ споживачем та активним споживачем, у тому числі приєднаних УЗЕ третіх осіб, такий споживач має виконати дії, передбачені пунктами 4.13.2 – 4.13.5 цієї глави.\n\n{Абзац одинадцятий пункту 4.13.1 глави 4.13 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nВстановлення та приєднання (підключення) УЗЕ Користувачем повинно здійснюватися після межі балансової належності електроустановок та експлуатаційної відповідальності сторін.\n\nДозволена до відпуску в мережу електрична потужність активного споживача за механізмом самовиробництва (крім побутового споживача та малого непобутового споживача), включно з генеруючими установками та установками зберігання енергії третіх осіб, не може одночасно перевищувати 50 відсотків від величини дозволеної (договірної) потужності електроустановок такого споживача, що призначені для споживання електричної енергії. З метою збільшення дозволеної до відпуску в мережу електричної потужності активний споживач за механізмом самовиробництва (крім побутового споживача та малого непобутового споживача) отримує послугу з приєднання у порядку, визначеному цим розділом.\n\nДозволена до відпуску в мережу електрична потужність активного споживача, яка відпускається УЗЕ не за механізмом самовиробництва, підключеною у технологічних мережах внутрішнього електрозабезпечення, включно з генеруючими установками та установками зберігання енергії третіх осіб, не може одночасно перевищувати величину дозволеної (договірної) потужності електроустановок такого споживача, що призначена для споживання електричної енергії.\n\n{Абзац чотирнадцятий пункту 4.13.1 глави 4.13 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nПриєднання (підключення) УЗЕ Користувачем у технологічних мережах внутрішнього електрозабезпечення здійснюється без отримання/надання послуги з приєднання.\n\n{Абзац п'ятнадцятий пункту 4.13.1 глави 4.13 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nУ разі приєднання (підключення) УЗЕ користувачем МСР, ОМСР виконує функції, має права та обов’язки ОСР, передбачені цією главою, щодо таких користувачів МСР.\n\n{Пункт 4.13.1 глави 4.13 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 2 від 10.01.2024 }\n\n4.13.2. Для приєднання (підключення) УЗЕ Користувач забезпечує виконання та дотримання таких технічних вимог:\n\n{Абзац перший пункту 4.13.2 глави 4.13 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 2 від 10.01.2024 }\n\nу разі приєднання (підключення) УЗЕ споживачем без можливості відпуску в ОЕС України або в мережі інших суб’єктів господарювання раніше збереженої в УЗЕ енергії:\n\n{Абзац другий пункту 4.13.2 глави 4.13 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 2 від 10.01.2024 }\n\nвиконання налаштувань параметрів обладнання (інвертора) в межах визначених державними стандартами,\n\nулаштування технічних засобів та/або проведення відповідного налаштування обладнання (інвертора) для недопущення відпуску в електричну мережу ОСР або мережі інших суб'єктів господарювання раніше збереженої в УЗЕ енергії,\n\nзабезпечення комерційного обліку електричної енергії відповідно до вимог Кодексу комерційного обліку ;\n\nу разі приєднання (підключення) УЗЕ виробником та/або активним споживачем, у тому числі до електричних мереж якого приєднуються УЗЕ третіх осіб):\n\n{Абзац шостий пункту 4.13.2 глави 4.13 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 2 від 10.01.2024 }\n\nвиконання налаштувань параметрів обладнання (інвертора) в межах, визначених державними стандартами,\n\nулаштування технічних засобів та/або проведення відповідного налаштування обладнання (інвертора) для забезпечення автоматичного відключення УЗЕ «та/або» генеруючої електроустановки від електричної мережі ОСР та їх користувачів, ОМСР у разі раптового зникнення в ній напруги та унеможливлення подачі напруги в електричну мережу у разі відсутності в ній напруги,\n\n{Абзац восьмий пункту 4.13.2 глави 4.13 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 2 від 10.01.2024 }\n\nулаштування технічних засобів для недопущення відпуску в електричну мережу ОСР електричної енергії, параметри якості якої не відповідають визначеним державними стандартами,\n\nзабезпечення окремого комерційного обліку електричної енергії, перетікання якої здійснено як до, так і з УЗЕ відповідно до вимог Кодексу комерційного обліку .\n\nЗазначені технічні вимоги для приєднання (підключення) УЗЕ Користувачем, у тому числі активним споживачем та/або споживачем, до електричних мереж якого має бути приєднано УЗЕ третіх осіб, оприлюднюються ОСР на власному вебсайті в мережі Інтернет.\n\n{Абзац оданадцятий пункту 4.13.2 глави 4.13 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 2 від 10.01.2024 }\n\n4.13.3. Про факт встановлення та приєднання (підключення) УЗЕ у власних електричних мережах і виконання технічних вимог Користувач письмово повідомляє ОСР шляхом направлення заяви про встановлення УЗЕ, форма якої наведена у додатку 12 до цього Кодексу. У разі встановлення УЗЕ виробником електричної енергії або активним споживачем до відповідної заяви також додається однолінійна схема приєднання (підключення) УЗЕ.\n\n{Абзац перший пункту 4.13.3 глави 4.13 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 2 від 10.01.2024 }\n\nОСР має забезпечити можливість подачі Користувачем заяви про встановлення УЗЕ через особистий кабінет споживача на своєму офіційному сайті у мережі Інтернет.\n\nОСР зобов'язаний перевірити повноту інформації, зазначеної в заяві про встановлення УЗЕ.\n\nУ разі відсутності у заяві всієї інформації, яка передбачена формою заяви про встановлення УЗЕ, ОСР не пізніше 10 робочих днів з наступного робочого дня від дня її реєстрації повертає Користувачу заяву про встановлення УЗЕ у вказаний у цій заяві спосіб з описом виявлених зауважень.\n\n4.13.4. Технічні засоби захисту, блокувань, захисної автоматики, контролю, встановлені Користувачем на виконання технічних вимог, визначених у пункті 4.13.2 цієї глави, мають бути опломбовані ОСР в установленому законодавством порядку.\n\n4.13.5. У разі встановлення УЗЕ виробником електричної енергії або активним споживачем, у тому числі УЗЕ третіх осіб, протягом 5 робочих днів, починаючи з наступного дня від дати реєстрації заяви про оформлення паспорта точки розподілу у зв'язку із встановленням УЗЕ, ОСР повинен безкоштовно здійснити обстеження УЗЕ та технічну перевірку вузла/вузлів обліку, яка оформлюється актом про технічну перевірку, у якому зазначається інформація щодо:\n\n{Абзац перший пункту 4.13.5 глави 4.13 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 2 від 10.01.2024 }\n\nвиконання технічних вимог, визначених пунктом 4.13.2 цієї глави;\n\nвідповідності встановленої УЗЕ наданій однолінійній схемі;\n\n{Абзац третій пункту 4.13.5 глави 4.13 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 2 від 10.01.2024 }\n\nвиконання налаштувань параметрів обладнання та пристроїв у межах визначених державними стандартами (зокрема максимального рівня напруги) із фіксацією цих параметрів.\n\nЗа результатами обстеження УЗЕ, встановленої та приєднаної (підключеної) до електричних мережах виробника або активного споживача, у тому числі УЗЕ третіх осіб, ОСР має опломбувати встановлені на виконання технічних вимог технічні засоби захисту, блокувань, захисної автоматики, контролю та вузол/вузли комерційного обліку, оформити у порядку, визначеному Правилами роздрібного ринку електричної енергії , у двох примірниках паспорт точки розподілу, акт про технічну перевірку та акт про опломбування встановлених на виконання технічних вимог технічних засобів захисту, блокувань, захисної автоматики, контролю та вузла/вузлів комерційного обліку. Один примірник зазначених актів залишається в ОСР та один надається виробнику або активному споживачу.\n\n{Абзац п'ятий пункту 4.13.5 глави 4.13 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 2 від 10.01.2024 }\n\nУ разі встановлення УЗЕ споживачем без можливості відпуску в ОЕС України або в мережі інших суб’єктів господарювання раніше збереженої в УЗЕ енергії та відсутності зауважень до наданої ним заяви про встановлення УЗЕ ОСР оформлює у порядку, визначеному Правилами роздрібного ринку електричної енергії , у двох примірниках паспорт точки розподілу та направляє один примірник споживачу у спосіб, указаний у цій заяві.\n\n{Абзац шостий пункту 4.13.5 глави 4.13 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 2 від 10.01.2024 }\n\nУ паспорті точки розподілу ОCР зазначає інформацію про відповідність максимальної потужності відбору та відпуску УЗЕ, потужності, зазначеній у договорі про надання послуг з розподілу електричної енергії, режиму роботи УЗЕ та наявність технічних засобів для недопущення відпуску в електричну мережу ОСР або мережі інших суб'єктів господарювання раніше збереженої в УЗЕ енергії (у разі встановлення УЗЕ споживачем).\n\nУ разі виявлення ОСР під час обстеження УЗЕ невідповідності встановленої УЗЕ вимогам цього Кодексу та/або технічним вимогам, визначеним пунктом 4.13.2 цієї глави, ОСР протягом трьох днів письмово повідомляє про це Користувача.\n\n4.13.6. Користувач та третя особа, УЗЕ якої приєднана до електричних мереж активного споживача, повинні забезпечувати доступ представників ОСР для здійснення обстеження УЗЕ щодо відповідності її встановлення вимогам цього Кодексу та перевірки впливу на показники якості електричної енергії.\n\n{Пункт 4.13.6 глави 4.13 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 2 від 10.01.2024 }\n\n{Розділ IV доповнено новою главою згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\nV. Експлуатація системи розподілу та електроустановок, приєднаних до неї\n\n5.1. Загальні положення\n\n5.1.1. ОСР забезпечує безпечну, надійну та ефективну експлуатацію системи розподілу електричної енергії відповідно до вимог цього Кодексу, нормативно-технічних документів та вимог технічної документації заводів-виробників електротехнічного обладнання електроустановок системи розподілу.\n\nКористувачі, електроустановки яких приєднані до системи розподілу, забезпечують експлуатацію цих електроустановок відповідно до вимог цього Кодексу, нормативно-технічних документів та вимог технічної документації заводів-виробників їх електроустановок.\n\nМежа експлуатаційної відповідальності між ОСР та Користувачем визначається межею балансової належності (за правом власності ОСР та Користувача на окремі елементи системи розподілу).\n\nМежа експлуатаційної відповідальності між ОСР та суміжними ОСР визначається межею балансової належності на окремі елементи системи розподілу.\n\nМежа експлуатаційної відповідальності, що не збігається з межею балансової належності, може бути визначена сторонами на договірних засадах за згодою сторін. За відсутності такої згоди межа експлуатаційної відповідальності збігається з межею балансової належності.\n\n5.1.2. Цей розділ поширюється на:\n\n1) ОСР;\n\n2) Користувачів - основних споживачів та ОМСР;\n\n3) Користувачів, електроустановки яких приєднані до системи розподілу та призначені для виробництва електричної енергії (крім приватних домогосподарств з потужністю виробництва до 30 кВт (включно));\n\n4) Користувачів, УЗЕ яких приєднані до системи розподілу (крім приватних домогосподарств).\n\n{Пункт 5.1.2 глави 5.1 розділу V доповнено новим підпунктом згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\n5.2. Принципи організації системи експлуатації\n\n5.2.1. З метою безпечного та ефективного використання системи розподілу та електроустановок, приєднаних до неї, виконання завдань експлуатації та дотримання визначених умов експлуатації, а також з метою забезпечення технічної експлуатації, у тому числі необхідного технічного обслуговування та ремонту, ОСР та Користувачі створюють та застосовують відповідні системи експлуатації.\n\n5.2.2. Система експлуатації передбачає сукупність об’єктів, засобів та заходів експлуатації, відповідальних виконавців (структурних підрозділів, персоналу) та документації, що регламентує підпорядкованість, розподіл обов’язків, правила та організацію їх взаємодії, контроль та нагляд за експлуатацією, необхідні та достатні для виконання завдань експлуатації.\n\nПідпорядкованість (адміністративна та функціональна) структурних підрозділів (цехів, служб, лабораторій тощо) та персоналу, що забезпечують функціонування системи експлуатації, визначається керівником суб’єкта господарювання та закріплюється організаційною структурою.\n\nУправління складовими системи експлуатації об’єктів електроенергетики, зокрема диспетчерське (оперативно-технологічне) управління, технічне обслуговування та ремонт, забезпечення безпеки експлуатації електроустановок, організація та контроль за експлуатацією, контроль за виконанням вимог нормативно-технічних документів, покладається на керівника з технічних питань суб’єкта господарювання.\n\nЩодо кожної електроустановки відповідними розпорядчими документами призначаються особи, що відповідають за її належний стан та безпечну експлуатацію (відповідальні особи).\n\nВідповідальні особи повинні забезпечувати експлуатацію електроустановок згідно з вимогами цього Кодексу, відповідних нормативно-технічних документів та внутрішніх інструкцій.\n\n5.2.3. Електротехнічне обладнання електроустановок, прийняте в експлуатацію, має перебувати в одному з оперативних станів: у роботі, у ремонті, у резерві або у стані консервації.\n\n5.2.4. Обсяги, способи та періодичність проведення технічного обслуговування визначаються на підставі нормативно-технічної документації, інструкцій заводів-виробників або за технічним станом обладнання та затверджуються технічним керівником суб’єкта господарювання.\n\n5.2.5. Ремонт електроустановок об’єктів електроенергетики включає комплекс робіт, спрямованих на підтримання або відновлення початкових експлуатаційних характеристик або їх складових.\n\nКожний суб’єкт господарювання, що експлуатує електроустановки об’єктів електроенергетики, організовує функціонування таких систем ремонтів:\n\n1) планово-попереджувальна (з фіксованою періодичністю відповідно до вимог нормативних документів);\n\n2) планово-діагностична (за технічним станом виходячи з результатів технічного діагностування);\n\n3) планово-заводська (відповідно до вимог технічної документації заводів-виробників обладнання).\n\n5.2.6. Періодичність та обсяги ремонтів електроустановок об’єктів електроенергетики визначаються відповідно до тієї системи ремонтів, до якої вони віднесені рішенням технічного керівника суб’єкта господарювання.\n\n5.2.7. Технічним керівником суб’єкта господарювання, в експлуатації якого знаходяться електроустановки об’єктів електроенергетики, затверджуються річні та багаторічні плани ремонтів.\n\n5.2.8. Тривалість запланованих ремонтів визначається з урахуванням оптимізації витрат на їх проведення та можливих економічних наслідків від простою обладнання в ремонті, а в умовах обмежених можливостей щодо виведення цього обладнання в ремонт - з урахуванням вимог цього Кодексу в частині оперативного планування.\n\n5.2.9. Порядок організації технічного обслуговування та ремонту, порядок підготовки та виведення обладнання в ремонт, технологія ремонтних робіт, а також приймання та оцінка стану відремонтованих електроустановок об’єктів електроенергетики мають відповідати вимогам нормативно-технічних документів.\n\n5.2.10. ОСР та Користувачі забезпечують маркування/позначення основного та допоміжного устаткування своїх електроустановок згідно з проєктом та з дотриманням вимог нормативно-технічних документів.\n\n5.2.11. Маркування/позначення устаткування електроустановок на межі балансової належності має бути узгоджене між власниками електроустановок (між ОСР та Користувачем, між суміжними ОСР) та відповідно відображене на оперативних схемах. За відсутності згоди між ОСР та Користувачем щодо маркування/позначення устаткувань електроустановок на межі їх балансової належності ОСР має обґрунтоване право визначити маркування/позначення, яке буде застосовуватися для таких устаткувань електроустановок.\n\n5.2.12. Узгодження маркування/позначення устаткування нової електроустановки з відповідним внесенням змін до оперативних схем має бути здійснене за 14 днів до моменту введення її в експлуатацію.\n\n5.2.13. Узгодження зміни маркування/позначення устаткування існуючої електроустановки з відповідним внесенням змін до оперативних схем має бути здійснене протягом 14 днів з моменту ініціювання такої зміни маркування/позначення.\n\n5.2.14. ОСР та Користувачі забезпечують ведення та своєчасне коригування експлуатаційної документації згідно з вимогами Правил технічної експлуатації електричних станцій та мереж, Правил технічної експлуатації електроустановок споживачів та відповідними інструкціями.\n\n5.3. Організація моніторингу, контролю та нагляду за експлуатацією\n\n5.3.1. Суб’єкти господарювання, які здійснюють експлуатацію електроустановок об’єктів електроенергетики, мають забезпечити контроль та нагляд за експлуатацією, які, зокрема, передбачають:\n\n1) технічний нагляд за станом об’єктів;\n\n2) організацію та облік виконання заходів, які забезпечують технічну та екологічну безпеку, економічну роботу обладнання, а також підтримання належних показників надійності його роботи;\n\n3) розслідування та облік технологічних порушень у роботі обладнання;\n\n4) контроль за дотриманням вимог нормативно-технічних документів з експлуатації електроустановок;\n\n5) контроль за дотриманням параметрів, визначених технічними умовами на приєднання електроустановок Користувача до системи розподілу.\n\n5.3.2. Технічна експлуатація об’єктів електроенергетики підлягає державному нагляду (контролю) у порядку, визначеному законодавством України.\n\n5.3.3. Користувачі та ОСР зобов’язані виконувати приписи центрального органу виконавчої влади, що реалізує державну політику у сфері нагляду (контролю) в галузі електроенергетики, у разі виявлення незадовільного технічного стану електроустановок Користувачів та/або елементів системи розподілу, який загрожує аварією, пожежею та створює загрозу життю обслуговуючого персоналу, населенню та навколишньому середовищу, а також у разі невиконання вимог щодо усунення недоліків в електроустановках.\n\n5.3.4. Моніторинг ОСР (система безперервних спостережень та комплекс робіт з контролю) за дотриманням стандартів операційної безпеки функціонування ОЕС України, якістю та рівнем технічного обслуговування електроустановок здійснюється відповідно до вимог цього Кодексу.\n\n5.3.5. З метою безпечної, надійної та ефективної експлуатації системи розподілу ОСР має право здійснювати тестування (випробування, вимірювання) стосовно якості електричної енергії в точках приєднання Користувачів до системи розподілу.\n\nПідставами для тестування (випробування) стосовно якості електричної енергії є:\n\nдані, отримані від системи моніторингу;\n\nскарги споживачів, приєднаних до системи розподілу (у тому числі мережі спільного використання).\n\n5.3.6. У разі виявлення за даними моніторингу або тестування (вимірювання) відхилення параметрів, визначених технічними умовами на приєднання до системи розподілу, або непроєктних режимів роботи обладнання Користувача, що призвели до погіршення якості електричної енергії, ОСР має повідомити Користувача та центральний орган виконавчої влади, що реалізує державну політику у сфері нагляду (контролю) в галузі електроенергетики.\n\n5.3.7. Користувач, технічні параметри роботи електроустановок якого не відповідають визначеним у технічних умовах на приєднання до системи розподілу, зобов’язаний у дводенний строк (в окремих випадках у строк, визначений центральним органом виконавчої влади, що реалізує державну політику у сфері нагляду (контролю) в галузі електроенергетики) усунути причини, що призвели до погіршення якості електричної енергії.\n\n5.3.8. Якщо Користувач в установлений строк не усунув причини, що призвели до погіршення якості електричної енергії, ОСР звертається до центрального органу виконавчої влади, що реалізує державну політику у сфері нагляду (контролю) в галузі електроенергетики, щодо заборони експлуатації електроустановки Користувача. У разі прийняття центральним органом виконавчої влади, що реалізує державну політику у сфері нагляду (контролю) в галузі електроенергетики, рішення щодо заборони експлуатації електроустановки Користувача ОСР має виконати заходи щодо відключення (або від’єднання) електроустановок такого Користувача від системи розподілу.\n\n5.3.9. Під час проведення робіт з технічного обслуговування, ремонтних робіт, випробувань на об’єктах електроенергетики в системі розподілу на межі балансової належності електроустановок ОСР та Користувачі повинні забезпечувати узгодження заходів з техніки безпеки, у тому числі узгодження режимів роботи задіяного обладнання електроустановок, узгодження заходів із заземлення електроустановок, перемикання в електроустановках тощо.\n\n5.3.10. Узгодження заходів з технічного обслуговування передбачає чіткий розподіл функціональних обов’язків та відповідальності між працівниками ОСР та Користувача, у тому числі між безпосередніми виконавцями робіт з технічного обслуговування, ремонтних робіт, випробувань на об’єктах електроенергетики в системі розподілу на межі експлуатаційної належності електроустановок.\n\nМіж ОСР та Користувачем має бути узгоджений графік виконання заходів з технічного обслуговування та порядок здійснення оперативних дій на відповідних об’єктах електроенергетики в системі розподілу на межі експлуатаційної належності електроустановок.\n\n5.3.11. ОСР та Користувач на постійній основі забезпечують належний інформаційний обмін між визначеними відповідальними особами щодо питань координації заходів та дій з техніки безпеки.\n\n5.3.12. Відповідальні особи ОСР та Користувача забезпечують ведення відповідної документації для фіксації запланованих та фактично виконаних попереджувальних заходів з техніки безпеки на місці виконання робіт з технічного обслуговування, ремонтних робіт, випробувань на межі експлуатаційної належності електроустановок ОСР та Користувача із зазначенням відповідних часових меж. За необхідності відповідальні особи ОСР та Користувача можуть обмінюватися копіями відповідних задокументованих записів.\n\nОСР та Користувач повинні зберігати зазначену в цьому пункті документацію протягом року.\n\n5.3.13. Для забезпечення безпечної експлуатації, надійності і економічності обладнання, будівель і споруд, систем контролю і управління на кожній електроустановці ОСР має планувати ремонтні програми.\n\n{Главу 5 .3 розділу V доповнено новим пунктом 5.3.13 згідно з Постановою Національної комісії, що здійснює державне регулювання у сферах енергетики та комунальних послуг № 2595 від 03.12.2019 }\n\n5.4. Проведення випробувань у системі розподілу\n\n5.4.1. Випробування виконуються у разі:\n\n1) введення в дію новозбудованих, реконструйованих, технічно переоснащених або капітально відремонтованих об’єктів з виробництва та розподілу електричної енергії, зберігання енергії та/або споживання (потужністю понад 1 МВт) електричної енергії;\n\n{Підпункт 1 пункту 5.4.1 глави 5.4 розділу V із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\n2) проведення моніторингу ОСР (регулярного та/або періодичного) роботи системи розподілу;\n\n3) проведення розслідування технологічних порушень;\n\n4) необхідності оцінки ОСР впливу змін схеми електромереж, режиму роботи обладнання системи розподілу та перетоків потужностей, який не може бути оцінений розрахунковим шляхом;\n\n5) підготовки та прийняття рішень стосовно оптимізації схем та режимів роботи електроустановок об’єктів електроенергетики.\n\n5.4.2. Випробування можуть виконуватися з ініціативи ОСР, суміжних ОСР та/або Користувачів, а також ОСП.\n\nЗалежно від ініціатора випробування можуть проводитися одноосібно Користувачем або ОСР або спільно Користувачем та ОСР, ОСР та суміжним ОСР.\n\nПроведення випробувань може здійснюватися за рахунок ініціатора(ів), якщо інше не передбачено в договорі або нормативно-правових актах.\n\n5.4.3. Випробування проводять у такому порядку:\n\n1) прийняття рішення керівником суб’єкта господарювання, що володіє або експлуатує об’єкт електроенергетики, за власною ініціативою чи на обґрунтовану вимогу ОСР щодо визначення об’єкта та мети, з якою проводять випробування;\n\n2) призначення керівника, відповідального за проведення випробувань;\n\n3) визначення посадових осіб та/або організацій, відповідальних за технологічну та оперативну частини випробувань;\n\n4) розробка, погодження та затвердження програми випробувань;\n\n5) призначення терміну початку та завершення виконання програми випробувань;\n\n6) виконання заходів підготовчого етапу робіт;\n\n7) виконання програми випробувань;\n\n8) обробка даних випробувань та підготовка звітів та висновків.\n\n5.4.4. Програма випробувань розробляється з урахуванням вимог нормативно-технічних документів, вимог ОСР/ОСП, технічної документації заводів-виробників, має визначати організаційно-технічні заходи та, зокрема, включати:\n\n1) визначення об’єкта та мети випробувань;\n\n2) перелік посадових осіб та/або організацій, відповідальних за забезпечення та проведення технологічної і оперативної частини випробувань за кожним етапом;\n\n3) опис стану обладнання, на якому планується проведення випробувань;\n\n4) первинну схему об’єкта електроенергетики та прилеглої мережі, а також вимоги до діючого обладнання;\n\n5) опис системних та/або технологічних обмежень, пов’язаних із виконанням програми;\n\n6) обсяг підготовчих робіт, що передують випробуванню;\n\n7) заходи щодо забезпечення виконання вимог правил безпечної експлуатації при проведенні випробувань;\n\n8) назву, послідовність виконання та загальну тривалість кожного етапу випробувань (за потреби);\n\n9) режими роботи випробовуваного та суміжного з ним обладнання системи розподілу на кожному етапі випробування, припустимі відхилення величин параметрів, визначених у процесі випробувань, та їх граничні значення;\n\n10) перелік, послідовність та виконавців технологічних операцій у первинній схемі, у пристроях релейного захисту та протиаварійної автоматики;\n\n11) режими роботи обладнання, стан первинної схеми та релейного захисту після закінчення випробувань;\n\n12) дії персоналу у випадках настання позаштатних ситуацій;\n\n13) повноваження відповідальних осіб щодо припинення або перенесення випробування чи його окремих етапів;\n\n14) необхідні схеми, креслення тощо.\n\n5.4.5. Під час розробки/погодження програми випробувань ОСР за результатами проведеного ним аналізу повинен підтвердити, що підготовчі роботи, які передують запланованому випробуванню, та проведення безпосередньо випробування не ставлять під загрозу безпеку постачання електричної енергії та цілісність електроустановок Користувачів.\n\n5.4.6. Під час аналізу можливості та підготовки до проведення системних випробувань (випробування, які значно впливають на роботу системи розподілу та електроустановки Користувачів та/або передбачають зміни технологічних режимів або схем системи передачі/розподілу та/або Користувачів, та/або спричиняють відхилення значень напруги/частоти понад 5 %) ОСР повинен здійснити оцінку потенційних економічних та операційних ризиків, пов’язаних із проведенням таких системних випробувань. При цьому ОСР повинен ураховувати вплив проведення системних випробувань на Користувачів, у тому числі виробників електричної енергії, що беруть участь на балансуючому ринку та/або ринку допоміжних послуг (якщо електроустановки таких виробників приєднані до відповідної системи розподілу).\n\n5.4.7. Якщо ініціатором системного випробування не є ОСР, то ініціатор має надіслати ОСР письмовий запит на проведення системного випробування щонайменше за 6 календарних місяців з відповідним обґрунтуванням запиту щодо підстав (причин) необхідності проведення системного випробування.\n\nУпродовж 1 місяця після отримання запиту ОСР повідомляє ініціатора системного випробування про результати здійснення оцінки можливості проведення системного випробування.\n\n5.4.8. Для проведення системного випробування ОСР (або ініціатор випробування спільно з ОСР) формує контрольну групу для участі у проведенні системного випробування, яка повинна складатися з представників ОСР, ОСП, суміжного ОСР (за необхідності) та Користувачів, на електроустановки яких впливатиме проведення системного випробування.\n\nКонтрольна група має право брати участь у розробці програми системного випробування.\n\n5.4.9. Програма системних випробувань має бути заздалегідь (щонайменше за 3 календарні місяці) погоджена з ОСР (якщо ініціатором системного випробування не є ОСР), з ОСП, суміжними ОСР та Користувачами, на електроустановки яких впливатиме проведення системного випробування.\n\n5.4.10. Якщо виконавцем системного випробування є Користувач, ОСР повинен здійснювати загальну координацію проведення такого випробування.\n\n5.4.11. У разі відсутності згоди щодо погодження програми випробувань будь-якою стороною інша сторона може звернутися до центрального органу виконавчої влади, що реалізує державну політику у сфері нагляду (контролю) в галузі електроенергетики, для розгляду спору в межах його компетенції.\n\n5.4.12. Процедура погодження, затвердження програми випробувань та порядок проведення випробувань регламентуються відповідними нормативно-технічними документами.\n\n5.4.13. Технічний звіт про результати проведених випробувань має містити:\n\n1) мету та завдання випробувань;\n\n2) дані про виконану підготовку, умови проведення випробувань згідно з обраним методом виконання випробувань;\n\n3) інформацію про засоби вимірювань, реєстрації подій та технологічних процесів, що застосовувалися;\n\n4) хронологічний опис дій на об’єкті випробувань, режимів роботи обладнання на окремих етапах виконання програми випробувань;\n\n5) результати вимірювань, отриманих за кожним етапом випробування, у тому числі даних приладів вимірювання технологічних процесів та фіксації подій;\n\n6) результати випробувань за кожним етапом у вигляді таблиць, графіків, діаграм тощо;\n\n7) висновки та рекомендації, що ґрунтуються на отриманих результатах.\n\n5.4.14. Технічний звіт про результати проведених випробувань затверджується керівником кожного суб’єкта господарювання, у власності або користуванні якого знаходиться кожен з об’єктів електроенергетики, випробування яких здійснюється.\n\n5.4.15. Копія технічного звіту має бути надіслана усім учасникам випробування, у тому числі ОСР.\n\n5.4.16. Користувач на свій запит має право отримати від ОСР технічну інформацію щодо методів (способів) проведених випробувань та обґрунтовано вимагати застосування ОСР іншого можливого методу (способу).\n\n5.5. Організація розслідувань та обліку технологічних порушень\n\n5.5.1. Розслідуванню та/або обліку підлягають такі технологічні порушення у роботі об’єктів електроенергетики системи розподілу:\n\n1) пошкодження електроустановок під час експлуатації;\n\n2) недопустиме відхилення параметрів роботи електроустановок та погіршення технічного стану електроустановок, що призвело до виведення їх з ладу або втрати працездатності;\n\n3) незапланована перерва електропостачання споживачів з технологічних причин;\n\n4) помилкові або несанкціоновані відключення електроустановок;\n\n5) порушення працездатності каналів та засобів диспетчерського управління, що призвело до втрати зв’язку диспетчера з керованим енергооб’єктом тривалістю понад 1 годину.\n\n5.5.2. Технологічні порушення розслідуються, класифікуються, оформлюються та обліковуються згідно з вимогами відповідних нормативно-технічних документів.\n\n5.5.3. Факт технологічного порушення має бути зафіксований, а інформація про його виникнення передана відповідним органам адміністративного та оперативно-технологічного управління відповідно до вимог нормативних документів.\n\nВ організації фіксації (виявлення) технологічних порушень суб’єкт господарювання, що здійснює експлуатацію об’єктів електроенергетики, має впроваджувати та розвивати автоматичні системи реєстрації аварійних подій та відхилень параметрів роботи електроустановок.\n\n5.5.4. ОСР має оприлюднювати інформацію щодо технологічних порушень на об’єктах системи розподілу за визначеними критеріями.\n\nКритерії технологічних порушень, щодо яких має оприлюднюватися інформація, ураховують кількість відключених Користувачів, тривалість знеструмлення та важкість наслідків цих порушень.\n\nЗазначені критерії встановлюються Регулятором.\n\n5.5.5. За результатами розслідування та обліку технологічних порушень на підставі аналізу причин та передумов виникнення та розвитку технологічних порушень, оцінювання їх економічних наслідків розробляються заходи, спрямовані на:\n\n1) виявлення елементів електроустановок, що знижують надійність їх експлуатації;\n\n2) виявлення неефективних систем та методів управління технологічними процесами, які потребують удосконалення;\n\n3) удосконалення технічного обслуговування та ремонтів електроустановок;\n\n4) забезпечення належної якості електропостачання, надійної роботи електроустановок шляхом будівництва, реконструкції або технічного переоснащення електроустановок;\n\n5) удосконалення чинних та підготовку нових нормативних документів.\n\n5.6. Виведення електроустановок (елементів системи розподілу) з експлуатації\n\n5.6.1. Виведення з роботи електроустановок ОСР здійснюється для їх ремонту, резерву, реконструкції, модернізації, технічного переоснащення, консервації або зняття з експлуатації.\n\n5.6.2. Виведення з роботи електроустановок ОСР здійснюється на підставі затверджених річних та місячних планів-графіків відповідно до вимог Кодексу системи передачі .\n\nРічні плани-графіки виведення з роботи електроустановок, що перебувають в оперативному управлінні або віданні ОСП, мають ним погоджуватися.\n\nРічні плани-графіки виведення з роботи електроустановок, що перебувають в оперативному віданні інших ОСР або Користувачів, мають ними погоджуватися відповідно до їх оперативного підпорядкування.\n\nМісячні плани-графіки складаються на підставі річних планів-графіків.\n\n5.6.3. Розробка та узгодження річних планів-графіків виведення з роботи електроустановок передбачає:\n\n1) надання ОСР обґрунтованих та взаємоузгоджених суміжними ОСР пропозицій до річного плану-графіка виведення з роботи їх електроустановок, зокрема такого, що впливає на режими або обмеження потужності генеруючих електроустановок;\n\n2) надання ОСР обґрунтованих пропозицій до річного плану-графіка виведення з роботи їх електроустановок.\n\n5.6.4. У разі непогодження графіка виведення з роботи електроустановок ОСР Користувачем, який приєднаний до його мереж, ОСР приймає рішення щодо виведення електроустановок з роботи виходячи з умов надійності та безпеки експлуатації власних електричних мереж та інформує про це Користувача.\n\nУ разі письмового запиту Користувача стосовно цього питання ОСР надає обґрунтування щодо прийняття такого рішення.\n\n5.6.5. Якщо не було отримано погодження суміжного ОСР на виведення електроустановок з роботи при затвердженні річного плану-графіка, сторони мають вирішити спірні питання у процесі розгляду оперативної заявки щодо таких електроустановок.\n\nПри розгляді такої заявки сторони мають вирішити питання щодо виведення електроустановок відповідно до їх рівня в системі централізованого диспетчерського управління або залучити до прийняття рішення оператора вищого рівня.\n\n5.6.6. ОСР не пізніше ніж за 10 днів до початку планового року мають сповістити Користувачів про строки та тривалість виведення електроустановок з роботи, що впливає на режим роботи або надійність енергозабезпечення цих Користувачів, відповідно до затверджених ОСР річних планів-графіків.\n\nПорядок, остаточні терміни та тривалість виведення електроустановок з роботи визначаються заявками на виведення електроустановок згідно з главою 7.4 розділу VII цього Кодексу.\n\n5.7. Права, обов’язки та відповідальність ОСР та Користувачів щодо технічної експлуатації\n\n5.7.1. Права та обов’язки ОСР та Користувачів щодо технічної експлуатації системи розподілу та електроустановок, що приєднані до системи розподілу, регулюються цим Кодексом, іншими нормативно-технічними документами та/або договорами, укладеними між власниками або Користувачами електроустановок об’єктів електроенергетики.\n\n5.7.2. ОСР та Користувачі мають право у встановленому законодавством України порядку звертатися до Регулятора та/або центрального органу виконавчої влади, що реалізує державну політику у сфері нагляду (контролю) в галузі електроенергетики, у межах їх компетенції щодо вирішення спірних питань, у тому числі пов’язаних з технологічними порушеннями в електроустановках або неналежною експлуатацією електроустановок.\n\n5.7.3. ОСР та Користувачі мають право брати участь у розслідуванні технологічних порушень на будь-якій електроустановці об’єкта електроенергетики системи розподілу, якщо це технологічне порушення призвело до економічних втрат або невиконання договірних зобов’язань ОСР та/або Користувача, у тому числі перед третьою стороною.\n\n5.7.4. Технічний керівник суб’єкта господарювання, у власності або користуванні якого перебувають об’єкти електроенергетики, на яких зафіксовані технологічні порушення та проводиться їх розслідування, може включити представників ОСР та/або Користувачів, які зазнали впливу внаслідок технологічного порушення, на їх вимогу до складу комісії з розслідування технологічних порушень згідно з чинними нормативними документами.\n\n5.7.5. Відповідальними за експлуатацію об’єктів електроенергетики є керівники суб’єктів господарювання, у власності або користуванні/управлінні яких перебувають ці об’єкти.\n\n5.7.6. Відповідальним за шкоду, завдану внаслідок неналежної експлуатації та/або неналежного технічного стану об’єктів електроенергетики, є суб’єкт господарювання, у власності або користуванні/управлінні якого перебувають ці об’єкти.\n\n5.8. Вимоги щодо підготовки експлуатаційного та оперативного персоналу об’єктів електроенергетики\n\n5.8.1. Усі об’єкти електроенергетики незалежно від їх відомчої належності та форм власності мають бути укомплектовані персоналом належної кваліфікації та у кількості, що забезпечує надійну експлуатацію цього об’єкта.\n\n5.8.2. Підготовка експлуатаційного та оперативного персоналу включає безперервний процес відбору, підготовки, перепідготовки та підвищення кваліфікації, контролю знань працівників та їх атестації.\n\n5.8.3. Управління персоналом повинно бути багаторівневим, мати системний характер та проводитися з метою формування і забезпечення високого рівня професійної компетентності, культури безпеки, працездатності та мотивації щодо виконання своїх професійних обов’язків.\n\n5.8.4. Професійне навчання працівників на виробництві з метою підготовки персоналу для роботи на певній посаді та робочому місці має враховувати:\n\n1) вимоги до професій, передбачених довідником кваліфікаційних характеристик професій працівників, який затверджується центральним органом виконавчої влади, що забезпечує формування державної політики в електроенергетичному комплексі;\n\n2) існуючий рівень кваліфікації та досвід роботи працівників.\n\n5.8.5. Керівники підприємств, що експлуатують об’єкти електроенергетики, зобов’язані організовувати роботу підлеглого персоналу щодо професійного навчання працівників на виробництві відповідно до вимог чинного законодавства України та галузевих нормативних документів.\n\n5.8.6. Перевірку знань працівників проводять комісії, які створюються наказом керівника підприємства або розпорядчим документом відповідного органу центральної виконавчої влади.\n\n5.8.7. Допускати до роботи працівників електроенергетики, які не пройшли відповідної підготовки (навчання, інструктаж, перевірка знань), забороняється.\n\n5.8.8. Роботу з персоналом необхідно організовувати та проводити за затвердженими технічним керівником енергооб’єкта або керівником відповідного структурного підрозділу планами.\n\n5.8.9. Відповідальність посадових осіб за роботу з персоналом визначається законодавством України, статутом підприємства, посадовими інструкціями та/або іншими розпорядчими документами, що встановлюють права та обов’язки цих посадових осіб.\n\n5.8.10. ОСР зобов’язаний забезпечувати комплектування робочих місць, що відносяться до його рівня диспетчерського управління ОЕС України, працівниками, які мають необхідний рівень кваліфікації, профільну професійну освіту та відповідний стаж роботи за спеціальністю.\n\n5.8.11. ОСР визначає перелік посад працівників його рівня диспетчерського управління ОЕС України, щодо яких ним погоджуються програми підготовки до самостійної роботи, та бере участь у перевірці знань Правил технічної експлуатації електричних станцій та мереж цих працівників у складі комісій, створених відповідно до положень цього Кодексу.\n\nVI. Вимірювання параметрів електричної енергії\n\n6.1. Загальні положення\n\n6.1.1. Цей розділ визначає основні принципи та технічні вимоги щодо проведення вимірювань параметрів електричної енергії в системі розподілу та в точках приєднання електроустановок Користувачів.\n\n6.1.2. Вимірювання параметрів електричної енергії здійснюється з метою:\n\n1) оптимізації схем системи розподілу та управління режимами роботи обладнання;\n\n2) оцінки технічного стану електроустановок;\n\n3) планування розвитку системи розподілу;\n\n4) оцінки впливу електроустановок Користувачів на величини відхилення параметрів електричної енергії в точках приєднання відносно нормального рівня, визначеного ОСР;\n\n5) оцінки впливу електроустановок системи розподілу на величини відхилення параметрів електричної енергії на межі між електричними мережами ОСП та ОСР відносно нормального рівня, визначеного ОСП;\n\n6) визначення та фіксації параметрів надійності постачання електричної енергії;\n\n7) моніторингу та аналізу технічного стану мереж;\n\n8) контролю режимів та параметрів роботи системи розподілу та електроустановок, приєднаних до системи розподілу, зокрема щодо дотримання вимог цього Кодексу;\n\n9) перевірки параметрів якості електроенергії за зверненням/скаргою споживача.\n\n6.1.3. Для виконання зазначених завдань ОСР (та/або Користувач у випадках, передбачених цим Кодексом) здійснює відповідно до вимог цього розділу:\n\n1) вимірювання та моніторинг параметрів якості електричної енергії, що надходить у систему розподілу, та на її виході в точках приєднання Користувачів;\n\n2) фіксацію кількості та тривалості перерв в електропостачанні споживачів.\n\n6.1.4. Технічні характеристики приладів та систем вимірювання, збору, моніторингу та передачі інформації про параметри електричної енергії мають забезпечувати:\n\n1) за класом точності засобів вимірювальної техніки відповідність вимогам цього Кодексу;\n\n2) можливість безпосереднього вимірювання відповідного параметру;\n\n3) необхідну дискретність у часі вимірів, достовірність даних та їх збереження;\n\n4) передачу даних на визначені системою моніторингу рівні від приладів виміру;\n\n5) цілісність та незмінність даних при їх передачі.\n\n6.1.5. Організація вимірювання (фіксації) параметрів електричної енергії в системі розподілу передбачає:\n\n1) зобов’язання ОСР організувати вимірювання (фіксацію) параметрів електричної енергії;\n\n2) зобов’язання Користувачів у випадках, визначених цим Кодексом, здійснювати вимірювання (фіксацію) параметрів електричної енергії та передачу цих даних ОСР;\n\n3) зобов’язання ОСР надавати ОСП визначений ним відповідно до вимог Кодексу системи передачі обсяг даних стосовно параметрів електричної енергії;\n\n4) право ОСР отримувати від ОСП дані стосовно параметрів електричної енергії на межі між системою передачі та системою розподілу;\n\n5) зобов’язання ОСР організувати перевірку параметрів якості електроенергії за зверненням/скаргою споживача.\n\n6.1.6. Дані вимірювання/фіксації, отримані у процесі вимірювання стаціонарними приладами, переносними приладами під час періодичних, контрольних вимірів, мають оброблятися, зберігатися ОСР протягом 3 років. Форма збереження має відповідати вимогам щодо можливості вибіркового імпорту даних у процесі звітності перед Регулятором та у разі врегулювання скарг, претензій Користувачів, приєднаних до електричних мереж ОСР.\n\n6.2. Фіксація параметрів якості електричної енергії (вимірювання з метою визначення якісних показників електричної енергії)\n\n6.2.1. Вимірювання параметрів якості електричної енергії здійснюється відповідно до ДСТУ IEC 61000-4-30:2010. «Електромагнітна сумісність. Частина 4-30. Методи випробування та вимірювання. Вимірювання показників якості електричної енергії».\n\n6.2.2. Вимірювання параметрів якості електричної енергії на електроустановках високої та середньої напруги проводиться з використанням характеристики процесу вимірювання класу A відповідно до ДСТУ IEC 61000-4-30:2010.\n\n6.2.3. Вимірювання параметрів якості електричної енергії на електроустановках низької напруги та для пошуку технологічних порушень у мережі може проводитись з використанням характеристики процесу вимірювання класу S відповідно до IEC 61000-4-30:2010.\n\n6.2.4. Вимоги до параметрів якості електричної енергії визначені у розділі ХІ цього Кодексу.\n\n6.2.5. Для здійснення вимірювання параметрів якості електричної енергії згідно з порядком, визначеним цим Кодексом (у тому числі за зверненням/скаргою споживача), ОСР повинен використовувати засоби вимірювальної техніки, що пройшли оцінку відповідності Технічному регламенту законодавчо регульованих засобів вимірювальної техніки , затвердженому постановою Кабінету Міністрів України від 13 січня 2016 року № 94.\n\n{Главу 6.2 розділу VI доповнено новим пунктом 6.2.5 згідно з Постановою Національної комісії, що здійснює державне регулювання у сферах енергетики та комунальних послуг № 1209 від 24.06.2020 }\n\n6.3. Моніторинг якості електричної енергії в системі розподілу\n\n6.3.1. ОСР проводять моніторинг якості електричної енергії в системі розподілу з дотриманням вимог цього Кодексу, зокрема щодо вимірювання таких параметрів: частоти, напруги, небалансу напруги, напруги гармонік, флікерів, а також фіксації провалів напруги та перенапруги.\n\n6.3.2. Система моніторингу має бути побудована на основі даних, отриманих на регулярній (за допомогою стаціонарних засобів) або вибірковій (за допомогою переносних засобів) основі, а також даних, отриманих на регулярній або вибірковій основі від Користувачів, приєднаних до системи розподілу.\n\n6.3.3. При виборі точок вимірювання параметрів якості електричної енергії ОСР враховують:\n\n1) збалансованість розподілу місць встановлення вимірювальних засобів для проведення моніторингу якості електричної енергії (географічну та кількісну) на території ліцензованої діяльності;\n\n2) пріоритетність встановлення вимірювальних засобів у районах, де існує чутливе до змін якості електричної енергії устаткування споживачів, або в місцях з ймовірністю проблем з якістю електричної енергії. Ймовірні райони визначаються згідно аналізу інформації, наявної у ОСР (звернення користувачів, даних з систем технологічного керування мережами, систем АСКОЕ та інші).\n\nЧутливим до зміни якості електричної енергії устаткуванням споживачів можуть вважатися електроустановки споживачів критичної інфраструктури (згідно затвердженого державного переліку об’єктів критичної інфраструктури на території ліцензованої діяльності ОСР) та споживачів, недотримання показників якості електричної енергії в яких може привести до техногенних катастроф.\n\n{Підпункт 2 пункту 6.3.3 глави 6.3 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 338 від 20.02.2024 }\n\n{Пункт 6.3.3 глави 6.3 розділу VI із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1209 від 24.06.2020 }\n\n6.3.4. ОСР здійснюють вибір точок вимірювання параметрів якості електричної енергії для забезпечення вимірювання:\n\n1) не рідше одного разу на рік - на шинах середньої напруги кожної підстанції ВН/СН;\n\n2) не рідше одного разу на 4 роки - на шинах напруги 6-20 кВ кожної підстанції СН/СН;\n\n{Підпункт 2 пункту 6.3.4 глави 6.3 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 338 від 20.02.2024 }\n\n3) щороку - не менше ніж на 1 % точок приєднання споживачів середньої напруги;\n\n4) щороку - не менше ніж на 0,5 % підстанцій СН/НН на одній із шин низької напруги.\n\nПеріод часу, протягом якого здійснюється вимірювання якості електричної енергії (у випадку встановлення переносного засобу), має становити не менше одного тижня.\n\n6.3.5. ОСР з урахуванням вимог, зазначених у пунктах 6.3.1-6.3.4 цієї глави, щороку до 01 листопада розробляють та надають Регулятору Програму моніторингу якості електричної енергії в системі розподілу на наступний рік.\n\n6.3.6. Програма моніторингу якості електричної енергії в системі розподілу повинна містити, у тому числі:\n\nкількість задіяних вимірювальних засобів (стаціонарних та портативних), їх назви та клас характеристики процесу вимірювання;\n\nперелік обладнання та точок вимірювання, на яких будуть встановлюватись (встановлені) вимірювальні засоби, та період часу, протягом якого буде проводитись вимірювання параметрів якості електричної енергії;\n\n{Абзац третій пункту 6.3.6 глави 6.3 розділу VI із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 338 від 20.02.2024 }\n\nкількість електронних лічильників, що здійснюють вимірювання і запис параметрів відхилення напруги відповідно до вимог пункту 6.5.1 глави 6.5 цього розділу, дані яких будуть використані для моніторингу якості електричної енергії у звітному періоді;\n\nрозрахунок кількості точок вимірювання, на яких будуть встановлюватись (встановлені) вимірювальні засоби відповідно до вимог пункту 6.3.4 цієї глави, та обгрунтування щодо пріоритетності вибору точок вимірювання.\n\n{Пункт 6.3.6 глави 6.3 розділу VI доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 338 від 20.02.2024 }\n\n6.3.7. ОСР щороку до 01 березня надають Регулятору та публікують на власних вебсайтах у мережі Інтернет звіт за результатами проведення моніторингу якості електричної енергії в системі за попередній рік.\n\nЗвіт повинен містити, у тому числі:\n\n{Пункт 6.3.7 глави 6.3 розділу VI доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 338 від 20.02.2024 }\n\nперелік та диспетчерську назву обладнання в точках вимірювання, в яких здійснювалось вимірювання параметрів якості електричної енергії, клас напруги, період та тривалість вимірювання, назву та характеристики вимірювального засобу (стаціонарний/портативний, клас вимірювання);\n\n{Пункт 6.3.7 глави 6.3 розділу VI доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 338 від 20.02.2024 }\n\nінформацію щодо результатів вимірювання параметрів якості електричної енергії в кожній точці вимірювання;\n\n{Пункт 6.3.7 глави 6.3 розділу VI доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 338 від 20.02.2024 }\n\nу разі наявності зафіксованих відхилень параметрів якості електричної енергії від встановлених стандартів - причини відхилень, а також перелік заходів та термінів їх виконання для забезпечення покращення показників якості електричної енергії, у тому числі вжитих ОСР протягом звітного періоду. Усі відхилення параметрів якості електричної енергії повинні бути підтверджені результатами проведених вимірювань (усереднені значення відхилення напруги на кожному 10-хвилинному проміжку часу протягом терміну вимірювання), які ОСР надають до НКРЕКП разом зі звітом;\n\n{Пункт 6.3.7 глави 6.3 розділу VI доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 338 від 20.02.2024 }\n\nвисновки.\n\n{Пункт 6.3.7 глави 6.3 розділу VI доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 338 від 20.02.2024 }\n\n{Пункт 6.3.7 глави 6.3 розділу VI із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1209 від 24.06.2020 }\n\n6.4. Фіксація параметрів надійності розподілу електричної енергії (технічними засобами)\n\n6.4.1. ОСР здійснює автоматичну реєстрацію перерв в електропостачанні засобами реєстрації аварійних подій, лічильниками та приладами релейного захисту з функцією автоматичної реєстрації параметру, а також пристроями телемеханіки або іншими засобами реєстрації перерв в електропостачанні.\n\n6.4.2. Технічними засобами забезпечується фіксація даних щодо часу та тривалості перерв в електропостачанні (знеструмлення) електроустановок споживачів, що пов’язані з відмовами у роботі системи розподілу та відновленням її роботи, передача даних ОСР.\n\n6.4.3. Технічні засоби реєстрації перерв в електропостачанні за принципами їх розміщення мають забезпечувати отримання (пряме або опосередковане) інформації стосовно часу і тривалості перерв в електропостачанні. Такими засобами обов’язково, але не винятково, оснащуються всі підстанції ВН/СН, СН/СН при їх будівництві та реконструкції.\n\n6.4.4. Дані щодо фіксації параметрів надійності розподілу електричної енергії (перерв в електропостачанні) технічними засобами мають зберігатися ОСР протягом 3 років. Форма збереження має відповідати вимогам щодо можливості вибіркового імпорту даних у процесі звітності перед Регулятором та у разі врегулювання скарг, претензій Користувачів, приєднаних до електричних мереж ОСР.\n\n{Главу 6.4 розділу VI доповнено новим пунктом 6.4.4 згідно з Постановою Національної комісії, що здійснює державне регулювання у сферах енергетики та комунальних послуг № 1209 від 24.06.2020 }\n\n6.5. Моніторинг якості електричної енергії та реєстрація перерв в електропостачанні за допомогою електронних лічильників у мережах низької напруги\n\n6.5.1. Електронні лічильники, установлені в точках приєднання споживачів низької напруги, можуть використовуватись для моніторингу відхилень напруги та регулярної реєстрації часу та тривалості перерв в електропостачанні (знеструмлення) електроустановок споживачів. Для таких цілей у них ведеться запис:\n\n1) у випадках відхилення усередненого значення напруги на 10-хвилинному проміжку часу +10 % або -10 % від стандартної номінальної напруги - середнє значення напруги в цьому інтервалі та час початку такого відхилення;\n\n2) часу початку та завершення перерв в електропостачанні.\n\nЕлектронні лічильники, установлені в точках приєднання споживачів низької напруги, які використовуватись для моніторингу відхилень напруги та регулярної реєстрації часу та тривалості перерв в електропостачанні (знеструмлення) електроустановок споживачів, повинні відповідати вимогам пункту 6.2.5 глави 6.2 цього розділу.\n\n{Пункт 6.5.1 розділу VI доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 338 від 20.02.2024 }\n\n6.5.2. ОСР забезпечує передачу відповідних даних з електронних лічильників, що здійснюють відповідно до вимог пункту 6.5.1 цієї глави вимірювання і запис параметрів відхилення напруги та перерв в електропостачанні, до системи моніторингу якості електричної енергії в системи розподілу.\n\n6.6. Організація системи вимірювання (фіксації) параметрів якості електричної енергії у Користувачів\n\n6.6.1. ОСР з метою перевірки дотримання технічних умов приєднання згідно з цим Кодексом має право здійснювати вимірювання (фіксацію) параметрів якості електричної енергії у Користувачів під час проведення випробувань, визначених розділом V цього Кодексу.\n\n6.6.2. ОСР забезпечує контроль параметрів якості електроенергії за зверненням/скаргою споживача згідно з порядком, визначеним розділом XIII цього Кодексу.\n\nVII. Оперативне планування роботи системи розподілу\n\n7.1. Загальні положення\n\n7.1.1. Цей розділ визначає порядок взаємодії між суміжними ОСР, між ОСР та Користувачами у процесі оперативного планування режимів роботи системи розподілу, а також надання інформації, необхідної для ефективного оперативного планування роботи системи розподілу.\n\n7.1.2. Якщо по тексту розділу не зазначено інше, положення цього розділу поширюються на:\n\n1) ОСР;\n\n2) ОМСР;\n\n{Підпункт 2 пункту 7.1.2 глави 7.1 розділу VII із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1355 від 18.08.2021 }\n\n3) Користувачів, електроустановки яких приєднані до системи розподілу та призначені для виробництва електричної енергії або для зберігання енергії (потужністю 1 МВт та більше);\n\n{Підпункт 3 пункту 7.1.2 глави 7.1 розділу VII в редакції Постанови Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\n4) Користувачів, електроустановки яких приєднані до системи розподілу та які мають безперервний технологічний процес виробництва або є соціально, екологічно важливими об’єктами та призначені для споживання електричної енергії;\n\n5) Користувачів, електроустановки яких призначені для споживання електричної енергії та приєднані до системи розподілу напругою понад 1 кВ.\n\n7.1.3. ОСР здійснює оперативне планування режимів роботи системи розподілу для забезпечення в кожний момент часу технічної можливості відбору (споживання) електричної енергії із системи розподілу електроустановками Користувачів відповідно до договірної потужності та відпуску електричної енергії в систему розподілу генеруючими установками та УЗЕ Користувачів за умови безпечної та надійної роботи мереж системи розподілу.\n\n{Пункт 7.1.3 глави 7.1 розділу VII із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\n7.1.4. ОСР здійснює оперативне планування за допомогою:\n\n1) прогнозування споживання (навантаження) та відпуску електричної енергії з/в системи/систему розподілу;\n\n2) планування виведення з роботи обладнання електроустановок Користувачів, які впливають на функціонування системи розподілу, та введення їх у роботу;\n\n3) планування перемикань та/або відключень елементів мереж системи розподілу, виведення з роботи обладнання електроустановок системи розподілу та введення їх у роботу.\n\n7.2. Горизонт оперативного планування\n\n7.2.1. Оперативне планування роботи системи розподілу здійснюється:\n\n1) на 1 рік наперед;\n\n2) на місяць наперед;\n\n3) на добу наперед;\n\n4) у поточній добі.\n\n7.2.2. На відповідний період планування ОСР:\n\n1) розробляє план-графік виведення з роботи обладнання електроустановок системи розподілу та введення їх у роботу з урахуванням відповідних планів-графіків ОСП, суміжних ОСР та Користувачів, а також здійснює його коригування на підставі зміни (оновлення, уточнення) вхідної інформації;\n\n2) готує прогноз споживання (навантаження) і відпуску електричної енергії з/в системи/систему розподілу;\n\n3) визначає основні параметри (навантаження, струми короткого замикання тощо) ліній електропередачі, які за переліком ОСР входять до складу внутрішніх контрольованих перетинів, з урахуванням відсутності виведеного з роботи обладнання;\n\n4) здійснює оцінювання стану системи розподілу стосовно дотримання вимог/стандартів щодо якості електричної енергії та надійності електропостачання;\n\n5) визначає необхідні заходи щодо забезпечення якості електричної енергії та надійності електропостачання споживачам у кожен момент часу відповідного періоду планування.\n\n7.3. Порядок планування виведення з роботи обладнання системи розподілу та Користувачів\n\n7.3.1. Виведення з роботи обладнання системи розподілу здійснюється з метою його ремонту, резерву, реконструкції, технічного переоснащення, консервації або зняття з експлуатації.\n\n7.3.2. Виведення з роботи обладнання системи розподілу та електроустановок Користувачів, які впливають на роботу системи розподілу, здійснюється згідно з річними та місячними планами-графіками, які розробляються ОСР та узгоджуються з Користувачами, суміжними ОСР (у випадку якщо виведення з роботи обладнання системи розподілу впливає на роботу суміжної системи розподілу) та ОСП.\n\n7.3.3. Узгоджені та затверджені плани-графіки є обов’язковими для виконання відповідними ОСР та Користувачами.\n\n7.3.4. Для цілей планування ОСР технічного обслуговування та відключень обладнання та електроустановок, приєднаних до системи розподілу, застосовується чотири типи відключень:\n\n1) планові відключення - здійснені ОСР заплановані згідно з річним планом-графіком виведення обладнання з роботи із попереднім інформуванням Користувачів та суміжних ОСР, на яких дане відключення буде мати вплив, у визначені цим Кодексом строки;\n\n2) незаплановані відключення - здійснені ОСР незаплановані згідно з річним планом-графіком виведення обладнання з роботи, потреба в яких виникає у зв’язку з порушенням параметрів експлуатації обладнання та електроустановок та вимагає невідкладного ремонту, із наступним інформуванням Користувачів та суміжних ОСР, на яких дане відключення буде мати вплив, у визначені цим Кодексом строки;\n\n3) вимушені відключення - негайне відключення поза контролем ОСР, яке виникає через відмову обладнання, електроустановок або спрацювання системи захисту. Про такі відключення ОСР має невідкладно повідомити Користувачів та суміжних ОСР, на яких дане відключення буде мати вплив, з описом причин збою;\n\n4) відключення, пов’язані з припиненням розподілу електричної енергії, відповідно до пункту 11.5.2 глави 11.5 розділу XI цього Кодексу.\n\n7.3.5. Виведення з роботи обладнання в точках приєднання між системою розподілу та системою передачі здійснюються згідно з вимогами Кодексу системи передачі .\n\n7.3.6. ОСР повинен співпрацювати з ОСП для підтримання належного та безпечного електропостачання, включаючи процедури відновлення нормального режиму роботи системи у разі перерв в електропостачанні. Якщо відключення впливає на обсяг перетоків між системою розподілу та системою передачі, ОСР повинен негайно надавати відповідну інформацію ОСП відповідно до вимог Кодексу системи передачі стосовно надання прогнозних даних щодо споживання та виробництва електричної енергії.\n\n7.3.7. ОСР розробляє річні плани-графіки виведення з роботи обладнання системи розподілу, які мають відповідати річному плану-графіку, затвердженому ОСП, та враховувати плани-графіки виведення з роботи обладнання Користувачів та суміжних ОСР.\n\n7.3.8. Планування виведення з роботи обладнання Користувачів, які мають зобов’язання щодо надання допоміжних послуг перед ОСП та/або є учасниками балансуючого ринку, а також елементів системи розподілу, які забезпечують видачу потужності від/до електроустановок таких Користувачів, здійснюється у порядку, визначеному Кодексом системи передачі , із обов’язковим погодженням ОСП. Порядок розробки ОСР планів-графіків виведення з роботи обладнання передбачає:\n\n1) формування ОСР пропозицій щодо виведення з роботи обладнання системи розподілу з урахуванням планів-графіків виведення з роботи обладнання Користувачів, яке знаходиться в управлінні або віданні ОСП, та обладнання магістральних та міждержавних мереж;\n\n2) надання Користувачами ОСР планів-графіків виведення з роботи обладнання Користувачів;\n\n3) надання ОСР суміжними ОСР обґрунтованих пропозицій до річного плану-графіка виведення з роботи обладнання електроустановок систем розподілу цих ОСР та/або електроустановок, приєднаних до систем розподілу цих ОСР, які матимуть вплив на роботу системи розподілу ОСР;\n\n4) формування проєкту плану-графіка виведення з роботи обладнання системи розподілу з урахуванням інформації, зазначеної в підпунктах 1-3 цього пункту;\n\n5) узгодження річного плану-графіка виведення з роботи обладнання системи розподілу з Користувачами, суміжними ОСР, ОСП.\n\n7.3.9. При формуванні проєкту річного плану-графіка виведення з роботи обладнання ОСР враховує наданий та затверджений ОСП річний план-графік виведення з роботи обладнання та (у порядку пріоритетності):\n\n1) плани-графіки виведення з роботи обладнання ОСП у точках приєднання до системи розподілу;\n\n2) плани-графіки виведення з роботи обладнання Користувачів, які мають зобов’язання щодо надання допоміжних послуг перед ОСП та/або є учасниками балансуючого ринку;\n\n3) плани-графіки виведення з роботи обладнання Користувачів, електроустановки яких приєднані до системи розподілу та призначені для виробництва електричної енергії з ВДЕ (крім домогосподарств);\n\n4) заплановані режими роботи Користувачів, які мають безперервний технологічний процес виробництва або є соціально, екологічно важливими об’єктами та призначені для споживання електричної енергії;\n\n5) плани-графіки виведення з роботи обладнання суміжних ОСР.\n\n7.3.10. Місячні плани-графіки складаються на підставі річних планів-графіків.\n\n7.3.11. ОСР складає перелік Користувачів, плани-графіки ремонту обладнання яких мають бути погоджені та з якими мають бути погоджені плани-графіки ремонту обладнання системи розподілу. До переліку включаються Користувачі:\n\n1) суб’єкти, які експлуатують генеруючі установки або УЗЕ потужністю понад 1 МВт;\n\n{Підпункт 1 пункту 7.3.11 глави 7.3 розділу VII із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\n2) суб’єкти, які експлуатують електроустановки споживання потужністю понад 1 МВт;\n\n3) основні споживачі (щодо власних електроустановок та електричних мереж);\n\n4) ОМСР щодо власних електроустановок та електричних мереж та щодо електроустановок Користувачів МСР (якщо це може призвести до впливу на параметри роботи системи розподілу).\n\nПерелік Користувачів складається з урахуванням категорійності щодо надійності електропостачання (зокрема збереження в роботі резервного живлення, де передбачено) та впливу роботи Користувача на живлення споживачів та/або відпуск електроенергії генеруючими установками.\n\nТакий перелік має бути погоджений з ОСП (якщо це має вплив на роботу системи передачі або ОЕС України) та доведений до відповідних Користувачів.\n\n7.3.12. При взаємоузгодженні планів-графіків має бути враховано обов’язковість виконання ремонтів обладнання всіма Користувачами у строки, що визначаються відповідно до вимог нормативних актів та/або рекомендацій виробника обладнання з урахуванням вимог розділу V цього Кодексу.\n\n7.3.13. ОСР розробляє форми надання пропозицій щодо виведення обладнання з роботи у процесі складання річних планів-графіків, що мають бути погоджені з Користувачами, які приєднані до його мереж. Форми мають ураховувати збір даних, необхідних для ОСП відповідно до Кодексу системи передачі .\n\nОСР визначає з дотриманням вимог цього Кодексу графік подання пропозицій щодо виведення обладнання з роботи на наступний рік, розгляду, погодження та затвердження річних планів-графіків, які мають забезпечувати виконання вимог Кодексу системи передачі .\n\nОСР завчасно оприлюднює на своєму вебсайті відповідні форми надання пропозицій щодо виведення обладнання з роботи, графік подання цих пропозицій, терміни розгляду, погодження та затвердження річних планів-графіків.\n\n7.3.14. Погодження річних планів-графіків виведення обладнання має бути завершено за 1 календарний місяць до початку планового року.\n\n7.3.15. У разі непогодження Користувачем окремих дат та/або тривалості виведення з роботи обладнання системи розподілу відповідно до запропонованого плану-графіка Користувач надає ОСР повідомлення із зазначенням підстав своєї незгоди.\n\nЯкщо виведення з роботи обладнання системи розподілу суттєво впливає на технологічні процеси діяльності Користувача (недопустима тривалість виведення з роботи обладнання, очікувані збитки Користувача тощо), ОСР може запропонувати альтернативні варіанти.\n\nОСР може прийняти рішення щодо виведення обладнання з роботи виходячи з умов надійності та безпеки експлуатації власних електричних мереж без згоди Користувача та інформує про це Користувача.\n\nУ разі письмового запиту Користувача стосовно цього питання ОСР надає обґрунтування щодо прийняття такого рішення. Користувач має право подати скаргу на відповідні дії ОСР.\n\nОСР не пізніше ніж за 10 днів до початку планового року мають сповістити Користувачів про строки та тривалість виведення обладнання з роботи, що впливає на режим роботи або надійність енергозабезпечення цих Користувачів, відповідно до затверджених ОСР річних планів-графіків.\n\n7.3.16. Якщо не було отримано погодження суміжного ОСР на виведення обладнання з роботи при затвердженні річного плану-графіка, власники (Користувачі) обладнання мають вирішити спірні питання у процесі розгляду оперативної заявки щодо такого обладнання.\n\nПри розгляді такої заявки сторони мають вирішити питання щодо виведення цього обладнання відповідно до їх рівня (підпорядкування) в системі диспетчерського управління або залучити до прийняття рішення ОСП.\n\n7.3.17. Тривалість реконструкції та технічного переоснащення обладнання систем розподілу визначається проєктами.\n\nТривалість ремонтів обладнання для розробки річних планів-графіків визначається:\n\n1) проєктом;\n\n2) вимогами нормативно-технічних документів;\n\n3) рекомендаціями заводів-виробників.\n\n7.3.18. Внесення змін до річних планів-графіків здійснюється на підставі обґрунтованих пропозицій ОСП, ОСР, суміжних ОСР та Користувачів, узгоджених відповідно до цього Кодексу.\n\n7.3.19. Остаточні терміни/строки та тривалість виведення обладнання з роботи визначаються оперативними заявками на виведення обладнання, що узгоджені суб’єктами оперативного планування відповідно до цього Кодексу та/або Кодексу системи передачі .\n\n7.4. Порядок виведення з роботи обладнання\n\n7.4.1. Планове виведення з роботи та резерву силового обладнання, яке призначене для виробництва, розподілу, перетворення, споживання електричної енергії та зберігання енергії, а також пристроїв релейного захисту та протиаварійної автоматики, автоматизованих систем диспетчерського керування та засобів диспетчерсько-технологічного управління та комерційного обліку здійснюється з обов’язковим оформленням планової заявки, яка подається на розгляд до відповідної диспетчерської служби.\n\n{Пункт 7.4.1 глави 7.4 розділу VII із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\n7.4.2. Планові заявки щодо обладнання, яке включене до затвердженого плану-графіка виведення з роботи обладнання, подаються не пізніше ніж за 3 дні з термінами/строками, які передбачені цим планом-графіком.\n\n7.4.3. З метою координації планових перерв в електропостачанні Користувачів ОСР не пізніше ніж за 10 днів до початку планового переривання повинен повідомити про це Користувачів із зазначенням:\n\n1) елементів системи розподілу, на які вплине перерва;\n\n2) величини потужності навантаження, яка буде відключена при перерві, у МВт;\n\n3) величини робочої потужності, яка може бути при перерві, у МВт;\n\n4) дати та часу початку перерви;\n\n5) тривалості перерви (яка не повинна перевищувати 24 годин).\n\n7.4.4. У разі зміни дати планової перерви ОСР повинен негайно повідомити про це Користувачів. Таке повідомлення повинно включати:\n\n1) елемент системи розподілу;\n\n2) дату, час та тривалість незапланованої перерви;\n\n3) інформацію про характер перерви і величину навантаження, що буде відключене, у МВт (у тому числі інформацію про робочі потужності, які можуть бути доступні під час перерви).\n\n7.4.5. Користувачі в найкоротші строки після отримання повідомлення від ОСР мають право підтвердити нову дату і час або запропонувати альтернативну дату та час початку запланованої перерви. Після досягнення домовленості щодо дати та часу початку планової перерви ОСР повинен підтвердити свою згоду Користувачу.\n\n7.4.6. Якщо є необхідність продовжити тривалість планової перерви, затвердженої в заявці, ОСР повинен повідомити про це Користувачів до 12:00 доби, що передує запланованій добі.\n\n7.4.7. Незаплановані відключення, які не мають характеру аварійного, повідомляються Користувачам до 12:00 доби, що передує запланованій добі початку незапланованого відключення.\n\n7.4.8. Планові заявки на виведення обладнання з роботи подаються Користувачами ОСР за 2 робочі дні.\n\n7.4.9. Форма заявки на виведення обладнання з роботи та перелік необхідних даних та вимог, що стосуються проведення робіт, включаючи заходи з безпеки, терміни подання, розгляду та узгодження заявки, а також повідомлення про результати розгляду визначаються відповідно до вимог цього Кодексу.\n\nЗаявка має включати:\n\nдиспетчерське найменування обладнання;\n\nдату та час виведення з роботи обладнання та дату та час його введення в роботу;\n\nпричини виведення обладнання з роботи;\n\nтривалість робіт з відновлення працездатного стану обладнання та можливість введення його в роботу на вимогу ОСР (час аварійної готовності обладнання);\n\nу разі багатоденного виведення з роботи обладнання - інформацію про те, чи будуть об’єкти повертатися до експлуатації на щоденній основі;\n\nпорядок проведення оперативних перемикань та/або роз’єднань для виведення обладнання з роботи та заходи для створення безпечних умов виконання робіт (перелік відімкнутого та заземленого обладнання);\n\nможливі негативні наслідки виведення обладнання з роботи та/або при виконанні робіт;\n\nрежимні заходи (наприклад, створення ремонтної схеми або зменшення наявної генеруючої потужності).\n\nУ разі необхідності ОСР, в управлінні або віданні якого знаходиться це обладнання, має право запросити у Користувача додаткові дані, крім зазначених у заявці.\n\nОСР оприлюднює на своєму вебсайті відповідні форми подання заявки, а також іншу відповідну інформацію.\n\n7.4.11. Введення в експлуатацію нового обладнання в системі розподілу або його тестування, що можуть викликати збій у роботі електроустановок Користувачів, які мають зобов’язання щодо надання допоміжних послуг перед ОСП та/або є учасниками балансуючого ринку, повинні отримати попередню згоду ОСП.\n\n7.4.12. У разі наявності загрози безпеці експлуатаційного персоналу або населенню або у разі оголошення ОСП надзвичайної ситуації в ОЕС України ОСР може скасувати дозволену заявку на виведення обладнання. Про причини та обставини щодо прийняття такого рішення ОСР у найкоротші строки має повідомити суб’єкта, що подавав заявку на виведення обладнання з роботи.\n\n7.4.13. Незаплановані та вимушені відключення оформлюються терміновими або аварійними заявками.\n\nДля проведення позапланового ремонту обладнання, а також з метою використання можливості, яка склалася внаслідок виведення з роботи обладнання іншим суб’єктом або у зв’язку із суттєвими змінами режиму роботи системи розподілу, подаються термінові заявки.\n\nДля проведення невідкладного ремонту обладнання з метою усунення дефекту або для запобігання загрозі життю та здоров’ю людей, забрудненню навколишнього середовища, пошкодженню обладнання, а також для оформлення виведення обладнання в ремонт після його вимкнення дією релейного захисту та автоматики подаються аварійні заявки.\n\n7.4.14. Термінові та аварійні заявки подаються ОСР негайно після виникнення необхідності позапланового виведення обладнання або після того, як відбулось відключення.\n\n7.4.15. Форма та зміст термінових та аварійних заявок мають, як правило, відповідати вимогам пункту 7.4.9 цієї глави.\n\n7.4.16. Термінові заявки розглядаються у пріоритетному порядку, а аварійні заявки розглядаються невідкладно.\n\n7.5. Порядок введення в роботу обладнання\n\n7.5.1. Введення в роботу обладнання, яке знаходилося в резерві, консервації, здійснюється за оперативною заявкою Користувача.\n\nВведення в роботу обладнання, яке виводилося з роботи для планового або позапланового ремонту, відключалося дією захисних пристроїв, здійснюється за командою ОСР (згідно з розподілом обладнання за видами оперативного підпорядкування) з урахуванням вимог безпеки та надійності роботи системи розподілу.\n\n7.5.2. ОСР повинен забезпечити введення в роботу обладнання у терміни/строки, заплановані при його виведенні з роботи або узгоджені додатково з Користувачем у випадках, передбачених цим Кодексом.\n\n7.6. Повідомлення про виведення/введення обладнання\n\n7.6.1. ОСР має оприлюднювати на власному вебсайті інформацію щодо планового виведення обладнання з роботи, яке впливає на надійність надання послуг з розподілу всім Користувачам, не пізніше ніж за 10 днів до такого планового виведення.\n\n7.6.2. У разі відсутності резервного джерела живлення для проведення планових робіт, пов’язаних з ремонтом устаткування та підключенням електроустановок нових Користувачів, у договорі про надання послуг з розподілу електричної енергії обумовлюються умови та порядок відключень Користувачів з цією метою.\n\nОСР має попередити Користувача про планове відключення не пізніше ніж за 10 днів для узгодження з ним точної дати (дня та години) перерви постачання електричної енергії.\n\nЯкщо у п’ятиденний строк після одержання попередження Користувач не узгодить дату перерви постачання електричної енергії, ОСР зобов’язаний самостійно встановити цей час з повторним попередженням Користувача про це не пізніше ніж за 24 години до відключення.\n\n7.6.3. У випадку аварійного відключення елементів мереж системи розподілу, що призвело до перерви або зниження надійності постачання споживачів та/або обмеження можливості відпуску електричної енергії генеруючими установками або УЗЕ Користувачів, приєднаними до системи розподілу, ОСР має оприлюднити інформацію (повідомити Користувачів) щодо очікуваного терміну/строку усунення причин аварійного відключення та дати (часу) введення обладнання в роботу.\n\n{Пункт 7.6.3 глави 7.6 розділу VII із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\n7.6.4. У разі зміни термінів/строків планового виведення обладнання, що призводить до знеструмлення або зниження надійності живлення споживачів, приєднаних до мереж системи розподілу, та/або обмеження можливості відпуску електричної енергії генеруючими установками або УЗЕ Користувачів, приєднаними до системи розподілу, Користувач повинен повідомити про це ОСР за 5 днів до нової пропонованої дати виведення обладнання.\n\n{Пункт 7.6.4 глави 7.6 розділу VII із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\n7.6.5. Якщо заплановані терміни/строки введення в роботу обладнання не дотримуються, Користувач не пізніше ніж за 2 дні до планового терміну/строку має повідомити про це ОСР та запропонувати нові терміни/строки з обґрунтуванням такої пропозиції.\n\nРішення про час та умови введення в роботу такого обладнання приймає ОСР та повідомляє про це Користувача.\n\n7.6.6. Користувач, який виводив з роботи генеруючі установки або УЗЕ потужністю понад 1 МВт, повинен додатково повідомити ОСР про дату та час введення обладнання в роботу, якщо такі дата та час відрізняються від наданої у заявці інформації. Такий Користувач не має права синхронізувати свої генеруючі установки або УЗЕ, попередньо не отримавши оперативного дозволу від ОСР.\n\n{Пункт 7.6.6 глави 7.6 розділу VII із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\n7.6.7. Користувач, електроустановки якого призначені для споживання електроенергії та приєднані до системи розподілу, повинен надавати ОСР інформацію відповідно до форми, визначеної Кодексом системи передачі :\n\n1) у випадку прийняття рішення про планове виведення обладнання з роботи на один та більше ринковий період, що призведе до змін потужності навантаження на 100 МВт та більше, - негайно після прийняття рішення про планове виведення обладнання з роботи;\n\n2) у випадку зміни фактичного споживання на 100 МВт та більше впродовж одного та більше ринкового періоду - негайно після зміни фактичного споживання.\n\n7.7. Оперативне прогнозування споживання та виробництва електричної енергії в системі розподілу\n\n7.7.1. ОСР здійснює оперативне прогнозування споживання та виробництва електричної енергії в системі розподілу з метою оперативного планування режимів роботи системи розподілу та оцінки режимів роботи електричних мереж для задоволення необхідних потреб з розподілу електричної енергії.\n\n7.7.2. ОСП забезпечує оперативне прогнозування споживання та виробництва електричної енергії в системі розподілу в розрізі часових періодів, визначених главою 6 розділу VII Кодексу системи передачі. ОСР може виконувати прогнозування споживання та виробництва електричної енергії в системі розподілу в розрізі додаткових часових періодів виходячи з потреб надійної та безпечної роботи системи розподілу.\n\n7.7.3. Оперативне прогнозування споживання та виробництва електричної енергії в системі розподілу виконується з урахуванням вимог Кодексу системи передачі щодо надання ОСР даних ОСП.\n\n7.7.4. При формуванні прогнозу споживання та виробництва електричної енергії в системі розподілу ОСР враховує, зокрема:\n\n1) План розвитку системи розподілу;\n\n2) дані Користувачів щодо споживання та відпуску електричної енергії;\n\n3) плани-графіки виведення обладнання з роботи;\n\n4) оперативні дані щодо планового виведення з роботи обладнання електроустановок системи розподілу та електроустановок Користувачів, приєднаних до системи розподілу, та введення їх в роботу;\n\n5) прогнозні дані щодо перетоків електричної енергії між суміжними системами розподілу;\n\n6) прогнози погодних умов та фактори сезонності.\n\n7.7.5. Користувачі надають ОСР прогнозні дані щодо споживання та відпуску електричної енергії на відповідний період.\n\n7.7.6. На основі оперативного прогнозу споживання та виробництва електричної енергії в системі розподілу ОСР здійснює прогноз технологічних витрат електричної енергії в електричних мережах системи розподілу.\n\nVIII. Диспетчерське управління режимами роботи системи розподілу\n\n8.1. Загальні положення\n\n8.1.1. Цей розділ визначає принципи диспетчерського управління системою розподілу та встановлює вимоги до ОСР та Користувачів, електроустановки яких підлягають диспетчерському управлінню.\n\n8.1.2. ОСР повинен виконувати вимоги та правила щодо диспетчерського управління, що визначаються Кодексом системи передачі .\n\n8.1.3. Диспетчерському управлінню ОСР, крім його власних, підлягають електроустановки:\n\n1) МСР;\n\n2) виробників електричної енергії потужністю понад 1,0 МВт, крім виробників, які знаходяться у диспетчерському управлінні ОСП;\n\n3) споживачів електричної енергії, у складі яких є струмоприймачі потужністю понад 5 МВт;\n\n4) споживачів електричної енергії, електричні мережі яких знаходяться у спільному користуванні з ОСР;\n\n5) операторів УЗЕ потужністю понад 1,0 МВт, крім операторів, які знаходяться у диспетчерському управлінні ОСП.\n\n{Пункт 8.1.3 глави 8.1 розділу VIII доповнено новим підпунктом згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\n8.1.4. Користувачі, електроустановки яких підлягають диспетчерському управлінню ОСР, мають:\n\n1) виконувати вимоги, команди ОСР та інструкції ОСР;\n\n2) здійснювати запобіжні заходи щодо аварійного відключення електричних мереж та/або електроустановок Користувача, які можуть вплинути на нормальну роботу системи розподілу;\n\n3) своєчасно інформувати ОСР у випадку аварійного відключення електричних мереж та/або електроустановок Користувача, які можуть вплинути на нормальну роботу системи розподілу;\n\n4) подавати ОСР графік споживання/відпуску електричної енергії;\n\n5) виконувати заявлений графік споживання/відпуску електричної енергії.\n\n8.1.5. ОСР для виконання своїх зобов'язань щодо забезпечення ефективної, надійної та безпечної роботи системи розподілу має право мати у власності, володіти, користуватися, розробляти, управляти чи експлуатувати УЗЕ у випадках, передбачених статтею 46 Закону України «Про ринок електричної енергії», та після отримання рішення Регулятора про надання такого права відповідно до порядку, наведеного у розділі XIV .\n\n{Главу 8.1 розділу VIII доповнено новим пунктом згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\n8.2. Технологічна схема диспетчерського управління режимами роботи системи розподілу\n\n8.2.1. Централізоване диспетчерське управління ОЕС України здійснюється за ієрархічною структурою з обов’язковим оперативним підпорядкуванням нижчих рівнів управління вищим. Суб’єктом вищого рівня централізованого диспетчерського управління ОЕС України є ОСП.\n\n8.2.2. ОСР, виробники електричної енергії, які приєднані до системи розподілу та потужність електроустановок яких складає від 1,0 МВт до 20 МВт, оператори УЗЕ потужність яких складає від 1,0 МВт до 20 МВт, споживачі електричної енергії - надавачі послуг з балансування ОЕС України та приєднані до системи розподілу - є суб’єктами середнього рівня у складі структури централізованого диспетчерського управління ОЕС України з обов’язковим оперативним підпорядкуванням.\n\n{Абзац перший пункту 8.2.2 глави 8.2 розділу VIII із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\nОСР здійснює оперативне управління режимами роботи системи розподілу, що є складовою централізованого диспетчерського (оперативно-технологічного) управління ОЕС України, з метою задоволення потреб Користувачів у послугах з розподілу електричної енергії у процесі її споживання та/або виробництва з дотриманням вимог енергетичної, техногенної та екологічної безпеки.\n\nОСР повинен виконувати вимоги та правила щодо центрального диспетчерського управління, що визначаються Кодексом системи передачі .\n\n8.2.3. Розподіл обладнання ОСР за способом оперативного підпорядкування здійснюється ОСП відповідно до Кодексу системи передачі .\n\nВизначення обладнання ОСР за формами оперативної підпорядкованості (оперативне управління або відання), а також вимоги щодо здійснення управління, порядок підпорядкування оперативного персоналу мають бути відображені в договорі про надання послуг з диспетчерського (оперативно-технологічного) управління між ОСП та ОСР.\n\n8.2.4. Обладнання Користувачів, приєднаних до системи розподілу та визначених пунктом 8.1.3 глави 8.1 цього розділу (крім обладнання Користувачів, які підпорядковані ОСП згідно з Кодексом системи передачі ), підлягає диспетчерському управлінню ОСР та має знаходитись у його оперативному управлінні або в оперативному віданні.\n\n8.2.5. В оперативному управлінні ОСР перебуває обладнання, стосовно якого він приймає рішення щодо зміни технологічних режимів роботи та/або його оперативного стану.\n\n8.2.6. В оперативному віданні ОСР перебуває обладнання, яке впливає на режим або надійність роботи обладнання об’єктів електроенергетики системи розподілу, але знаходиться в оперативному управлінні іншого суб’єкта диспетчерського управління.\n\n8.2.7. ОСР визначає оперативну підпорядкованість обладнання, що приєднане до його мереж, за формами оперативного управління або відання відповідно до ступеня впливу на режим або надійність роботи обладнання.\n\n8.2.8. Оперативний персонал Користувачів у системі диспетчерського управління ОСР підпорядковується оперативному персоналу ОСР щодо управління обладнанням, що знаходиться в оперативному управлінні або віданні ОСР, та повинен виконувати відповідні команди ОСР.\n\n8.2.9. Взаємодія між суміжними ОСР, між ОСР та Користувачами щодо розподілу обладнання за формами оперативної підпорядкованості, здійснення диспетчерського (оперативно-технологічного) управління, а також порядку підпорядкування оперативного персоналу має здійснюватися на договірних засадах.\n\n8.2.10. Договори мають визначати відносини між ОСР та Користувачем, у тому числі виробниками електричної енергії розподіленої генерації та операторами УЗЕ, зокрема щодо:\n\n{Абзац перший пункту 8.2.10 глави 8.2 розділу VIII із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\n1) межі експлуатаційної відповідальності сторін;\n\n2) порядку взаємодії персоналу ОСР та Користувача в умовах нормальної експлуатації та аварійних (надзвичайних) ситуацій;\n\n3) умов паралельної роботи обертових електричних машин або аналогічних за їх впливом на режим роботи електроустановок Користувачів та ОЕС України.\n\n8.2.11. ОСР повинен забезпечити безперервне ефективне оперативно-технологічне управління електроустановками системи розподілу шляхом:\n\n1) створення відповідної структури оперативно-технологічного управління;\n\n2) забезпечення достатньої кількості оперативного персоналу належної кваліфікації;\n\n3) створення та вдосконалення технічних систем забезпечення оперативно-технологічного управління.\n\n8.2.12. ОСР повинен виконувати функції оперативно-технологічного управління в недискримінаційний спосіб для всіх Користувачів.\n\n8.2.13. ОСР та Користувачі (надавачі послуг з балансування ОЕС України та приєднані до системи розподілу) розробляють положення та інструкції, що деталізують дії оперативного персоналу щодо обладнання, яке перебуває в їх оперативному управлінні та віданні, на підставі положень та інструкцій ОСП, які є невід’ємною частиною договору про надання послуг з диспетчерського (оперативно-технологічного) управління.\n\n8.2.14. ОСР та Користувачі розробляють положення та інструкції, що деталізують їх взаємодію щодо диспетчерського (оперативно-технологічного) управління системою розподілу.\n\n8.2.15. ОСР визначає перелік положень та інструкцій щодо диспетчерського (оперативно-технологічного) управління, вимоги щодо змістовної частини, а також порядок їх узгодження для кожного Користувача. Положення та інструкції мають відповідати вимогам чинних нормативно-технічних документів.\n\n8.2.16. У разі наявності розбіжностей між суб’єктами однакового рівня диспетчерського управління стосовно визначення ними суб’єкта, що здійснює управління або відання електроустановками, положення про взаємодію направляється на узгодження ОСП, рішення якого із зазначених питань є остаточним.\n\n8.3. Порядок взаємодії оперативного персоналу системи розподілу\n\n8.3.1. Взаємодія між підрозділами ОСР регулюється відповідно до їх оперативної підпорядкованості.\n\n8.3.2. Оперативне управління здійснюється ОСР шляхом надання розпоряджень та/або оперативних команд або шляхом застосування засобів дистанційного управління.\n\n8.3.3. Оперативні команди надаються черговим диспетчером ОСР підпорядкованому персоналу щодо виконання конкретних дій з управління технологічними режимами роботи та оперативним станом обладнання енергооб’єктів.\n\nПідпорядкований оперативний персонал після виконання оперативних команд повинен підтвердити їх виконання узгодженими в положенні про взаємодію засобами зв’язку.\n\n8.3.4. Дії ОСР з оперативного управління обладнанням, яке знаходиться в оперативному віданні іншого суб’єкта (Користувача, ОСП), мають бути попередньо узгоджені з персоналом цього суб’єкта.\n\n8.3.5. Розпорядження ОСР щодо управління технологічними режимами роботи системи розподілу та електрообладнанням Користувачів надаються у письмовому вигляді та виконуються як оперативна команда в час, визначений в такому розпорядженні, після підтвердження оперативним персоналом відповідного рівня.\n\n8.3.6. Оперативні команди віддаються диспетчером ОСР оперативному персоналу об’єкта керування безпосередньо за ієрархічною структурою диспетчерського управління.\n\n8.3.7. Оперативні переговори та оперативно-диспетчерську документацію необхідно вести із застосуванням єдиної загальновживаної термінології, форм розпоряджень, команд, повідомлень та записів.\n\nОперативні команди мають бути лаконічними та сформульованими так, щоб унеможливити непорозуміння й помилки під час їх виконання.\n\n8.3.8. На всіх рівнях диспетчерського управління ОСР повинна здійснюватися автоматична фіксація всіх оперативних переговорів, які проводяться з використанням засобів зв'язку (у тому числі команд та звітів про їх виконання) за допомогою аудіореєстраторів, даних з системи реєстрації відключень в електричних мережах (у разі її наявності) та їх реєстрація в оперативному журналі, у тому числі оперативних команд щодо огляду обладнання та мереж ОСР.\n\n{Абзац перший пункту 8.3.8 глави 8.3 розділу VIII в редакції Постанови Національної комісії, що здійснює державне регулювання у сферах енергетики та комунальних послуг № 1355 від 18.08.2021 }\n\nСтрок зберігання оперативних журналів становить 5 років, аудіозаписів - 3 роки.\n\nБудь-який Користувач може звертатися із обґрунтованим запитом про доступ до частини або до всієї цієї інформації в частині, що стосується такого Користувача.\n\n8.3.9. Якщо з будь-якої причини підпорядкований оперативний персонал не здатний виконати оперативну команду, видану диспетчером вищого рівня, він має негайно повідомити про це диспетчера, який віддав цю команду.\n\n8.3.10. Якщо оперативна команда, надана вищим диспетчерським (оперативним) персоналом, вважається підпорядкованим оперативним персоналом помилковою, він повинен негайно доповісти про це особі, котра надала цю команду. У разі підтвердження команди оперативний персонал зобов’язаний її виконати.\n\n8.3.11. Оперативні команди та розпорядження, виконання яких пов’язане з порушенням правил охорони праці та створює загрозу здоров’ю та життю людей, виконувати забороняється. Про свою відмову щодо виконання таких оперативних команд та розпоряджень оперативний персонал зобов’язаний негайно повідомити оперативний персонал, який видав оперативну команду або розпорядження, а також свого безпосереднього керівника та зробити відповідний запис в оперативному журналі.\n\n8.4. Порядок диспетчеризації розподіленої генерації та умови диспетчеризації об’єктів електроенергетики, що використовують ВДЕ\n\n8.4.1. Диспетчеризація розподіленої генерації включає, зокрема:\n\n1) узгодження планів виведення в ремонт обладнання ОСР, що впливає на обсяг виробництва електричної енергії розподіленої генерації;\n\n2) оперативне планування обсягів виробництва електричної енергії цими джерелами у строки та у порядку, визначені Правилами ринку , затвердженими постановою НКРЕКП від 14 березня 2018 року № 307 (далі - Правила ринку), та надання їх ОСР;\n\n3) моніторинг параметрів роботи розподіленої генерації;\n\n4) функціонування розподіленої генерації в нормальних та аварійних режимах системи розподілу;\n\n5) включення в паралельну роботу (синхронізація) джерел розподіленої генерації;\n\n6) підтримання належного рівня напруги та регулювання реактивної потужності.\n\n8.4.2. ОСР має надавати переваги виробникам, що використовують альтернативні джерела енергії, у вигляді технічних та організаційних заходів, спрямованих на мінімізацію обмежень виробництва електричної енергії за «зеленим» тарифом.\n\n8.5. Регулювання напруги та реактивної потужності\n\n8.5.1. Регулювання напруги та реактивної потужності - це комплекс організаційних та технічних заходів, оперативно-технологічних дій, спрямованих на:\n\n1) дотримання відповідності значень рівнів напруги величинам, що допустимі для нормальної роботи обладнання електричних мереж системи розподілу та Користувачів, приєднаних до неї;\n\n2) підтримання рівнів напруги в контрольованих енерговузлах для забезпечення стабільності ОЕС України;\n\n3) оптимізацію перетоків реактивної потужності для збільшення пропускної здатності мережі системи розподілу та мінімізації втрат активної потужності.\n\n8.5.2. Зона регулювання для ОСР визначається мережами, які знаходяться в його оперативній підпорядкованості.\n\n8.5.3. Контрольними точками, в яких ОСР здійснюється регулювання напруги, є:\n\n1) визначені ОСР точки приєднання Користувачів до системи розподілу, включаючи розподілену генерацію;\n\n2) визначені ОСР вузли, регулювання напруги в яких впливає на режими роботи системи розподілу;\n\n3) точки приєднання суміжних систем розподілу, погоджені відповідними ОСР.\n\nДо контрольних точок зони регулювання ОСР відносяться також визначені ОСП та погоджені ОСР точки приєднання до вузлів мереж системи передачі та електричних станцій.\n\n8.5.4. Регулювання напруги та реактивної потужності у системі розподілу здійснюється ОСР за допомогою таких засобів:\n\n1) обладнання та пристроїв регулювання напруги системи розподілу (регулювання під напругою та переключення без збудження трансформаторів);\n\n2) пристроїв регулювання напруги, які експлуатуються Користувачами, включаючи розподілену генерацію;\n\n3) статичних компенсаторів реактивної потужності (СК);\n\n4) УЗЕ.\n\n{Пункт 8.5.4 глави 8.5 розділу VIII доповнено новим підпунктом згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\n8.5.5. Обладнання електричних мереж ОСР має бути здатним працювати у сталому режимі при значеннях рівнів напруги у точках приєднання до енерговузлів мереж системи передачі та електричних станцій, що відносяться до зони регулювання ОСП, у діапазонах, установлених Кодексом системи передачі .\n\n8.5.6. ОСР має підтримувати напругу в точках приєднання Користувачів до системи розподілу, включаючи розподілену генерацію та УЗЕ, у діапазонах відхилень, визначених розділом XI цього Кодексу, або інших діапазонах, узгоджених ОСР з відповідними Користувачами (однак не вищих за визначені в розділі XI цього Кодексу).\n\n{Абзац перший пункту 8.5.6 глави 8.5 розділу VIII із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\nЗабезпечення рівнів напруги здійснюється ОСР за умови підтримання ОСП рівнів напруги в контрольних вузлах системи передачі, визначених Кодексом системи передачі .\n\n8.5.7. На шинах високої напруги підстанцій ОСР та Користувачів, приєднаних до системи розподілу, у режимі максимального навантаження рівні напруги повинні забезпечувати одержання на шинах низької напруги (з урахуванням використання регулювання напруги під навантаженням) напруги не нижче ніж 1,05 номінальної в нормальних режимах і не нижче ніж номінальної у післяаварійних режимах. У режимі мінімального навантаження напруга на високій стороні ПС 35-110 (150) кВ, як правило, не має бути вищою ніж 1,05 номінальної напруги мережі; більш висока напруга допускається за умови, що на шинах низької напруги не буде перевищено номінальну напругу.\n\n8.5.8. Реактивні перетоки потужності через приєднання до ОСП, суміжних ОСР та розподіленої генерації та УЗЕ в точках їх приєднання мають підтримуватися на взаємоузгоджених рівнях.\n\n{Абзац перший пункту 8.5.8 глави 8.5 розділу VIII із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\nНа підставі аналізу, який ураховує конкретні характеристики мережі, змінність структури обмінів потужністю, здатність до вироблення реактивної потужності в розподільній мережі, ОСП та відповідний ОСР мають домовитися про оптимальний для обміну обсяг реактивної потужності.\n\nСуміжні ОСР також мають виконати аналогічний аналіз та домовитися про обсяг обміну реактивною потужністю.\n\n8.5.9. Споживачі, крім населення та прирівняних до нього категорій, мають забезпечити в точці приєднання до мереж ОСР нульовий перетік реактивної потужності.\n\nВ іншому випадку споживачі (крім населення) здійснюють плату за компенсацію перетоку реактивної електричної енергії.\n\n8.5.10. Необхідність встановлення компенсуючих пристроїв (далі - КП) або УЗЕ та місця їх розміщення ОСР визначає виходячи з необхідності забезпечення потрібної пропускної спроможності мережі в нормальних і післяаварійних режимах за підтримання нормативних рівнів напруги та запасів стійкості.\n\n{Пункт 8.5.10 глави 8.5 розділу VIII із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\n8.6. Управління мережевими обмеженнями в системі розподілу\n\n8.6.1. Мережевими обмеженнями системи розподілу є обставини, за яких ОСР не може забезпечити виконання договірних зобов’язань перед Користувачами, які приєднані до його мереж.\n\nМережеві обмеження в системі розподілу можуть виникати внаслідок:\n\n1) пошкодження обладнання системи розподілу (включаючи мережі споживачів, які перебувають у спільному використанні);\n\n2) пошкодження обладнання системи передачі (включаючи розподільні пристрої виробників), за допомогою якого розподільна мережа інтегрована до ОЕС України;\n\n3) непрогнозних рівнів споживання потужності, що призводить до перевантаження окремих елементів мереж.\n\nОцінка стану мереж щодо можливості виконання договірних зобов’язань ОСР має виходити з категорійності живлення споживачів та/або груп споживачів, включаючи вимоги щодо резервного живлення, а також частоти та тривалості перерв в електропостачанні відповідно до укладених договорів, вимог нормативних документів та цільових показників надійності (безперебійності) електропостачання.\n\n8.6.2. Оцінка стану мереж та наявності/відсутності мережевих обмежень має проводитись для нормального та ремонтного режиму.\n\n8.6.3. Тимчасові обмеження виникають внаслідок виведення з роботи окремих елементів мережі для технічного обслуговування або в результаті технологічних порушень та нездатності елементів, які залишаються в роботі, забезпечити розподіл електричної енергії в максимальному режимі навантаження.\n\n8.6.4. Довготривалі (постійно діючі) обмеження можуть виникати внаслідок неповної реалізації проєктів (невиконання всіх черг будівництва, передбачених проєктом) або непрогнозних рівнів споживання потужності, що призводить до перевантаження окремих елементів мереж.\n\nДовготривалі обмеження мають обліковуватися ОСР, у тому числі із зазначенням причин та тривалості обмеження, та враховуватися при оперативному плануванні, веденні режиму роботи системи розподілу в реальному часі.\n\n8.6.5. Тимчасові обмеження усуваються шляхом проведення позапланових ремонтних робіт, спрямованих на усунення обмеження, оптимізації та координації графіків технічного обслуговування елементів мережі.\n\nТимчасові обмеження, які тривають довше ніж плановий ремонт, ураховуючи продовження на такий же строк, мають визнаватися постійними та відповідним чином обліковуватись.\n\n8.6.6. Довготривалі обмеження мають бути розглянуті у процесі щорічного складання (перегляду) перспективного плану розвитку розподільних мереж. У цих планах мають бути визначені шляхи усунення мережевих обмежень.\n\nДовготривалі обмеження, визначені пунктом 8.6.4 цієї глави, усуваються шляхом виконання ремонту, який відновлює проєктні характеристики обладнання, технічного переоснащення та/або реконструкції обладнання.\n\nІХ. Мала система розподілу\n\n9.1. Загальні положення\n\n9.1.1. Цей розділ визначає критерії та класифікації МСР, а також особливості відносин між ОМСР та її Користувачами, що провадять діяльність на ринку електричної енергії.\n\n9.1.2. Взаємовідносини ОМСР із її Користувачами та з ОСР визначаються Правилами роздрібного ринку електричної енергії , затвердженими постановою НКРЕКП від 14 березня 2018 року № 312 (далі - Правила роздрібного ринку електричної енергії).\n\n{Пункт 9.1.2 глави 9.1 розділу IX із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 493 від 17.05.2022 }\n\n9.1.3. ОМСР виконує функції, має права та обов’язки:\n\nОСР - щодо Користувачів МСР з урахуванням особливостей, визначених цим Кодексом та Правилами роздрібного ринку електричної енергії ,\n\nспоживача електричної енергії - щодо ОСР, ОСП, електропостачальників.\n\n{Пункт 9.1.3 глави 9.1 розділу IX в редакції Постанови Національної комісії, що здійснює державне регулювання у сферах енергетики та комунальних послуг № 2374 від 12.12.2023 }\n\n9.1.4. Функції ОМСР можуть виконувати власники МСР.\n\n{Пункт 9.1.4 глави 9.1 розділу IX в редакції Постанови Національної комісії, що здійснює державне регулювання у сферах енергетики та комунальних послуг № 2374 від 12.12.2023 }\n\n9.2. Критерії та класифікація МСР\n\n9.2.1. Електричні мережі можуть бути класифіковані як МСР, якщо одночасно виконуються такі умови:\n\n1) розподіл такими мережами здійснюється для користувачів, електроустановки яких розташовані на обмеженій території об’єктів та/або земельних ділянок, крім мереж МСР індустріального парку (суміжних індустріальних парків), розподіл якими може здійснюватись для виробників електричної енергії з відновлюваних джерел енергії та операторів установок зберігання енергії, електроустановки яких розташовані за межами земельних ділянок цих індустріальних парків;\n\n2) розподіл електричної енергії такими мережами не здійснюється побутовим споживачам;\n\n3) не здійснюється транзит електричної енергії своєю територією за межі малої системи розподілу;\n\n4) електричні мережі МСР перебувають у власності ОМСР та розташовані на території об’єктів та/або земельних ділянок, на яких розташовані електроустановки користувачів МСР, крім ліній приєднання малої системи розподілу до мереж оператора системи розподілу або оператора системи передачі, які можуть бути розташовані за межами території таких об’єктів та/або земельних ділянок;\n\n5) планова кількість користувачів МСР становить не менше двох;\n\n6) плановий середньомісячний обсяг розподілу електричної енергії МСР становить більше 5 тис. кВт·год;\n\n7) приєднана потужність МСР становить не менше 1000 кВт, яка набута за результатами отримання послуги з приєднання, що завершена після 27 липня 2023 року;\n\n8) для МСР індустріального парку (суміжних індустріальних парків) розподіл такими мережами здійснюється для ініціатора створення та/або керуючої компанії та/або учасників та/або інших суб’єктів індустріального парку або суміжних індустріальних парків, електроустановки яких розташовані на території таких індустріальних парків;\n\n9) для МСР індустріального парку (суміжних індустріальних парків) не здійснюється транзит електричної енергії споживачам, електроустановки яких розташовані за межами території таких індустріальних парків, та між різними точками приєднання такої електричної мережі до мереж операторів систем розподілу та/або оператора системи передачі.\n\n{Пункт 9.2.1 глави 9.2 розділу IX в редакції Постанови Національної комісії, що здійснює державне регулювання у сферах енергетики та комунальних послуг № 2374 від 12.12.2023 }\n\n9.2.2. ОМСР має забезпечити оприлюднення на власному вебсайті в окремому розділі «Надання послуг з розподілу електричної енергії та приєднання до електричних мереж МСР» інформацію, яку згідно з цим Кодексом має оприлюднити ОСР, а також додатково інформацію про:\n\nрезерв потужності, у межах якого може бути надано послугу з приєднання електроустановок користувачам;\n\nдоговори про приєднання електроустановок до електричних мереж МСР, із відповідними комерційними пропозиціями визначення вартості плати за приєднання;\n\nдоговори про надання послуг з розподілу електричної енергії, примірна форма яких визначена у Правилах роздрібного ринку електричної енергії , із відповідними комерційними пропозиціями визначення вартості плати за розподіл електричної енергії МСР;\n\nдоговір про створення та функціонування індустріального парку (для МСР індустріального парку (суміжних індустріальних парків);\n\nадресу, за якою буде здійснюватися взаємодія сторін за принципом «єдиного вікна»;\n\nтехнологічні порушення на об’єктах МСР, причини, тривалість відсутності та орієнтовний час відновлення надання послуг з розподілу електричної енергії МСР своїм користувачам;\n\nпланове виведення обладнання з роботи, яке впливає на надійність надання послуг з розподілу всім Користувачам, не пізніше ніж за 10 днів до такого планового виведення;\n\nвеличини показників якості електропостачання, розміри компенсацій та порядок їх надання.\n\n{Пункт 9.2.2 глави 9.2 розділу IX в редакції Постанов Національної комісії, що здійснює державне регулювання у сферах енергетики та комунальних послуг № 493 від 17.05.2022 , № 2374 від 12.12.2023 }\n\n9.2.3. МСР має бути забезпечена приладами комерційного обліку загального перетоку електричної енергії та кожного Користувача цієї системи окремо відповідно до Кодексу комерційного обліку .\n\n9.3. Порядок набуття статусу МСР та відповідальність\n\n9.3.1. Для провадження господарської діяльності з розподілу електричної енергії малою системою розподілу власник електричної мережі, що відповідає критеріям класифікації МСР, повинен отримати ліцензію на право провадження господарської діяльності з розподілу електричної енергії малою системою розподілу.\n\n9.3.2. До отримання суб’єктом господарювання ліцензії на провадження господарської діяльності з розподілу електричної енергії МСР між ОСР та суб’єктом господарювання, який має намір провадити діяльність з розподілу електричної енергії МСР, укладається договір про спільне використання технологічних електричних мереж як з основним споживачем, а між ОСР та майбутніми користувачами МСР укладаються договори про надання послуг з розподілу з майбутніми Користувачами малої системи розподілу у порядку, визначеному Правилами роздрібного ринку електричної енергії .\n\nУ разі завершення процедури приєднання електроустановок користувача до МСР після отримання МСР ліцензії на право провадження господарської діяльності МСР, такий користувач МСР протягом одного місяця має укласти з ОСР договір про надання послуг з розподілу електричної енергії, а ОМСР має забезпечити внесення відповідних змін до договору про спільне використання технологічних електричних мереж у порядку, визначеному Правилами роздрібного ринку електричної енергії.\n\nНа період дії ліцензії на провадження господарської діяльності з розподілу електричної енергії малою системою розподілу дія договорів, передбачених Правилами роздрібного ринку електричної енергії , укладених з ОМСР як з основним споживачем та із користувачами МСР як із субспоживачами, призупиняється з дня отримання МСР такої ліцензії.\n\n9.3.3. Власники електричних мереж, які отримали ліцензію на право провадження господарської діяльності малою системою розподілу стають ОМСР.\n\n9.3.4. У разі припинення дії ліцензії на право провадження господарської діяльності з розподілу електричної енергії малою системою розподілу суб’єкт господарювання - власник таких електричних мереж набуває статусу основного споживача, а також починають діяти договори, укладені з суб’єктом господарювання - власником таких електричних мереж як з основним споживачем та із користувачами МСР як із субспоживачами.\n\n{Пункт 9.3.4 глави 9.3 розділу IX із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 550 від 15.04.2025 }\n\n{Глава 9.3 розділу IX в редакції Постанови Національної комісії, що здійснює державне регулювання у сферах енергетики та комунальних послуг № 2374 від 12.12.2023 }\n\n9.4. Обов’язки, права та функції ОМСР щодо Користувачів такої МСР та їх особливості\n\n9.4.1. Обов’язки ОМСР щодо Користувачів такої МСР визначаються цим Кодексом з урахуванням таких особливостей:\n\nОМСР зобов’язаний надавати якісну послугу з розподілу електричної енергії та несе відповідальність за надання неякісних послуг;\n\nОМСР зобов’язаний забезпечити доступ будь-якого постачальника до Користувачів МСР;\n\nОМСР також зобов’язаний:\n\n{Пункт 9.4.1 глави 9.4 розділу IX доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 2374 від 12.12.2023 }\n\nнадавати послуги з розподілу електричної енергії МСР на підставі договору про розподіл електричної енергії;\n\n{Пункт 9.4.1 глави 9.4 розділу IX доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 2374 від 12.12.2023 }\n\nнадавати послуги з розподілу електричної енергії лише Користувачам, розташованим на території здійснення діяльності з розподілу електричної енергії МСР, крім МСР індустріального парку (суміжних індустріальних парків), розподіл якими може здійснюватись для виробників електричної енергії з відновлюваних джерел енергії та операторів установок зберігання енергії, електроустановки яких розташовані за межами земельних ділянок цих індустріальних парків;\n\n{Пункт 9.4.1 глави 9.4 розділу IX доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 2374 від 12.12.2023 }\n\nвизначати Користувачам МСР плату за послуги з розподілу електричної енергії МСР на рівні, що не перевищує максимальну (граничну) плату за послуги з розподілу електричної енергії МСР, визначену згідно із законом;\n\n{Пункт 9.4.1 глави 9.4 розділу IX доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 2374 від 12.12.2023 }\n\nне виставляти Користувачам МСР інших платежів, пов’язаних із наданням послуг з розподілу електричної енергії МСР, крім плати за надання послуг з розподілу електричної енергії МСР та штрафних санкцій, пов’язаних з виконанням умов договору про надання послуг з розподілу електричної енергії МСР;\n\n{Пункт 9.4.1 глави 9.4 розділу IX доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 2374 від 12.12.2023 }\n\nпровадити свою діяльність з дотриманням вимог законодавства, що регулює функціонування ринку електричної енергії та діяльність ОСР, з урахуванням особливостей, визначених для ОМСР;\n\n{Пункт 9.4.1 глави 9.4 розділу IX доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 2374 від 12.12.2023 }\n\nзабезпечити належний технічний стан, організацію експлуатації електричних мереж, безпеку та надійність функціонування МСР згідно з вимогами нормативних документів.\n\n{Пункт 9.4.1 глави 9.4 розділу IX доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 2374 від 12.12.2023 }\n\n9.4.2. Права ОМСР щодо Користувачів такої МСР визначені цим Кодексом з урахуванням таких особливостей:\n\nОМСР має право на плату за надання послуг з розподілу електричної енергії;\n\nоплату послуги з розподілу здійснює Користувач МСР або електропостачальник, який постачає електричну енергію Користувачу МСР, який відповідно до договору електропостачальника про надання послуг з розподілу електричної енергії (укладеного відповідно до Правил роздрібного ринку ) оплачує послуги з розподілу електричної енергії ОМСР через електропостачальника.\n\n{Абзац третій пункту 9.4.2 глави 9.4 розділу IX в редакції Постанови Національної комісії, що здійснює державне регулювання у сферах енергетики та комунальних послуг № 493 від 17.05.2022 }\n\n9.4.3. ОМСР здійснює свою діяльність щодо Користувачів такої МСР визначені цим Кодексом з урахуванням таких особливостей:\n\n{Абзац перший пункту 9.4.3 глави 9.4 розділу IX із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 2374 від 12.12.2023 }\n\nОМСР має право виконувати функції постачальника електричної енергії своїм Користувачам (не обмежуючи право інших постачальників) за умови отримання відповідної ліцензії;\n\nОМСР має право виконувати функції постачальника послуг комерційного обліку своїм Користувачам за умови дотримання вимог Кодексу комерційного обліку ;\n\nОМСР не має права здійснювати транзит електричної енергії своєю територією за межі МСР;\n\n{Абзац четвертий пункту 9.4.3 глави 9.4 розділу IX із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 493 від 17.05.2022 }\n\nОМСР індустріального парку (суміжних індустріальних парків) має право приєднувати електроустановки Користувачів на безоплатній основі з включенням до договору про приєднання інвестиційних зобов’язань Користувача, зокрема в частині зобов’язань отримання певних обсягів розподілу електроенергії в точці приєднання.\n\n{Пункт 9.4.3 глави 9.4 розділу IX доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 2374 від 12.12.2023 }\n\n9.4.4. ОМСР зобов’язаний надавати у визначені Регулятором строки, але не менш як протягом 10 робочих днів, завірені в установленому законодавством порядку копій документів, пояснення та іншу інформацію, пов’язану з провадженням діяльності з розподілу електричної енергії малою системою розподілу, необхідних для виконання Регулятором своїх функцій.\n\n{Главу 9.4 розділу IX доповнено новим пунктом згідно з Постановою Національної комісії, що здійснює державне регулювання у сферах енергетики та комунальних послуг № 493 від 17.05.2022 }\n\n9.4.5. Отримання суб’єктом господарювання ліцензії на право провадження господарської діяльності з розподілу електричної енергії малою системою розподілу є умовою для укладення договору користувача МСР про надання послуг з розподілу електричної енергії з ОМСР.\n\nДо отримання суб’єктом господарювання ліцензії на право провадження господарської діяльності з розподілу електричної енергії малою системою розподілу між ОСР (ОСП) та власником електричних мереж укладається договір споживача про надання послуг з розподілу (передачі) електричної енергії як із споживачем електричної енергії.\n\n{Главу 9.4 розділу IX доповнено новим пунктом згідно з Постановою Національної комісії, що здійснює державне регулювання у сферах енергетики та комунальних послуг № 493 від 17.05.2022 ; в редакції Постанови Національної комісії, що здійснює державне регулювання у сферах енергетики та комунальних послуг № 2374 від 12.12.2023 }\n\n9.4.6. Приєднання електроустановок фізичних та юридичних осіб до електричних мереж користувачів МСР забороняється.\n\n{Главу 9.4 розділу IX доповнено новим пунктом згідно з Постановою Національної комісії, що здійснює державне регулювання у сферах енергетики та комунальних послуг № 493 від 17.05.2022 }\n\nX. Робота системи розподілу в надзвичайних ситуаціях в ОЕС України\n\n10.1. Загальні положення\n\n10.1.1. Цей розділ визначає вимоги та процедури щодо дій, які можуть бути застосовані ОСР при виникненні аварійних режимів роботи в системі розподілу або в ОЕС України, а також функції та обов’язки ОСР та Користувачів у таких випадках.\n\n10.1.2. Аварійні режими роботи можуть виникати як раптово внаслідок пошкодження та/або аварійних відключень обладнання, так і внаслідок повільних, поступових змін параметрів або їх сукупного впливу. Протиаварійні заходи визначають вимоги щодо попередження та локалізації шляхом автоматичних та оперативних дій відповідно до спеціальних тематичних або об’єктових інструкцій та оперативних розпоряджень або команд.\n\n10.2. Обмін інформацією при технологічних порушеннях\n\n10.2.1. ОСР та Користувачі повинні визначити контактних осіб для обміну інформацією у випадку настання технологічних порушень, які будуть уповноважені приймати відповідні рішення від імені ОСР та Користувача відповідно.\n\n10.2.2. Користувачі, визначені цим Кодексом, повинні надати ОСР у письмовій формі інформацію щодо контактних даних (телефонів) осіб, уповноважених приймати рішення від імені Користувачів, з якими у разі настання технологічних порушень ОСР може зв’язатися у будь-який час доби.\n\n10.2.3. ОСР повинен надати Користувачам, визначеним цим Кодексом, у письмовій формі інформацію щодо контактних даних (телефонів) осіб, уповноважених приймати рішення від імені ОСР, з якими у разі настання технологічних порушень Користувач може зв’язатися у будь-який час доби.\n\n10.2.4. Така інформація має оновлюватися (у письмовій формі) щоразу після будь-якої зміни будь-яких даних у цій інформації.\n\n10.2.5. У разі настання технологічних порушень в електричних мережах або електроустановках Користувача Користувач повинен якомога швидше повідомити про це ОСР визначеним засобом зв’язку.\n\n10.2.6. У разі настання технологічних порушень у системі розподілу ОСР повинен якомога швидше повідомити про це Користувачів, на яких вплинули (або можуть вплинути) такі обставини, визначеним засобом зв’язку.\n\n10.3. Спільні процедури ліквідації загальносистемних аварій\n\n10.3.1. ОСР може визнати аварію загальносистемною (на рівні системи розподілу) аварією, якщо:\n\n1) аварія, що виникла в електроустановках (у системі) Користувача, спричинила або може спричинити суттєвий та/або широкомасштабний негативний вплив на режими роботи та/або електроустановки системи розподілу та/або системи передачі;\n\n2) аварія, що виникла в системі розподілу та/або системі передачі, може спричинити суттєвий та широкомасштабний негативний вплив на режим роботи та/або електроустановки (системи) Користувача (Користувачів).\n\n10.3.2. Після отримання від Користувача інформації про виникнення аварії ОСР, якщо вважає за доцільне, повинен зателефонувати Користувачу з метою отримання необхідної додаткової інформації про аварію.\n\n10.3.3. Після надання інформації про аварію відповідно до пункту 10.2.6 глави 10.2 цього розділу з урахуванням отриманої додаткової інформації ОСР має оцінити ситуацію та визначити, чи є така аварія загальносистемною аварією.\n\n10.3.4. У разі визначення аварії загальносистемною аварією ОСР з метою уникнення перешкоджанню здійснення операційних процедур ведення нормального режиму роботи згідно з цим Кодексом приймає рішення про формування центру ліквідації загальносистемної аварії.\n\n10.3.5. ОСР якомога швидше інформує Користувачів про формування центру ліквідації загальносистемної аварії та про його контактну інформацію (телефони тощо), якщо вона відрізняється від даних, визначених у главі 10.2 розділу Х цього Кодексу.\n\n10.3.6. Координація дій та обмін інформацією між уповноваженими особами залучених суб’єктів щодо ролі ОСР у вирішенні загальносистемної аварії має здійснюватися через центр ліквідації загальносистемної аварії.\n\n10.3.7. ОСР повинен у найкоротший термін/строк повідомляти ОСП або Користувачів про загальносистемні аварії (аварійні режими) в системі розподілу, настання явищ незворотної та непереборної сили, які можуть призвести до виникнення системної аварії, наслідком якої може бути виникнення надзвичайної ситуації в ОЕС України.\n\n10.4. Дії ОСР при виникненні надзвичайних ситуацій в ОЕС України\n\n10.4.1. У разі отримання від ОСП системного попередження про загрозу виникнення надзвичайної ситуації в ОЕС України ОСР має вжити заходів попередження та реагування щодо запобігання надзвичайній ситуації або мінімізації її наслідків, зокрема:\n\n1) інформувати уповноважених осіб Користувачів, які можуть опинитися в зоні впливу надзвичайної ситуації, та органи місцевої виконавчої влади про характер ймовірної загрози, силу її впливу та прогнозну тривалість;\n\n2) запровадити заходи щодо приведення схеми системи розподілу до схеми нормального режиму;\n\n3) привести резервні пункти управління, канали зв’язку, джерела живлення у стан підвищеної готовності.\n\n10.4.2. Процедури виконання зазначених заходів, а також порядок взаємодії з центральними органами виконавчої влади, на яких покладені функції координації з ліквідації наслідків впливу надзвичайної ситуації або обставин непереборної сили, мають бути визначені відповідними інструкціями та положеннями ОСР та договорами з диспетчерського (оперативно-технологічного) управління, укладеними з суміжними ОСР та іншими Користувачами.\n\n10.4.3. Якщо причини (фактори), що призвели до надзвичайної ситуації, є довготривалими, ОСР повинен звернутися до відповідних органів місцевої влади з метою розроблення плану заходів для подолання надзвичайної ситуації.\n\n10.4.4. ОСР на підставі затвердженого ОСП Плану захисту ОЕС України повинен розробити відповідні інструкції, що деталізують дії оперативного персоналу ОСР щодо обладнання, яке перебуває в його оперативному управлінні та оперативному віданні.\n\n10.4.5. Інструкції ОСР щодо дій для захисту ОЕС України мають визначати:\n\n1) загальний порядок дій оперативного персоналу під час ліквідації аварійних режимів;\n\n2) розподіл обов’язків та відповідальності між ОСР, ОСП та іншими сторонами, які задіяні у Плані захисту ОЕС України;\n\n3) дії ОСР та Користувачів у разі отримання системного попередження від ОСП;\n\n4) заходи щодо захисту ОЕС України шляхом впливу на обладнання електричних мереж систем розподілу, включаючи зміни схем електричних з’єднань, режимів роботи обладнання, що регулюється, та застосування аварійного розвантаження;\n\n5) захист ОЕС України автоматичними пристроями та системами захисту;\n\n6) порядок та випадки застосування вимушеного зменшення величини споживаної потужності;\n\n7) порядок відновлення режимів роботи ОЕС України у процесі ліквідації надзвичайної ситуації.\n\n10.4.6. Інструкції ОСР щодо дій для захисту ОЕС України мають переглядатися при оновленні Плану захисту ОЕС України. Зміни до зазначених інструкцій ОСР мають бути погоджені ОСП.\n\n10.4.7. Інструкції із захисту мають містити (з урахуванням стандартів операційної безпеки, визначених Кодексом системи передачі , цим Кодексом та Планом захисту ОЕС України) критерії ознак виникнення аварійних режимів та величини, що характеризують аварійні режими, а також відповідні автоматичні та оперативні дії у разі:\n\n1) втрати стійкості ОЕС України або її частини;\n\n2) підвищення або зниження частоти;\n\n3) підвищення або зниження напруги;\n\n4) асинхронних режимів.\n\n10.4.8. ОСР має надати ОСП всі необхідні дані для розроблення Плану захисту ОЕС України, який має передбачати всі необхідні протиаварійні заходи (автоматичні та оперативні).\n\n10.4.9. ОСР та Користувачі мають фіксувати час та обсяг виконання заходів Плану захисту ОЕС України в їх оперативних документах та передавати інформацію про виконані заходи відповідно до встановленого порядку підпорядкування.\n\n10.4.10. ОСР та Користувачі зобов’язані надавати право використовувати ОСР та/або ОСП наявні засоби електронних комунікацій, джерела резервного живлення об’єктів енергетики у разі включення таких засобів та обладнання ОСП до Плану захисту ОЕС України.\n\n10.5. Заходи з регулювання споживання\n\n10.5.1. ОСР для попередження порушення сталої роботи ОЕС України має право у виняткових випадках, визначених цим Кодексом, застосовувати заходи регулювання споживання з метою вимушеного зменшення величини споживаної електричної енергії та потужності (аварійне розвантаження).\n\n10.5.2. Аварійне розвантаження у випадку настання надзвичайної ситуації в ОЕС України здійснюється відповідно до цього Кодексу, Кодексу системи передачі та Плану захисту ОЕС України.\n\n10.5.3. При здійсненні заходів із врегулювання аварійних або надзвичайних ситуацій шляхом застосування різних, але рівних за кінцевим ефектом заходів, ОСР має надавати перевагу заходам, що не передбачають аварійні розвантаження.\n\n10.5.4. Порядок застосування аварійного розвантаження повинен забезпечувати мінімізацію наслідків таких заходів для споживачів та недискримінаційне ставлення до всіх Користувачів, на яких впливають ці заходи.\n\n10.5.5. Аварійне розвантаження застосовується у разі:\n\n1) перевищення допустимих струмових навантажень елементів системи розподілу згідно з установленими нормами та стандартами або порушення режимів граничних перетоків контрольованих перетинів;\n\n2) порушення балансу виробленої (у тому числі імпортованої) та спожитої (у тому числі експортованої) потужності в ОЕС України або окремих її частинах, що супроводжується зниженням частоти та/або напруги нижче гранично допустимих показників, що призвело до аварійного режиму;\n\n3) на аргументовану вимогу ОСП згідно з Кодексом системи передачі .\n\n10.5.6. Аварійне розвантаження включає:\n\n1) заходи з обмеження (відключення) споживачів на вимогу ОСР;\n\n2) заходи з обмеження (відключення) споживачів на вимогу ОСП відповідно до Кодексу системи передачі ;\n\n3) застосування автоматичних протиаварійних систем зниження електроспоживання;\n\n4) аварійне ручне відключення навантаження.\n\n10.5.7. Аварійне розвантаження виконується шляхом:\n\n1) відключення (обмеження) навантаження оперативним персоналом ОСР;\n\n2) ручного обмеження величини споживання потужності та електричної енергії оперативним персоналом споживача на вимогу ОСП або ОСР;\n\n3) автоматичного відключення навантаження через зниження частоти напруги в енергосистемі (АЧР, САВН, локальні пристрої ПА).\n\n10.5.8. При застосуванні аварійного розвантаження оперативний персонал ОСР не повинен допускати дискримінацію між Користувачами (у тому числі між споживачами різних електропостачальників) та має забезпечувати максимально можливий рівномірний розподіл обсягів зниження споживання між споживачами.\n\n{Пункт 10.5.8 глави 10.5 розділу X із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 550 від 15.04.2025 }\n\n{Пункт 10.5.9 глави 10.5 розділу X виключено на підставі Постанови Національної комісії, що здійснює державне регулювання у сферах енергетики та комунальних послуг № 550 від 15.04.2025 }\n\n10.5.9. Умови договорів на розподіл ОСР із Користувачами повинні передбачати (у випадку застосування) положення, права, обов’язки та відповідальність сторін щодо застосування аварійного розвантаження, а також порядок повідомлення про застосування аварійного розвантаження. Інформація про залучення споживача до заходів аварійного розвантаження зазначається у договорі про розподіл.\n\n{Пункт 10.5.9 глави 10.5 розділу X із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 550 від 15.04.2025 }\n\n10.5.10. Заходи аварійного розвантаження мають бути розроблені та застосовуватися ОСР відповідно до інструкцій, затверджених центральним органом виконавчої влади, що забезпечує формування та реалізацію державної політики в електроенергетичному комплексі.\n\n{Пункт 10.5.10 глави 10.5 розділу X в редакції Постанови Національної комісії, що здійснює державне регулювання у сферах енергетики та комунальних послуг № 550 від 15.04.2025 }\n\n10.5.11. ОСР мають забезпечити:\n\nрозміщення на власному офіційному вебсайті в мережі Інтернет інформації про час початку та закінчення перерви електроживлення об’єкта споживача із зазначенням назв населених пунктів, вулиць, будинків, корпусів тощо та назв перерв (аварійна, застосування графіків обмеження споживачів) та актуалізацію зазначеної інформації кожні 60 хвилин;\n\nрозміщення на власному офіційному вебсайті в мережі Інтернет актуальних графіків погодинного відключення об’єктів споживачів у порядку, визначеному інструкцією, затвердженою центральним органом виконавчої влади, що забезпечує формування та реалізацію державної політики в електроенергетичному комплексі;\n\nадресне повідомлення споживачів, які попередньо пройшли авторизацію на відповідних електронних сервісах, за їх запитом про актуальну інформацію щодо часу початку та очікуваного закінчення відповідної перерви в електроживленні, причини перерви електроживлення тощо через власні офіційні вебсайти в мережі Інтернет, а також за допомогою засобів зв’язку, електронних сервісів, месенджерів тощо.\n\nІнформація щодо значних аварійних перерв в електропостачанні з кількістю відключених споживачів більше 100 та тривалістю понад годину має бути розміщена негайно після отримання відповідних даних від диспетчерського персоналу ОСР, але не пізніше ніж через 60 хвилин після початку перерви.\n\nІнформація про час початку та очікуваного закінчення відповідної перерви електроживлення має містити дані про час формування актуальної інформації та забезпечувати можливість споживача повідомити ОСР про недостовірність відображеної інформації.\n\nАдресне повідомлення має забезпечувати можливість споживача здійснювати пошуковий запит по назві населеного пункту, вулиці, номера будинку тощо в окремих полях на відповідній сторінці вебсайту ОСР у мережі Інтернет.\n\nОСР зобов’язані забезпечити інформування:\n\nспоживачів про наявні електронні ресурси для отримання актуальної інформації про перерви в електроживленні;\n\nелектропостачальників про наявні електронні ресурси для отримання споживачами актуальної інформації про перерви в електроживленні та у разі їх зміни - уточнювати інформацію про такі ресурси.\n\n{Пункт 10.5.11 глави 10.5 розділу X в редакції Постанови Національної комісії, що здійснює державне регулювання у сферах енергетики та комунальних послуг № 550 від 15.04.2025 }\n\n{Пункт 10.5.12 глави 10.5 розділу X виключено на підставі Постанови Національної комісії, що здійснює державне регулювання у сферах енергетики та комунальних послуг № 550 від 15.04.2025 }\n\n10.5.12. Тривалість заходів аварійного розвантаження не може перевищувати період, визначений стандартом операційної безпеки.\n\n10.5.13. ОСР несе відповідальність згідно з ліцензійними умовами та укладеними договорами за обґрунтованість своїх рішень про застосування заходів аварійного розвантаження, обґрунтованість обсягів розвантаження та їх недискримінаційний розподіл між споживачами, своєчасне попередження та введення графіків.\n\n10.5.14. Споживач, включений до заходів аварійного розвантаження, зобов’язаний виконувати розпорядження ОСР щодо їх введення у заданих обсягах та впродовж заданого періоду. Якщо споживач не згоден з відповідними інструкціями ОСР, він повинен їх виконати, після чого має право оскаржити відповідні дії ОСР перед Регулятором або в судовому порядку.\n\n10.5.15. У разі існування загрози життю та здоров’ю людей внаслідок виконання заходів з аварійного розвантаження споживач повинен одразу повідомити про це оперативний персонал ОСР.\n\n10.5.16. У разі аварійного розвантаження споживач не має права здійснити підключення без отримання відповідної команди ОСР відповідно до цього Кодексу. Якщо ОСР очікує продовження періоду застосування заходів з аварійного розвантаження, ОСР може застосовувати ротацію відповідних груп споживачів для забезпечення (де можливо) рівного поводження зі споживачами, забезпечуючи при цьому збереження загальної величини розвантаження у будь-який час періоду застосування відповідних заходів.\n\n10.6. Графіки обмежень, аварійних і погодинних відключень\n\n10.6.1. Складання та застосування ГОЕ, ГОП, ГАВ, СГАВ, ГПВ здійснюється відповідно до інструкцій, затверджених центральним органом виконавчої влади, що забезпечує формування та реалізацію державної політики в електроенергетичному комплексі.\n\n10.6.2. Порядок підключення електроустановок споживачів до САВН та умови їх залучення до диспетчерського (оперативно-технологічного) управління ОСП та/або ОСР з метою запобігання та/або ліквідації надзвичайної ситуації в ОЕС України визначається правилами, затвердженими центральним органом виконавчої влади, що забезпечує формування та реалізацію державної політики в електроенергетичному комплексі.\n\n10.6.3. Вимоги до організації і застосування пристроїв автоматичного обмеження зниження частоти електричного струму та автоматичного обмеження підвищення частоти визначаються правилами застосування системної протиаварійної автоматики із запобігання та ліквідації небезпечного зниження або підвищення частоти, затвердженими центральним органом виконавчої влади, що забезпечує формування та реалізацію державної політики в електроенергетичному комплексі.\n\n10.6.4. Під час складання графіків ОСР не повинен допускати дискримінацію між Користувачами (у тому числі між споживачами різних електропостачальнкиів) та повинен забезпечити максимально можливий рівномірний розподіл обсягів зниження споживання між споживачами, визначених ОСП.\n\n{Глава 10.6 розділу X в редакції Постанови Національної комісії, що здійснює державне регулювання у сферах енергетики та комунальних послуг № 550 від 15.04.2025 }\n\n10.7. Автоматичні протиаварійні заходи\n\n10.7.1. Автоматичні протиаварійні заходи із захисту системи розподілу здійснюються пристроями релейного захисту та автоматики обладнання електричних мереж, а також системами протиаварійної автоматики.\n\n10.7.2. Пристрої РЗА та ПА діють без втручання оперативного персоналу та мають відповідати вимогам щодо чутливості, швидкодії, вибірковості та надійності.\n\n10.7.3. ОСР встановлює пристрої РЗА та ПА на об’єктах системи розподілу у координації з ОСП відповідно до вимог Кодексу системи передачі , Правил улаштування електроустановок, затверджених наказом Міністерства енергетики та вугільної промисловості України від 21 липня 2017 року № 476 (далі - ПУЕ), правил технічної експлуатації, вимог технічної документації заводів-виробників та інших нормативно-технічних документів.\n\n10.7.4. Автоматичне запобігання та/або ліквідація порушення стійкості ОЕС України забезпечуються ПА, зокрема:\n\n1) автоматична ліквідація асинхронних режимів (АЛАР);\n\n2) спеціальна автоматика відключення навантаження (САВН);\n\n3) автоматичне частотне розвантаження (АЧР).\n\n10.7.5. У разі застосування САВН або спрацювання пристроїв АЧР електроживлення споживачів від системи розподілу може бути припинено повністю.\n\n10.7.6. Відключення кнопками (ключами) САВН здійснюються ОСР за командою ОСП у разі несподіваного виникнення в ОЕС України (електроенергетичній системі) аварійного дефіциту електричної потужності у порядку, визначеному інструкцією.\n\n10.7.7. АЧР розробляється, застосовується та переглядається згідно зі стандартом операційної безпеки щодо застосування системної протиаварійної автоматики запобігання та ліквідації небезпечного зниження або підвищення частоти в енергосистемах.\n\n10.7.8. Оперативний персонал енергооб’єктів ОСР не повинен втручатися в роботу РЗА та ПА.\n\n10.7.9. Порядок дій оперативного персоналу у разі відмови автоматичних пристроїв ПА визначається Планом захисту ОЕС України та інструкціями ОСР, прийнятими на виконання даного Плану.\n\n10.7.10. ОСР зобов’язаний забезпечити:\n\n1) технічну експлуатацію пристроїв АЧР-ЧАПВ, установлених на об’єктах системи розподілу, виконання вимог електроенергетичних систем щодо налаштування комплектів АЧР-ЧАПВ та відповідність заданих обсягів фактичному навантаженню, задіяному в АЧР, надійність та ефективність дії пристроїв АЧР у разі аварійних знижень частоти в ОЕС України, енергосистемах чи їх частинах;\n\n2) відновлення (дією пристроїв ЧАПВ та оперативним персоналом) електропостачання споживачів, електроустановки яких було вимкнено пристроями АЧР, після ліквідації дефіциту потужності.\n\n10.7.11. Споживачі, приєднані до системи розподілу, зобов’язані забезпечити наявність та збереження встановлених ОСР на комплектах АЧР пломб (на виконавчих реле, комутаційних та захисних апаратах, накладках тощо).\n\n10.7.12. Споживачі, на електроустановках яких встановлені пристрої АЧР-ЧАПВ, зобов’язані забезпечувати безперешкодний доступ персоналу ОСП та ОСР для нагляду за технічним станом пристроїв АЧР-ЧАПВ та контролю за обсягами навантаження та заданими уставками, своєчасно повідомляти ОСР про випадки спрацювання пристроїв АЧР та обсяги фактичного навантаження відключених приєднань, які заведено під дію пристроїв АЧР.\n\n10.8. Відновлення після системної аварії\n\n10.8.1. Під час повного або часткового знеструмлення ОЕС України (або її частин) внаслідок виникнення системної аварії та під час застосування заходів щодо відновлення ОЕС України після системної аварії допускається відхилення параметрів напруги та частоти в системі розподілу від параметрів, установлених цим Кодексом.\n\n10.8.2. Відновлення ОЕС України після системної аварії має здійснюватися відповідно до Плану відновлення роботи ОЕС України після системної аварії (далі - План відновлення), розробленого ОСП згідно з Кодексом системи передачі .\n\n10.8.3. ОСР, що бере участь у відновленні роботи ОЕС України, складає власний план дій та/або пооб’єктові інструкції, які визначають координацію дій власного оперативного персоналу з оперативним персоналом інших суб’єктів, які беруть участь у відновленні роботи ОЕС України, та послідовність дій з відновлення на підпорядкованих об’єктах.\n\n10.8.4. План дій ОСР має містити окремі процедури щодо відновлення роботи ОЕС України в умовах відсутності зв’язку з ОСП.\n\n10.8.5. У разі внесення змін до Плану відновлення ОСР має привести у відповідність до цих змін свої плани та/або пооб’єктові інструкції у термін, установлений Кодексом системи передачі .\n\n10.8.6. Упровадження Плану відновлення здійснюється за розпорядженням ОСП. ОСР та Користувачі повинні діяти відповідно до власного плану та/або об’єктової інструкції після отримання відповідного розпорядження або команди ОСП.\n\n10.8.7. У разі повного знеструмлення обладнання та за відсутності зв’язку з ОСП ОСР має діяти відповідно до власного плану та/або об’єктової інструкції.\n\n10.8.8. ОСР повідомляє Користувачів про початок та припинення застосування плану дій у системі розподілу, про причини та про відповідні наслідки на своєму вебсайті та через кол-центри.\n\n10.9. Організація енергетичного острову\n\n10.9.1. З метою організації енергетичного острову Ініціатор звертається до ОСР із відповідною заявою, до якої додається інформація та матеріали щодо основних характеристик генеруючих установок виробника/обладнання оператора УЗЕ та можливості тривалої роботи генеруючих установок/обладнання УЗЕ в ізольованому (острівному) режимі, а також узгоджений місцевим органом виконавчої влади/органом місцевого самоврядування перелік споживачів, зокрема об’єктів критичної інфраструктури, електроживлення яких має бути забезпечене у пріоритетному порядку в разі виникнення надзвичайних ситуацій в ОЕС України.\n\nГенеруючі установки такого виробника/обладнання оператора УЗЕ мають бути здатними до тривалої роботи після перемикання на живлення власних потреб та визначеного переліку споживачів в ізольованому (острівному) режимі із забезпеченням регулювання активної та реактивної потужності, частоти, забезпечення якості електроенергії та напруги в організованому енергетичному острові.\n\nВиробник електричної енергії/оператор УЗЕ забезпечує відпуск електричної енергії в мережі ОСР в межах заявлених основних характеристик (параметрів) власного обладнання із дотриманням показників якості електричної енергії, визначених державними стандартами.\n\nОСР забезпечує дотриманням показників якості електричної енергії, визначених державними стандартами, для споживачів, що входять до організованого енергетичного острову.\n\nВиробник електричної енергії/оператор УЗЕ, ОСР, споживачі несуть відповідальність за недотримання показників якості електричної енергії у власних електричних мережах під час роботи в енергетичному острові.\n\nПерелік споживачів визначається виходячи з:\n\nпотужності, споживання якої може бути забезпечено відповідною розподіленою генерацією/УЗЕ;\n\nмісцерозташування споживачів відносно об’єкта генерації;\n\nсхеми електричних мереж ОСР на відповідній території.\n\nУ разі необхідності ОСР має право запитувати у виробника/оператора УЗЕ додаткову інформацію та матеріали.\n\n10.9.2. ОСР на основі наданої Ініціатором інформації не пізніше 10 робочих днів, починаючи з наступного робочого дня від дати реєстрації відповідної заяви, або 20 робочих днів у разі погодження з ОСП (якщо потужність генеруючих установок/обладнання УЗЕ перевищує 5 МВт) безоплатно видає Ініціатору технічні умови, які містять вимоги до електроустановок ОСР, виробника електричної енергії та, у разі необхідності, споживача (об’єкта критичної інфраструктури), виконання яких необхідне для забезпечення організації енергетичного острову.\n\nОСР має право відмовити в здійснені організаційних та технічних заходів, необхідних для організації енергетичного острову, із наданням належних обґрунтувань у разі, якщо генеруючі установки виробника/обладнання оператора УЗЕ технічно не спроможні забезпечити надійну та безперебійну роботу в ізольованому (острівному) режимі з дотриманням показників якості електричної енергії.\n\n10.9.3. Стороною, відповідальною за проектування, є Ініціатор. Завдання на проєктування має бути розроблене Ініціатором відповідно до наданих ОСР технічних умов. ОСР на запит сторони, відповідальної за проєктування, або проєктної організації має надавати всі необхідні для проєктування дані.\n\nПроєктно-кошторисна документація розробляється окремими частинами (томами) для мереж виробника/оператора УЗЕ, мереж ОСР та, у разі необхідності, споживача (об’єкта критичної інфраструктури).\n\nСторона, відповідальна за проєктування, забезпечує узгодження з ОСР та іншими заінтересованими сторонами проєктно-кошторисної документації.\n\nОСР безкоштовно забезпечує розгляд та погодження проєктно-кошторисної документації згідно з вимогами глави 4.6 розділу IV цього Кодексу.\n\nПроєктно-кошторисна документація повинна бути виконана з врахуванням, зокрема таких вимог:\n\n1) автоматичне чи в іншому порядку (за узгодженням між Ініціатором та ОСР) відокремлення від об'єднаної енергосистеми для роботи в ізольованому (острівному) режимі при виникненні надзвичайних ситуацій в ОЕС України та повторна синхронізація;\n\n2) забезпечення виробником електричної енергії/оператором УЗЕ показників якості електричної енергії, визначених державними стандартами та відповідними проектними рішеннями, в точці приєднання до електричних мереж ОСР під час роботи в режимі енергетичного острову;\n\n3) наявність достатнього діапазону регулювання потужності джерела живлення для забезпечення статичної та динамічної стійкості енергетичного острову для всіх можливих режимів роботи;\n\n4) розрахунок уставок та режиму роботи РЗА для роботи ділянки мережі в ізольованому режимі. При їхній відмінності від режиму роботи в складі ОЕС України повинна бути передбачена автоматична зміна уставок РЗА при переході в ізольований режим.\n\n10.9.4. Після узгодження проєктно-кошторисної документації сторони укладають договір про здійснення організаційних та технічних заходів, необхідних для організації енергетичного острову.\n\nІстотними умовами такого договору мають бути:\n\nтерміни виконання робіт з нового будівництва, реконструкції та технічного переоснащення електроустановок об’єктів системи розподілу, електроустановок виробника електричної енергії/оператора УЗЕ та, за необхідності, споживача (об’єкта критичної інфраструктури) тощо;\n\nсторони, відповідальні за виконання робіт з нового будівництва, реконструкції та технічного переоснащення електроустановок об’єктів системи розподілу, електроустановок виробника електричної енергії/оператора УЗЕ та, за необхідності, споживача (об’єкта критичної інфраструктури) тощо;\n\nвідповідальність сторін за невиконання зобов’язань за цим договором;\n\nвартість здійснення організаційних та технічних заходів, необхідних для організації енергетичного острову;\n\nпорядок та способи сплати вартість здійснення організаційних та технічних заходів, необхідних для організації енергетичного острову.\n\n10.9.5. Будівельні роботи з нового будівництва, реконструкції та технічного переоснащення електроустановок об’єктів системи розподілу виконуються ОСР або залученими ним спеціалізованими організаціями та/або фізичними особами-підприємцями, які мають право на виконання цих робіт, відповідно до проєктно-кошторисної документації, один примірник якої надається ОСР Ініціатором.\n\nБудівельні роботи з нового будівництва, реконструкції та технічного переоснащення електроустановок виробника електричної енергії/оператора УЗЕ та, за необхідності, споживача (об’єкта критичної інфраструктури) виконуються балансоутримувачем таких електроустановок або залученими ним спеціалізованими організаціями та/або фізичними особами-підприємцями, які мають право на виконання цих робіт, відповідно до проєктно-кошторисної документації.\n\n10.9.6. Про факт завершення робіт у власних електричних мережах ОСР повідомляє Ініціатора шляхом направлення повідомлення у довільній формі.\n\nФакт завершення здійснення організаційних та технічних заходів, необхідних для організації енергетичного острову, підтверджується наданим ОСР Ініціатору письмового повідомленням у довільній формі.\n\n10.9.7. ОСР спільно з виробником електричної енергії/оператором УЗЕ розробляють положення та інструкції, що деталізують їх взаємодію щодо виокремлення в енергетичний острів у випадку виникнення надзвичайної ситуації в ОЕС України та повторну синхронізацію.\n\n{Розділ X доповнено новою главою згідно з Постановою Національної комісії, що здійснює державне регулювання у сферах енергетики та комунальних послуг № 2274 від 05.12.2023 }\n\nXI. Доступ до системи розподілу та послуги з розподілу електричної енергії\n\n11.1. Загальні умови надання доступу до системи розподілу та послуг з розподілу електричної енергії\n\n11.1.1. Цей розділ визначає загальні умови надання доступу до системи розподілу та умови надання послуг з розподілу електричної енергії та поширюється на ОСР та Користувачів (споживачів (в тому числі активних споживачів), електропостачальників, виробників, операторів УЗЕ), ОМСР а також споживачів (в тому числі активних споживачів), що приєднані до електричних мереж інших власників, які не є ОСР.\n\n{Пункт 11.1.1 глави 11.1 розділу XI із змінами, внесеними згідно з Постановами Національної комісії, що здійснює державне регулювання у сферах енергетики та комунальних послуг № 1369 від 01.11.2022 , № 2 від 10.01.2024 }\n\n11.1.2. ОСР здійснює діяльність з розподілу електричної енергії та надає послуги з розподілу електричної енергії Користувачам своєї системи розподілу в межах території ліцензованої діяльності на підставі відповідної ліцензії, виданої Регулятором.\n\nУ випадках, визначених цим Кодексом, ОСР забезпечує розподіл електричної енергії електричними мережами інших власників, які не є ОСР або ОМСР.\n\n11.1.3. Користувачі, які в установленому цим Кодексом порядку виконали вимоги щодо приєднання до системи розподілу, мають право на доступ до системи розподілу та на отримання послуг з розподілу електричної енергії від відповідного ОСР.\n\nКористувачі, які в установленому цим Кодексом порядку виконали вимоги щодо приєднання до МСР, мають право на доступ до цієї МСР та системи розподілу, на території здійснення ліцензованої діяльності якої знаходиться цей Користувач та на отримання послуг з розподілу електричної енергії від відповідних ОМСР та ОСР.\n\n{Пункт 11.1.3 глави 11.1 розділу XI доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 2374 від 12.12.2023 }\n\n11.1.4. ОСР забезпечує доступ третіх сторін до своєї системи розподілу та надає послуги з розподілу електричної енергії на прозорих та недискримінаційних умовах.\n\n11.1.5. ОСР не має права відмовити у доступі до своєї системи розподілу, крім випадків недостатньої пропускної спроможності обладнання електричних мереж системи розподілу напругою вище 20 кВ, визначеного як такого, що спричиняє обмеження/відмову в наданні доступу до системи розподілу та відображеного в діючому ПРСР згідно з вимогами підпункту 10 пункту 3.3.1 глави 3.3 розділу III цього Кодексу, з наведенням об’єктивних і технічно та економічно обґрунтованих критеріїв, що спричиняють такі обмеження.\n\nПри цьому ОСР має надати обґрунтування причини такої відмови, яка має базуватися на об’єктивних і технічно та економічно обґрунтованих критеріях, вказаних у схваленому Регулятором діючому ПРСР, та включати інформацію, зазначену у ньому, зокрема, у частині:\n\nвідсутності можливості надання доступу до системи розподілу у конкретному енерговузлі та критеріїв/термінів/строків запровадження відмови/обмеження в наданні такого доступу;\n\nмінімальної величини потужності, до якої планується обмежити в доступі до системи розподілу майбутнього користувача системи розподілу;\n\nобґрунтованого строку, необхідного для реалізації заходів із створення резерву пропускної спроможності мереж та зняття відповідних обмежень.\n\nУ випадку недостатньої пропускної спроможності мереж та, як наслідок, необхідності обмежити доступ до системи розподілу/відмовити у доступі ОСР має письмово повідомити замовника під час видачі технічних умов про намір відмовити або тимчасово обмежити (із зазначенням мінімальної величини потужності) майбутньому користувачу системи розподілу доступ до електричних мереж із зазначенням інформації, передбаченої цим пунктом, з одночасним направленням копії вказаного листа Регулятору та центральному органу виконавчої влади, що реалізує державну політику у сфері нагляду (контролю) в галузі електроенергетики.\n\n{Пункт 11.1.5 глави 11.1 розділу XI із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 ; в редакції Постанови Національної комісії, що здійснює державне регулювання у сферах енергетики та комунальних послуг № 948 від 24.06.2025 }\n\n11.1.6. Доступ до системи розподілу та послуги з розподілу надаються на підставі договору про надання послуг з розподілу електричної енергії, укладеного між ОСР та Користувачем відповідно до цього Кодексу. Договір про надання послуг з розподілу електричної енергії визначає зобов’язання ОСР забезпечити розподіл електричної енергії в межах замовленого Користувачем обсягу потужності за тарифами, що встановлюються Регулятором.\n\n11.1.7. Договір про надання послуг з розподілу електричної енергії має бути укладений по усіх точках приєднання електроустановок Користувача на території відповідного ОСР, а також по точках приєднання споживачів, електроустановки яких приєднані до технологічних мереж внутрішнього електрозабезпечення інших власників, які не є ОСР або ОМСР.\n\n{Абзац перший пункту 11.1.7 глави 11.1 розділу XI із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nНепобутові споживачі, електроустановки яких приєднані до мереж ОСР, для забезпечення розподілу електричної енергії до їх точки(ок) приєднання електроустановок зобов’язані укласти договір про розподіл з ОСР, до мереж якого вони приєднані.\n\nПобутові споживачі, електроустановки яких приєднані до мереж ОСР, для забезпечення розподілу електричної енергії до їх точки приєднання електроустановок зобов’язані укласти договір про розподіл з ОСР, до мереж якого вони приєднані.\n\nДля забезпечення розподілу електричної енергії іншим споживачам, а також для транспортування електричної енергії в мережі ОСР електричними мережами, що не належать ОСР, між ОСР та відповідним власником мереж, який не є ОСР (та ОМСР), відповідно до цього Кодексу укладається договір щодо спільного використання електричних мереж відповідно до Правил роздрібного ринку електричної енергії .\n\nДля врегулювання взаємовідносин між основним виробником та субвиробником у частині транспортування електричної енергії субвиробника через електричні мережі основного виробника до (з) мереж ОСР та спільного користування електричними мережами основного виробника, субвиробником та основним виробником укладається відповідний договір щодо користування субвиробником технологічних мереж внутрішнього електрозабезпечення основного виробника.\n\n{Пункт 11.1.7 глави 11.1 розділу XI доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nЦей договір укладається сторонами на основі вільного волевиявлення сторін та регулює відносини сторін щодо використання субвиробником технологічних мереж внутрішнього електрозабезпечення основного виробника для транспортування електричної енергії до (з) мереж ОСР.\n\n{Пункт 11.1.7 глави 11.1 розділу XI доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nДоговір щодо користування субвиробником технологічних мереж внутрішнього електрозабезпечення основного виробника має містити такі істотні умови:\n\n{Пункт 11.1.7 глави 11.1 розділу XI доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nнадання права спільного користування субвиробником технологічних мереж внутрішнього електрозабезпечення основного виробника;\n\n{Пункт 11.1.7 глави 11.1 розділу XI доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nвизначення алгоритму розподілу дозволеної (договірної) потужності відпуску та відбору електричної енергії між основним виробником та субвиробником, порядок розрахунку балансу електричної енергії в технологічних мережах внутрішнього електрозабезпечення основного виробника згідно з Кодексом комерційного обліку електричної енергії;\n\n{Пункт 11.1.7 глави 11.1 розділу XI доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nпорядок узгодження графіків відпуску та відбору з дотриманням рівня дозволеної (договірної) потужності на межі балансової належності основного виробника в кожній окремій годині роботи електроустановок;\n\n{Пункт 11.1.7 глави 11.1 розділу XI доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nвідповідальність за дотримання показників якості електричної енергії та виконання інших вимог договору;\n\n{Пункт 11.1.7 глави 11.1 розділу XI доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nвипадки та порядок припинення електроживлення субвиробника, а також відповідальності за необґрунтоване припинення електропостачання субвиробника; умови розірвання договору та припинення живлення електроустановок субвиробника у разі втрати права користування мережами.\n\n{Пункт 11.1.7 глави 11.1 розділу XI доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nНевід’ємними частинами договору щодо користування субвиробником мережами основного виробника є:\n\n{Пункт 11.1.7 глави 11.1 розділу XI доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nакт про розмежування балансової належності та експлуатаційної відповідальності сторін (оформляється після завершення процедури приєднання);\n\n{Пункт 11.1.7 глави 11.1 розділу XI доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nвідомості про засоби комерційного обліку активної та реактивної електричної енергії (оформляється після завершення процедури приєднання);\n\n{Пункт 11.1.7 глави 11.1 розділу XI доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nоднолінійна схема із зазначенням точок приєднання і ліній, що живлять електроустановки субвиробника;\n\n{Пункт 11.1.7 глави 11.1 розділу XI доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nпорядок розрахунку втрат електричної енергії в технологічних мережах внутрішнього електрозабезпечення основного виробника (оформляється після завершення процедури приєднання);\n\n{Пункт 11.1.7 глави 11.1 розділу XI доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nпідстави та порядок припинення електрозабезпечення субвиробника, зокрема за зверненням ОСР, а також відповідальності за необґрунтоване припинення електрозабезпечення субвиробника.\n\n{Пункт 11.1.7 глави 11.1 розділу XI доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nОбсяги відпущеної/відібраної електричної енергії основного виробника та субвиробника визначаються на межі балансової належності з ОСР згідно з вимогами Кодексу комерційного обліку електричної енергії .\n\n{Пункт 11.1.7 глави 11.1 розділу XI доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nПаспорт точки розподілу між субвиробником та ОСР оформляється після оформлення між основним виробником та субвиробником договору щодо користування субвиробником мережами основного виробника, копія якого надається ОСР субвиробником і має поновлюватися у разі внесення сторонами змін до нього.\n\n{Пункт 11.1.7 глави 11.1 розділу XI доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nЗазначений договір надається субвиробником додатково в підтвердження досягнення домовленостей між сторонами під час укладення договору про приєднання до електричних мереж оператора системи та під час оформлення паспортів точок розподілу.\n\n{Пункт 11.1.7 глави 11.1 розділу XI доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nУмови договору щодо користування субвиробником мережами основного виробника враховуються ОСР під час укладення інших договорів, передбачених нормативно-правовими актами, що регулюють функціонування ринку електричної енергії.\n\n{Пункт 11.1.7 глави 11.1 розділу XI доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nОсновний виробник несе відповідальність за перевищення у точці розподілу електричної енергії величини дозволеної (договірної) потужності, відповідно до якої здійснюється відпуск та/або відбір електричної енергії до (з) мережі ОСР.\n\n{Пункт 11.1.7 глави 11.1 розділу XI доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\n11.1.8. Якщо ОСР здійснює розподіл електричної енергії в точку(и) приєднання електроустановок виробника, призначених тільки для споживання, такий виробник прирівнюється до споживача та має права і обов’язки споживача.\n\n11.1.9. Оплата послуг з розподілу електричної енергії здійснюється за тарифами, які встановлюються Регулятором відповідно до затвердженої ним методики.\n\n11.1.10. ОСР забезпечує Користувачів інформацією, необхідною для вільного та ефективного доступу та використання системи розподілу, у тому числі щодо умов надання доступу та послуг з розподілу (включаючи тарифи) та показників якості електропостачання, відповідно до цього Кодексу.\n\n11.1.11. Користувачі мають право отримувати консультації від ОСР та подавати до ОСР звернення/скарги/претензії щодо умов надання доступу та послуг з розподілу електричної енергії, якості електропостачання.\n\n11.1.12. ОСР повинен розглядати скарги замовників та Користувачів, зокрема щодо надання доступу та послуг з розподілу електричної енергії, якості електропостачання, у порядку, визначеному розділом XIII цього Кодексу.\n\n11.2. Умови договору про надання послуг з розподілу електричної енергії\n\n11.2.1. Договір про надання послуг з розподілу електричної енергії укладається між ОСР та:\n\n1) ОМСР, споживачем, основним споживачем та виробником, електроустановки яких приєднані до електричних мереж на території ліцензованої діяльності ОСР, та їх субспоживачами;\n\n2) споживачем, основним споживачем, ОМСР, електроустановки яких приєднані до виробника на ступені напруги 154 кВ та нижче, який приєднаний до електричних мереж ОСП, та всіма його субспоживачами;\n\n3) субспоживачем основного споживача, приєднаного на ступені напруги вище 154 кВ до виробника, який приєднаний до ОСП;\n\n4) субспоживачами основних споживачів, електричні мережі яких приєднані до мереж ОСП;\n\n5) електропостачальником;\n\n6) суміжним ОСР;\n\n7) оператором УЗЕ (крім УЗЕ, які приєднані до електричних мереж ОСП).\n\n{Пункт 11.2.1 глави 11.2 розділу XI доповнено новим підпунктом згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\n{Пункт 11.2.1 глави 11.2 розділу XI в редакції Постанови Національної комісії, що здійснює державне регулювання у сферах енергетики та комунальних послуг № 1811 від 20.10.2021 }\n\n11.2.2. Послуги з розподілу електричної енергії надаються ОСР споживачу та електропостачальнику на підставі договорів, укладених відповідно до умов Правил роздрібного ринку електричної енергії .\n\nВартість послуг з розподілу електричної енергії визначається:\n\nдля споживачів електричної енергії, які купують електричну енергію в електропостачальника за Правилами роздрібного ринку електричної енергії та відповідно до договору споживача про надання послуг з розподілу електричної енергії самостійно (напряму) оплачують послуги з розподілу електричної енергії ОСР, - на підставі даних щодо обсягів споживання електричної енергії цими споживачами (з урахуванням втрат електричної енергії в мережах споживача);\n\nдля споживачів електричної енергії (крім активних споживачів, які встановили установку зберігання енергії), які купують електричну енергію для власного споживання за двосторонніми договорами та на організованих сегментах ринку – на підставі даних щодо обсягів споживання електричної енергії цими споживачами по точках приєднання, по яких оператором системи є цей ОСР (з урахуванням втрат електричної енергії в мережах споживача);\n\n{Абзац четвертий пункту 11.2.2 глави 11.2 розділу XI в редакції Постанови Національної комісії, що здійснює державне регулювання у сферах енергетики та комунальних послуг № 2 від 10.01.2024 }\n\nдля активних споживачів, які встановили установку зберігання енергії – на підставі обсягу спожитої (відібраної) з мережі електричної енергії електроустановками, призначеними для споживання та виробництва електричної енергії, та окремо на обсяг абсолютної величини різниці між місячним відбором та місячним відпуском електричної енергії установкою зберігання енергії;\n\n{Абзац пункту 11.2.2 глави 11.2 розділу XI в редакції Постанови Національної комісії, що здійснює державне регулювання у сферах енергетики та комунальних послуг № 2 від 10.01.2024 }\n\nдля електропостачальників (крім випадків здійснення постачання активним споживачам, що встановили УЗЕ) – на підставі даних щодо обсягів споживання електричної енергії по точках приєднання, по яких оператором системи є цей ОСР, за всією сукупністю споживачів електропостачальника (крім активних споживачів, що встановили УЗЕ), які згідно з умовами договорів про постачання електричної енергії (комерційними пропозиціями електропостачальника) оплачують послуги з розподілу електричної енергії через електропостачальника;\n\n{Абзац пункту 11.2.2 глави 11.2 розділу XI в редакції Постанови Національної комісії, що здійснює державне регулювання у сферах енергетики та комунальних послуг № 2 від 10.01.2024 }\n\nдля електропостачальників, що здійснюють постачання електричної енергії активним споживачам, що встановили УЗЕ, – на підставі обсягу спожитої (відібраної) з мережі електричної енергії електроустановками, призначеними для споживання та виробництва електричної енергії, та окремо на обсяг абсолютної величини різниці між місячним відбором та місячним відпуском електричної енергії установкою зберігання енергії;\n\n{Абзац пункту 11.2.2 глави 11.2 розділу XI в редакції Постанови Національної комісії, що здійснює державне регулювання у сферах енергетики та комунальних послуг № 2 від 10.01.2024 }\n\nдля ОМСР - на підставі даних щодо обсягів електричної енергії, що надходить у мережі МСР, у тому числі споживання всіх користувачів МСР та ОМСР. Обсяг споживання електричної енергії ОМСР визначається як різниця між обсягом електричної енергії, який надходить у мережі МСР, та сумарним обсягом споживання всіх користувачів МСР за відповідний розрахунковий період. Обсяг споживання електричної енергії ОМСР включає витрати електричної енергії в технологічних електричних мережах МСР та власне споживання ОМСР;\n\n{Пункт 11.2.2 глави 11.2 розділу XI доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 493 від 17.05.2022 }\n\nдля операторів УЗЕ - на підставі даних щодо обсягу абсолютної величини різниці між місячним відбором та місячним відпуском електричної енергії УЗЕ за відповідний розрахунковий період.\n\n{Пункт 11.2.2 глави 11.2 розділу XI доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\n{Пункт 11.2.2 глави 11.2 розділу XI в редакції Постанови Національної комісії, що здійснює державне регулювання у сферах енергетики та комунальних послуг № 1811 від 20.10.2021 }\n\n11.2.3. Договір про надання послуг з розподілу електричної енергії між ОСР та виробником повинен передбачати такі розділи:\n\n1) найменування та реквізити сторін;\n\n2) предмет договору, у якому визначені основні особливості укладання договору про надання послуг з розподілу електричної енергії між ОСР та виробником, зокрема щодо приєднаної потужності генеруючих електроустановок та УЗЕ (у разі наявності) та узгоджених (договірних) обсягів виробництва електричної енергії;\n\n{Підпункт 2 пункту 11.2.3 глави 11.2 розділу XI із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\n3) точки приєднання електроустановок виробника до мереж ОСР;\n\n4) ціна договору, оплата послуг з розподілу електричної енергії, у якому зазначається, що між ОСР та виробником плата за надання послуг з розподілу електричної енергії не здійснюється;\n\n5) права та обов’язки сторін;\n\n6) відповідальність ОСР та виробника із зазначенням випадків, у разі настання яких несуть відповідальність ОСР чи виробник:\n\nвиробник несе відповідальність за збитки, заподіяні ОСР, зокрема у разі відпуску електричної енергії в розподільчі мережі, параметри якості якої перебувають поза межами показників, визначених державними стандартами, якщо зазначене виникло з його вини;\n\nвиробник не несе відповідальності за тимчасове припинення відпуску електричної енергії в розподільчі мережі або відпуск електричної енергії, параметри якості якої не відповідають показникам, зазначеним у договорі, якщо зазначене виникло не з його вини;\n\nОСР несе відповідальність перед виробником за заподіяні збитки, які виникли з вини ОСР;\n\nОСР не несе відповідальності перед виробником за заподіяні збитки, якщо доведе, що порушення виникли не з вини ОСР;\n\nу разі використання УЗЕ на об'єкті виробника без отримання ним ліцензії на право провадження господарської діяльності зі зберігання енергії виробник несе відповідальність за відбір електричної енергії УЗЕ виключно від власних генеруючих установок і має право використовувати УЗЕ, якщо в будь-який момент у часі сумарна потужність, з якою здійснюється відпуск електричної енергії з мереж виробника в ОЕС України, не перевищує встановлену потужність генеруючих установок такого виробника;\n\n{Підпункт 6 пункту 11.2.3 глави 11.2 розділу XI доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\nвиробник несе відповідальність за забезпечення окремого комерційного обліку електричної енергії, перетікання якої здійснено як до, так і з УЗЕ відповідно до вимог Кодексу комерційного обліку ;\n\n{Підпункт 6 пункту 11.2.3 глави 11.2 розділу XI доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\n7) порядок вирішення спорів.\n\nДо обов’язків ОСР належать, зокрема:\n\nвиконання умов договору про надання послуг з розподілу електричної енергії між ОСР та виробником;\n\nзабезпечення утримання електричних мереж у належному стані для задоволення потреб виробника в частині транспортування електричної енергії мережами ОСР в межах приєднаної потужності;\n\nзабезпечення надійного надання послуг з розподілу електричної енергії;\n\nнадання виробнику інформації про послуги, пов’язані з розподілом електричної енергії, та про терміни обмежень і відключень.\n\nДо обов’язків виробника належать, зокрема:\n\nвиконання умов договору про надання послуг з розподілу електричної енергії між ОСР та виробником;\n\nнадання ОСР інформації про планові строки/терміни припинення або обмеження виробництва електричної енергії, про зміну узгоджених (договірних) обсягів виробництва електричної енергії та форс-мажорні обставини;\n\nзабезпечення виробництва електричної енергії в узгоджених (договірних) обсягах та в межах приєднаної потужності із дотриманням показників якості електричної енергії, визначених державними стандартами;\n\nзабезпечення перетоку реактивної потужності на межі балансової належності ОСР та виробника відповідно до вимог технічних умов, за якими було здійснено таке приєднання, якщо інше не передбачено цим договором.\n\nДо прав ОСР належать, зокрема:\n\nправо вимагати від виробника здійснювати виробництво електричної енергії в узгоджених (договірних) обсягах із дотриманням показників якості електричної енергії, визначених державними стандартами;\n\nотримання від виробника інформації про планові терміни припинення або обмеження виробництва електричної енергії, про зміну узгоджених (договірних) обсягів виробництва електричної енергії та форс-мажорні обставини.\n\nДо прав виробника належать, зокрема:\n\nправо вимагати від ОСР утримувати електричні мережі в належному стані для забезпечення виробником надійного відпуску електричної енергії в мережі ОСР в межах приєднаної потужності;\n\nотримання від ОСР інформації про послуги, пов’язані з розподілом електричної енергії, та про строки обмежень і відключень, які призвели до недовідпуску виробником електричної енергії;\n\n8) форс-мажорні обставини;\n\n9) інші умови;\n\n10) реквізити ОСР та виробника.\n\nУ паспорті точки розподілу, що оформляється ОСР із виробником електричної енергії, зазначаються величини дозволеної (договірної) потужності відбору електричної енергії та дозволеної (договірної) потужності відпуску електричної енергії.\n\n{Пункт 11.2.3 глави 11.2 розділу XI доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nВеличина потужності, з якою виробник може здійснювати відпуск електричної енергії у мережу ОСР та здійснювати відбір електричної енергії з мережі ОСР, зокрема на власні потреби, заряджання УЗЕ тощо, визначається згідно із зазначеними у реалізованих технічних умовах на приєднання електроустановок виробника, призначених відповідно для виробництва та споживання електричної енергії, або (у разі відсутності такої потужності у реалізованих технічних умовах) – згідно з потужністю, що встановлюється на рівні потужності призначеної для власних потреб генеруючих установок залежно від джерела енергії згідно з вимогами нормативно-технічних документів, але не більше 4 % для електроустановок, призначених для виробництва електричної енергії з енергії сонця, та не більше 8 % для інших виробників електричної енергії від дозволеної (договірної) потужності відпуску електричної енергії (виробництва).\n\n{Пункт 11.2.3 глави 11.2 розділу XI доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\n11.2.4. Договір про надання послуг з розподілу електричної енергії між ОСР та суміжним ОСР повинен передбачати такі розділи:\n\n1) предмет договору, в якому визначені основні особливості укладання договору про надання послуг з розподілу електричної енергії між ОСР та суміжним ОСР, зокрема щодо приєднаної потужності, узгоджених (договірних) обсягів перетоків електричної енергії, а також вимог щодо обліку на межах балансової належності електричних мереж;\n\n2) ціна договору, оплата послуг з розподілу електричної енергії, в якому зазначається, що між ОСР та суміжним ОСР плата за надання послуг з розподілу електричної енергії не здійснюється;\n\n3) зобов’язання ОСР та суміжного ОСР, до яких належать, зокрема:\n\nвиконання умов договору про надання послуг з розподілу електричної енергії між ОСР та суміжним ОСР;\n\nутримання електричних мереж у належному стані для забезпечення узгоджених (договірних) обсягів перетоків електричної енергії між ОСР та суміжним ОСР в межах приєднаної потужності;\n\nнадання кожною стороною договору інформації про послуги, пов’язані з розподілом електричної енергії, та про терміни/строки обмежень і відключень;\n\n4) права ОСР та суміжного ОСР, до яких належать, зокрема:\n\nотримання інформації про планові терміни обмежень або відключень у розподільних мережах, що можуть призвести до порушення узгоджених (договірних) обсягів перетоків електричної енергії між ОСР та суміжним ОСР, а також про інші форс-мажорні обставини;\n\nвимога утримувати електричні мережі в належному стані для забезпечення узгоджених (договірних) обсягів перетоків електричної енергії між ОСР та суміжним ОСР в межах приєднаної потужності;\n\nотримання інформації про послуги, пов’язані з розподілом електричної енергії;\n\n5) відповідальність ОСР та суміжного ОСР із зазначенням випадків, у разі настання яких несуть відповідальність ОСР чи суміжний ОСР.\n\nОСР та суміжний ОСР несуть відповідальність за збитки, заподіяні внаслідок порушень узгоджених (договірних) обсягів перетоків електричної енергії або недотримання параметрів якості електричної енергії, визначених державними стандартами, якщо зазначене виникло з їх вини.\n\nОСР та суміжний ОСР не несуть відповідальність за збитки, заподіяні внаслідок порушень узгоджених (договірних) обсягів перетоків електричної енергії або недотримання параметрів якості електричної енергії, визначених державними стандартами, якщо зазначене виникло не з їх вини;\n\n6) форс-мажорні обставини;\n\n7) інші умови;\n\n8) реквізити ОСР та суміжного ОСР.\n\n11.2.5. Договір про надання послуг з розподілу електричної енергії між ОСР та оператором УЗЕ повинен передбачати такі розділи:\n\n1) найменування та реквізити сторін;\n\n2) предмет договору, у якому визначені основні особливості укладення договору про надання послуг з розподілу електричної енергії між ОСР та оператором УЗЕ, зокрема щодо максимальної потужності відпуску та максимальної потужності відбору та узгоджених (договірних) обсягів відбору та відпуску електричної енергії;\n\n3) точки приєднання УЗЕ до мереж ОСР;\n\n4) ціна договору, оплата послуг з розподілу електричної енергії, у якому зазначається, що оператор УЗЕ сплачує плату за послугу з розподілу електричної енергії, яка розраховується на обсяг абсолютної величини різниці між місячним відбором та місячним відпуском електричної енергії;\n\n5) права та обов'язки сторін;\n\n6) відповідальність ОСР та оператора УЗЕ із зазначенням випадків, у разі настання яких настає їх відповідальність:\n\nоператор УЗЕ несе відповідальність за збитки, заподіяні ОСР, зокрема у разі відпуску електричної енергії в розподільчі мережі, параметри якості якої перебувають поза межами показників, визначених державними стандартами, якщо зазначене виникло з його вини;\n\nоператор УЗЕ не несе відповідальності за тимчасове припинення відпуску електричної енергії в розподільчі мережі або відпуск електричної енергії, параметри якості якої не відповідають показникам, зазначеним у договорі, якщо зазначене виникло не з його вини;\n\nОСР несе відповідальність перед оператором УЗЕ за заподіяні збитки, які виникли з вини ОСР;\n\nОСР не несе відповідальності перед оператором УЗЕ за заподіяні збитки, якщо доведе, що порушення виникли не з вини ОСР;\n\n7) порядок вирішення спорів.\n\nДо обов'язків ОСР належать, зокрема:\n\nвиконання умов договору про надання послуг з розподілу електричної енергії між ОСР та оператором УЗЕ;\n\nзабезпечення утримання електричних мереж у належному стані для задоволення потреб оператора УЗЕ в частині транспортування електричної енергії мережами ОСР у межах приєднаної потужності;\n\nзабезпечення надійного надання послуг з розподілу електричної енергії;\n\nнадання оператору УЗЕ інформації про послуги, пов'язані з розподілом електричної енергії, та про терміни обмежень і відключень.\n\nДо обов'язків оператора УЗЕ належать, зокрема:\n\nвиконання умов договору про надання послуг з розподілу електричної енергії між ОСР та оператором УЗЕ;\n\nнадання ОСР інформації про планові строки/терміни припинення або обмеження відпуску та/або відбору електричної енергії, про зміну узгоджених (договірних) обсягів відбору та відпуску електричної енергії та форс-мажорні обставини;\n\nзабезпечення відбору та відпуску електричної енергії в узгоджених (договірних) обсягах та в межах приєднаної потужності із дотриманням показників якості електричної енергії, визначених державними стандартами;\n\nзабезпечення перетоку реактивної потужності на межі балансової належності ОСР та оператора УЗЕ відповідно до вимог технічних умов, за якими було здійснено таке приєднання, якщо інше не передбачено цим договором.\n\nДо прав ОСР належать, зокрема:\n\nправо вимагати від оператора УЗЕ здійснювати відбір та відпуск електричної енергії в узгоджених (договірних) обсягах із дотриманням показників якості електричної енергії, визначених державними стандартами;\n\nотримання від оператора УЗЕ інформації про планові терміни припинення або обмеження відбору та відпуску електричної енергії, про зміну узгоджених (договірних) обсягів відбору та відпуску електричної енергії та форс-мажорні обставини.\n\nДо прав оператора УЗЕ належать, зокрема:\n\nправо вимагати від ОСР утримувати електричні мережі в належному стані для забезпечення оператором УЗЕ надійного відбору та відпуску електричної енергії в мережі ОСР у межах приєднаної потужності;\n\nотримання від ОСР інформації про послуги, пов'язані з розподілом електричної енергії, та про строки обмежень і відключень;\n\n8) форс-мажорні обставини;\n\n9) інші умови;\n\n10) реквізити ОСР та оператора УЗЕ.\n\n{Главу 11.2 розділу XI доповнено новим пунктом 11.2.5 згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\n11.2.6. Умови договору(ів) про надання послуг з розподілу електричної енергії повинні бути оприлюднені на власному вебсайті ОСР.\n\n11.2.7. У разі приєднання електроустановок субвиробника до технологічних мереж внутрішнього електрозабезпечення основного виробника договір про надання послуг з диспетчерського (оперативно-технологічного) управління укладається ОСП із субвиробником та здійснюється відповідне нарахування плати, якщо такий договір укладений між ОСП та основним виробником та в основного виробника виникає обов’язок здійснювати оплату послуг з диспетчерського (оперативно-технологічного) управління відповідно до вимог цього Кодексу та Кодексу системи передачі .\n\n{Главу 11.2 розділу XI доповнено новим пунктом 11.2.7 згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\n11.3. Порядок укладання договору про надання послуг з розподілу електричної енергії\n\n11.3.1. Договір про надання послуг з розподілу електричної енергії укладається з урахуванням вимог цього Кодексу щодо умов надання доступу та послуг з розподілу електричної енергії.\n\n11.3.2. Для укладення договору про надання послуг з розподілу електричної енергії Користувач повинен подати ОСР письмову заяву (засобами поштового або електронного зв’язку) та документи, визначені цим Кодексом, за 20 робочих днів до бажаної дати початку отримання послуг з розподілу електричної енергії.\n\n11.3.3. Форма заяви на укладення договору про надання послуг з розподілу електричної енергії розробляється ОСР.\n\nУ заяві Заявник указує, зокрема:\n\n1) персоніфіковані та контактні дані Заявника;\n\n2) адресу об’єкта(ів) Заявника;\n\n3) EIC-код(и) точки(ок) вимірювання обліку електричної енергії за об’єктом споживача;\n\n4) предмет заяви;\n\n5) обсяги замовленої послуги (дозволена потужність у кВт з урахуванням категорійності, визначена діючим договором про електропостачання, або потужність, забезпечена виконаним договором про приєднання) та період використання у різні періоди доби;\n\n6) дату подання заяви;\n\n7) підпис.\n\n11.3.4. ОСР надає бланк заяви на запит Заявника, а також розміщує його на своєму власному вебсайті у доступному для перегляду та завантаження форматі. На вебсайті ОСР також розміщується зразок заповнення заяви на укладення договору про надання послуг з розподілу електричної енергії та перелік документів, які додаються до заяви.\n\n11.3.5. До заяви додаються такі документи:\n\n1) для Користувачів - побутових та непобутових споживачів, електропостачальників перелік документів визначається Правилами роздрібного ринку електричної енергії ;\n\n2) для Користувачів - виробників:\n\nкопія ліцензії на провадження господарської діяльності з виробництва електричної енергії (для виробників із встановленою потужністю більше 5 МВт, якщо діяльність таких суб’єктів ліцензується);\n\nкопії документів, що підтверджують повноваження особи на підписання договору (витяг зі Статуту, рішення про призначення керівника, довіреність тощо);\n\nвитяг із Єдиного державного реєстру юридичних осіб, фізичних осіб-підприємців та громадських формувань;\n\n3) для Користувачів - суміжних ОСР:\n\nкопія ліцензії на провадження господарської діяльності з розподілу електричної енергії;\n\nкопії документів, що підтверджують повноваження особи на підписання договору (витяг зі Статуту, рішення про призначення керівника, довіреність тощо);\n\nвитяг із Єдиного державного реєстру юридичних осіб, фізичних осіб-підприємців та громадських формувань;\n\n4) для Користувачів - операторів УЗЕ:\n\nкопія ліцензії на провадження господарської діяльності зі зберігання енергії (якщо величина встановленої потужності УЗЕ перевищує показники, визначені у відповідних ліцензійних умовах);\n\nкопії документів, що підтверджують повноваження особи на підписання договору (витяг зі Статуту, рішення про призначення керівника, довіреність тощо);\n\nвитяг із Єдиного державного реєстру юридичних осіб, фізичних осіб-підприємців та громадських формувань.\n\n{Пункт 11.3.5 глави 11.3 розділу XI доповнено новим підпунктом згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\n11.3.6. При укладенні договору про надання послуг з розподілу ОСР не має права вимагати від Заявника документи та інформацію, які не передбачені цим розділом.\n\n11.3.7. У разі надання Заявником не всіх документів, передбачених цим розділом, ОСР протягом 3 робочих днів з дати отримання заяви повідомляє Заявника у письмовій формі про відмову у задоволенні його заяви із зазначенням причин такої відмови.\n\n11.3.8. Заявник, який отримав відмову у задоволенні його заяви, після усунення причин відмови має право подати нову заяву та відповідні документи для укладення договору про надання послуг з розподілу електричної енергії. Не допускається надання ОСР нових (додаткових) зауважень.\n\n11.3.9. Якщо дані, надані із заявою та доданими до неї документами, потребують уточнення, ОСР протягом 5 робочих днів з дати отримання заяви направляє запит Заявнику щодо уточнення даних (засобами поштового, електронного та/або телефонного зв’язку відповідно до контактних даних, зазначених Заявником у заяві).\n\n11.3.10. Упродовж 7 робочих днів з дати отримання від Заявника всіх документів, передбачених пунктом 11.3.5 цієї глави, ОСР має надати (засобами поштового, електронного та/або телефонного зв’язку відповідно до контактних даних, зазначених Заявником у заяві) Заявнику для підписання два примірники договору про надання послуг з розподілу електричної енергії. Якщо передбачається укладання договору із Заявником, потужність якого складає 150 кВт або більше, строк надання ОСР примірника договору про надання послуг з розподілу електричної енергії складає 14 робочих днів.\n\n11.3.11. Заявник не пізніше 20 календарних днів з дати отримання повинен повернути ОСР підписаний у двох примірниках договір про надання послуг з розподілу електричної енергії.\n\n11.3.12. ОСР протягом 3 робочих днів повинен підписати договір та повернути один із його примірників Заявнику.\n\n11.3.13. ОСР не має права відмовити Заявнику (Користувачу), електроустановки якого приєднані до його системи розподілу, в укладенні договору про надання послуг з розподілу електричної енергії за умови дотримання Заявником (Користувачем) усіх вимог щодо укладення договору про надання послуг з розподілу електричної енергії, передбачених цим Кодексом та чинним законодавством.\n\n11.3.14. Підставами для відмови в доступі до системи розподілу є:\n\n1) електроустановки Заявника не приєднані до системи розподілу;\n\n2) електроустановки Заявника приєднані з порушенням вимог розділу IV цього Кодексу;\n\n3) обсяг замовленої послуги (потужність, зазначена в заяві на укладення договору про надання послуг з розподілу електричної енергії) перевищує потужність, забезпечену виконаним договором про приєднання;\n\n4) недостатня пропускна спроможність системи для забезпечення замовленої потужності;\n\n5) засоби комерційного обліку не відповідають вимогам Кодексу комерційного обліку ;\n\n6) електроустановки Заявника розташовані з порушенням вимог ПОЕМ .\n\n{Пункт 11.3.14 глави 11.3 розділу XI в редакції Постанови Національної комісії, що здійснює державне регулювання у сферах енергетики та комунальних послуг № 1209 від 24.06.2020 }\n\n11.3.15. Дії ОСР при наявності підстав для відмови у доступі до системи розподілу:\n\n1) повідомлення протягом 3 днів про відмову з обґрунтуванням її причини;\n\n2) надання інформації щодо порядку приєднання до системи розподілу (збільшення приєднаної потужності);\n\n3) надання пропозицій Заявнику про можливість укладання договору про надання послуг з розподілу на обсяг дозволеної до використання потужності за договором з приєднання;\n\n4) надання об'єктивних техніко-економічних обґрунтованих причин такої відмови, а також інформації про обґрунтований строк, необхідний для створення резерву пропускної спроможності електричних мереж відповідно до схваленого Регулятором ПРСР. У разі відсутності ПРСР та обґрунтованих строків створення резерву пропускної спроможності електричних мереж відмова ОСР в доступі до електричних мереж вважається безпідставною.\n\n{Підпункт 4 пункту 11.3.15 глави 11.3 розділу XI в редакції Постанови Національної комісії, що здійснює державне регулювання у сферах енергетики та комунальних послуг № 1209 від 24.06.2020 }\n\n11.3.16. У разі передачі об’єкта Користувача або його частини в користування (оренда, позичка, управління майном тощо) та обумовлення відповідним договором передачі Користувачу майна відповідних повноважень щодо врегулювання договірних відносин з ОСР стосовно забезпечення об’єкта або його частини електричною енергією між Користувачем майна та ОСР має бути укладений договір про надання послуг з розподілу електричної енергії у порядку, визначеному цим Кодексом.\n\n11.3.17. Якщо в результаті реконструкції або технічного переоснащення приєднаних до системи розподілу електроустановок Користувача та/або зміни форми власності або власника об’єкта Користувача є необхідність внесення змін до персоніфікованих даних Користувача або укладання договору про надання послуг з розподілу електричної енергії з новим власником, Користувач повинен самостійно повідомити ОСР про внесення змін до персоніфікованих даних або звернутися до ОСР з відповідною заявою на укладення договору про надання послуг з розподілу електричної енергії.\n\n11.4. Якість надання послуг з електропостачання\n\n11.4.1. ОСР повинен дотримуватися затверджених Регулятором показників якості електропостачання, які характеризують рівень надійності (безперервності) електропостачання, комерційної якості надання послуг з розподілу електричної енергії та якості електричної енергії.\n\n11.4.2. Надійність (безперервність) електропостачання характеризується кількістю, тривалістю перерв в електропостачанні та обсягом недовідпущеної електричної енергії.\n\n11.4.3. Надійність (безперервність) електропостачання споживача характеризується такими показниками:\n\n1) індекс середньої тривалості довгих перерв в електропостачанні в системі (SAIDI) розраховується як відношення сумарної тривалості довгих перерв в електропостачанні в точках комерційного обліку електричної енергії, в яких було припинене електропостачання за звітний період, до загальної кількості точок комерційного обліку електричної енергії за формулою\n\nде\n\nt i\n\n-\n\nтривалість i-ї довгої перерви в електропостачанні, хв;\n\nn i\n\n-\n\nкількість точок комерційного обліку електричної енергії, в яких було припинене електропостачання у результаті і-ї довгої перерви в електропостачанні, шт.;\n\nk\n\n-\n\nкількість довгих перерв в електропостачанні протягом звітного періоду;\n\nі\n\n-\n\nномер довгої перерви в електропостачанні, і = 1, 2, 3, ... k;\n\nn\n\n-\n\nзагальна кількість точок комерційного обліку електричної енергії, шт.;\n\n2) індекс середньої частоти довгих перерв в електропостачанні в системі (SAIFI) розраховується як відношення сумарної кількості відключених точок комерційного обліку електричної енергії, в яких було припинене електропостачання внаслідок усіх довгих перерв в електропостачанні протягом звітного періоду, до загальної кількості точок комерційного обліку електричної енергії за формулою\n\nде\n\nn i\n\n-\n\nкількість точок комерційного обліку електричної енергії, в яких було припинене електропостачання у результаті і-ї довгої перерви в електропостачанні, шт.;\n\nk\n\n-\n\nкількість довгих перерв в електропостачанні протягом звітного періоду;\n\nі\n\n-\n\nномер довгої перерви в електропостачанні, і = 1, 2, 3, ... k;\n\nn\n\n-\n\nзагальна кількість точок комерційного обліку електричної енергії, шт.;\n\n3) індекс середньої частоти коротких перерв в електропостачанні в системі (MAIFI) розраховується як відношення сумарної кількості відключених точок комерційного обліку електричної енергії протягом звітного періоду до загальної кількості точок комерційного обліку електричної енергії за формулою\n\nде\n\nn j\n\n-\n\nкількість точок комерційного обліку електричної енергії, в яких було припинене електропостачання у результаті j-ї короткої перерви в електропостачанні, шт.;\n\nr\n\n-\n\nкількість коротких перерв в електропостачанні протягом звітного періоду;\n\nj\n\n-\n\nномер короткої перерви в електропостачанні, j = 1, 2, 3, ... r;\n\nn\n\n-\n\nзагальна кількість точок комерційного обліку електричної енергії, шт.;\n\n4) розрахунковий обсяг недовідпущеної електроенергії (ENS) розраховується як сума добутків кількості точок комерційного обліку електричної енергії, в яких було припинене електропостачання, на тривалість довгої перерви та на середнє споживання електроенергії на відповідному рівні напруги за формулою\n\nде\n\nZ l\n\n-\n\nознака рівня напруги та відповідної території (Z 1 - 0,4 кВ - міський населений пункт, Z 2 - 0,4 кВ - сільський населений пункт, Z 3 - 6-20 кВ - міський населений пункт, Z 4 - 6-20 кВ - сільський населений пункт, Z 5 - 27,5-35 кВ, Z 6 - 110/154 кВ);\n\nі\n\n-\n\nномер довгої перерви в електропостачанні, і = 1, 2, 3, ... k;\n\nn i Z1\n\n-\n\nкількість точок комерційного обліку електричної енергії, в яких було припинене електропостачання внаслідок і-ї довгої перерви, з Zl-ю ознакою рівня напруги та відповідної території, шт.;\n\nt i\n\n-\n\nтривалість i-ї довгої перерви в електропостачанні, хв;\n\nQ Z1\n\n-\n\nсередньомісячне споживання електричної енергії в попередньому році на одну точку комерційного обліку електричної енергії з Zl-ю ознакою рівня напруги та відповідної території, тис. кВт·год;\n\nT\n\n-\n\nзвітний період часу (середньомісячний за рік), перерахований у хвилинах, T = 43800\n\n11.4.4. Комерційна якість надання послуг характеризує якість взаємовідносин ОСР зі споживачем, зокрема дотримання встановлених цим Кодексом та іншими нормативно-правовими актами строків надання послуг та виконання робіт щодо:\n\n1) приєднання до системи розподілу;\n\n2) надання послуг з розподілу електричної енергії;\n\n3) відновлення електропостачання та забезпечення належної якості електричної енергії;\n\n4) питань комерційного обліку;\n\n5) відповідей на звернення та скарги споживачів тощо.\n\n11.4.5. Якість електричної енергії характеризується фізичними параметрами поставленої споживачу електричної енергії та їх відповідністю встановленому стандарту.\n\n11.4.6. Параметри якості електричної енергії в точках приєднання споживачів у нормальних умовах експлуатації мають відповідати параметрам, визначеним у ДСТУ EN 50160:2023 «Характеристики напруги електропостачання в електричних мережах загального призначення (EN 50160:2022, IDT)» (далі - ДСТУ EN 50160:2023).\n\n{Пункт 11.4.6 глави 11.4 розділу XI із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 550 від 15.04.2025 }\n\n11.4.7. Стандартна номінальна напруга Uп для мереж низької напруги загального призначення має значення 230 В між фазним і нульовим проводом або між фазними проводами:\n\n{Абзац перший пункту 11.4.7 глави 11.4 розділу XI із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nдля трифазних чотирипровідних мереж: Uп = 230 В між фазним та нульовим проводом;\n\n{Абзац другий пункту 11.4.7 глави 11.4 розділу XI із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 550 від 15.04.2025 }\n\nдля трифазних трипровідних мереж: Uп = 230 В між фазними проводами.\n\n{Абзац третій пункту 11.4.7 глави 11.4 розділу XI із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 550 від 15.04.2025 }\n\nПротягом кожного тижневого періоду 95% середньоквадратичних значень напруги електропостачання, які усереднені на 10-ти хвилинному проміжку, мають бути в межах ±10 % від величини номінальної напруги.\n\n{Абзац четвертий пункту 11.4.7 глави 11.4 розділу XI в редакції Постанови Національної комісії, що здійснює державне регулювання у сферах енергетики та комунальних послуг № 338 від 20.02.2024 }\n\n11.4.8. Частота напруги електропостачання для мереж низької напруги має бути в межах:\n\n1) для систем, які синхронно приєднані до ОЕС України - 50 Гц ± 1 % протягом 99,5 % часу за рік та 50 Гц + 4 % ( 6 %) протягом 100 % часу;\n\n2) для систем без синхронного приєднання до ОЕС України - 50 Гц ± 2 % протягом 99,5 % часу за рік та 50 Гц ± 15 % протягом 100 % часу.\n\n11.4.9. Показник довготривалого флікера (мерехтіння), спричиненого коливанням напруги, для мереж низької напруги має бути меншим або рівним 1 для 95 % часу спостереження.\n\n11.4.10. 95 % середньоквадратичних значень складника зворотної послідовності напруги електропостачання, усереднених на 10-хвилинному проміжку, для мереж низької напруги мають бути в межах від 0 % до 2 % від складника напруги прямої послідовності.\n\n11.4.11. 95 % середньоквадратичних значень напруги кожної гармоніки, усереднених на 10-хвилинному проміжку, для мереж низької напруги мають бути меншими або рівними наступним значенням:\n\nНепарні гармоніки\n\nПарні гармоніки\n\nне кратні 3\n\nкратні 3\n\nпорядок\n\nвідносна амплітуда\n\nпорядок\n\nвідносна амплітуда\n\nпорядок\n\nвідносна амплітуда\n\n5\n\n6,0 %\n\n3\n\n5,0 %\n\n2\n\n2,0 %\n\n7\n\n5,0 %\n\n9\n\n1,5 %\n\n4\n\n1,0 %\n\n11\n\n3,5 %\n\n15\n\n0,5 %\n\n6…24\n\n0,5 %\n\n13\n\n3,0 %\n\n21\n\n0,5 %\n\n17\n\n2,0 %\n\n19\n\n1,5 %\n\n23\n\n1,5 %\n\n25\n\n1,5 %\n\n{Пункт 11.4.11 глави 11.4 розділу XI із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 338 від 20.02.2024 }\n\n11.4.12. Сумарний коефіцієнт гармонічних спотворень напруги електропостачання, ураховуючи всі гармоніки до 40-ї включно, для мереж низької напруги має бути меншим чи рівним 8 %.\n\n11.4.13. Показники якості електричної енергії для мереж середньої та високої напруги, методи випробування та інші характеристики якості електроенергії наведені у ДСТУ EN 50160:2014.\n\n11.4.14. Перелік показників якості електропостачання повинен зазначатися у договорі про надання послуг з розподілу електричної енергії.\n\n11.4.15. ОСР надає споживачам компенсації за недотримання показників якості електропостачання у розмірі та порядку, що встановлені Регулятором.\n\n11.4.16. ОСР повинен оприлюднити на власному вебсайті інформацію щодо величин показників якості електропостачання, розмірів компенсацій та порядку їх надання.\n\n11.5. Обмеження, припинення та відновлення розподілу електричної енергії\n\n11.5.1. Послуги з розподілу електричної енергії надаються Користувачу безперервно, крім випадків, передбачених договором про надання послуг з розподілу електричної енергії та цим Кодексом.\n\n11.5.2. Випадки припинення розподілу електричної енергії:\n\n1) за заявою Користувача:\n\nприпинення (тимчасове або остаточне) експлуатації електроустановки;\n\nпродаж/передача прав власності/користування на об’єкт Користувача;\n\nінші тимчасові причини припинення електропостачання (виконання будівельних, аварійно-відновлювальних робіт тощо);\n\n2) за зверненням електропостачальника:\n\nприпинення електроживлення Користувача (споживача електричної енергії) у випадках, визначених Правилами роздрібного ринку електричної енергії ;\n\n3) за ініціативою ОСР:\n\nзакінчення строку дії/розірвання договору про надання послуг з розподілу електричної енергії;\n\nнесплата та/або неповна оплата послуг згідно з умовами договору про надання послуг з розподілу електричної енергії;\n\nвиявлення несанкціонованого відбору електричної енергії Користувачем або втручання в роботу засобів обліку електричної енергії або елементів системи розподілу;\n\nнаявність заборгованості за несанкціонований відбір електричної енергії;\n\nнесанкціоноване відновлення електроживлення Користувача (споживача електричної енергії);\n\nневиконання вимог припису уповноваженого представника органу виконавчої влади, на який покладено відповідні обов’язки згідно із законодавством України, щодо усунення незадовільного технічного стану електроустановок Користувачів, який загрожує аварією, пожежею та/або створює загрозу життю обслуговуючого персоналу, населенню та навколишньому середовищу;\n\nнедопущення до електроустановок Користувача, пристроїв релейного захисту, автоматики та зв’язку, які забезпечують регулювання навантаження в енергосистемі, та/або розрахункових засобів обліку електричної енергії уповноважених посадових осіб органів виконавчої влади та/або ОСР, на яких покладено відповідні обов’язки згідно із законодавством України та/або договором;\n\nпорушення Користувачем ПОЕМ під час виконання робіт або провадження іншої діяльності поблизу електричних мереж унаслідок незабезпечення збереження електричних мереж, створення неналежних умов експлуатації зазначених електричних мереж, створення умов, наслідком яких можуть стати нещасні випадки від впливу електричного струму. Відключенню підлягають електроустановки та струмоприймачі Користувача, для електрозабезпечення яких використовуються електричні мережі, щодо яких Користувачем порушуються ПОЕМ;\n\n{Абзац шістнадцятий пункту 11.5.2 глави 11.5 розділу XI в редакції Постанови Національної комісії, що здійснює державне регулювання у сферах енергетики та комунальних послуг № 1494 від 15.08.2023 }\n\nпроведення планових ремонтів електроустановок та електричних мереж системи розподілу;\n\nпроведення системних випробувань;\n\nу разі несплати споживачем заборгованості за договором про постачання електричної енергії або договором про користування електричною енергією, правонаступником за якими є ОСР;\n\nу разі несвоєчасної сплати замовником остаточного розрахунку відповідно до умов договору про приєднання (для випадків зміни технічних параметрів);\n\n{Підпункт 3 пункту 11.5.2 глави 11.5 розділу XI доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 2595 від 03.12.2019 }\n\nнедопущення представників ОСР для здійснення обстеження генеруючої установки щодо відповідності її встановлення вимогам цього Кодексу та перевірки впливу на показники якості електричної енергії;\n\n{Підпункт 3 пункту 11.5.2 глави 11.5 розділу XI доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\nнедопущення представників ОСР для здійснення обстеження УЗЕ щодо відповідності її встановлення вимогам цього Кодексу та перевірки впливу на показники якості електричної енергії;\n\n{Підпункт 3 пункту 11.5.2 глави 11.5 розділу XI доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\n4) за ініціативою адміністратора комерційного обліку:\n\nневиконання обґрунтованих вимог щодо приведення засобів розрахункового обліку до вимог щодо технічного стану, передбачених Кодексом комерційного обліку ;\n\n5) за форс-мажорних обставин, у тому числі:\n\nзастосування графіків та протиаварійних систем зниження електроспоживання з метою запобігання порушенню режиму роботи ОЕС України;\n\nаварійні перерви електропостачання.\n\n11.5.3. Обмеження/припинення розподілу електричної енергії відповідному Користувачу має проводитися відповідно до вимог Правил роздрібного ринку електричної енергії та цього Кодексу за умови одночасного забезпечення збереження необхідних рівнів надійності та якості електропостачання інших Користувачів.\n\n{Пункт 11.5.3 глави 11.5 розділу XI із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\n11.5.4. У разі відсутності технічної можливості виконання умови одночасного забезпечення збереження необхідних рівнів надійності та якості електропостачання інших Користувачів (унаслідок застосування відповідної схеми електропостачання) Користувач, надання послуг з розподілу якому має бути обмежене або припинене, зобов’язаний надати доступ до власних електроустановок уповноваженим представникам ОСР для вибіркового відключення струмоприймачів з наступним пломбуванням пристроїв їх підключення.\n\n11.5.5. Про планові перерви в електропостачанні ОСР повинен повідомляти обов'язково на власному офіційному вебсайті в мережі Інтернет та/або через засоби масової інформації не пізніше ніж за 5 днів до початку перерви. Інформація щодо повідомлень про планові перерви в електропостачанні повинна зберігатися на вебсайті ОСР протягом 3 років. Повідомлення обов'язково має містити дату його розміщення на вебсайті.\n\n{Пункт 11.5.5 глави 11.5 розділу XI в редакції Постанови Національної комісії, що здійснює державне регулювання у сферах енергетики та комунальних послуг № 1209 від 24.06.2020 ; із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1355 від 18.08.2021 }\n\n11.5.6. ОСР повинен розміщувати на власному вебсайті інформацію щодо планових перерв в електропостачанні із зазначенням населених пунктів та вулиць та/або об'єктів, які будуть відключені, причини перерви, дати та часу початку перерви (з точністю до години) та її орієнтовної тривалості, а також надсилати інформацію органам місцевого самоврядування, на території яких заплановані перерви в електропостачанні, шляхом її направлення на офіційну електронну адресу, зазначену на вебсайті таких органів місцевого самоврядування або в іншій спосіб згідно з домовленістю сторін. Інформація має бути розміщена на вебсайті та надіслана органам місцевого самоврядування не пізніше ніж за 5 календарних днів до початку перерви.\n\nОСР має здійснювати інформування споживача за допомогою електронного зв’язку шляхом направлення йому повідомлень (зокрема через сервіси особистих кабінетів споживачів та/або інші електронні платформи, зазначені в договорі споживача про надання послуг з розподілу/передачі електричної енергії) щодо планових (не пізніше ніж за 3 календарні дні до початку перерви) перерв в електропостачанні з кількістю відключених споживачів більше 100 та тривалістю понад одну годину.\n\n{Абзаци другий та третій пункту 11.5.6 глави 11.5 розділу XI замінено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 550 від 15.04.2025 }\n\n{Пункт 11.5.6 глави 11.5 розділу XI в редакції Постанов Національної комісії, що здійснює державне регулювання у сферах енергетики та комунальних послуг № 717 від 28.04.2021 , № 1355 від 18.08.2021 }\n\n11.5.7. ОСР повинен розміщувати на власному вебсайті в мережі Інтернет та зберігати протягом одного року інформацію щодо значних аварійних перерв в електропостачанні з кількістю відключених споживачів більше 100 та тривалістю понад годину із зазначенням населених пунктів та вулиць та/або об’єктів, які відключено внаслідок аварійної перерви, дати та часу початку перерви (з точністю до хвилини).\n\n{Пункт 11.5.7 глави 11.5 розділу XI із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1209 від 24.06.2020 ; в редакції Постанови Національної комісії, що здійснює державне регулювання у сферах енергетики та комунальних послуг № 1355 від 18.08.2021 ; із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 550 від 15.04.2025 }\n\n11.5.8. ОСР має надати попередження про обмеження/припинення розподілу електричної енергії Користувачу (окрім планових перерв) після встановлення факту наявності підстав для вчинення вказаних дій не менше ніж за 5 робочих днів до запланованої дати обмеження/припинення розподілу електричної енергії. При цьому в попередженні мають бути зазначені підстави, дата та час, з якого розподіл електричної енергії буде припинено/обмежено.\n\n11.5.9. Після одержання попередження Користувач зобов’язаний вжити комплекс заходів, спрямованих на запобігання травматизму, загибелі тварин, пошкодженню обладнання, негативним екологічним та іншим наслідкам.\n\n11.5.10. ОСР має право припиняти/обмежувати розподіл електричної енергії на час проведення планових ремонтів електроустановок та електричних мереж системи розподілу та проведення системних випробувань, здійснивши відповідні погодження та попередження відповідно до вимог цього Кодексу.\n\nТривалість планової перерви в електропостачанні не повинна перевищувати сумарно 12 годин на добу та 6 годин у зимові місяці, крім планових перерв, які виникли внаслідок проведення робіт з капітального ремонту, будівництва, технічного переоснащення, реконструкції, модернізації електричних мереж, якщо виконання таких робіт передбачене інвестиційною програмою ОСР та/або річною програмою ремонтів ОСР, наданою Регулятору, та/або при реалізації договорів про приєднання до електричних мереж системи розподілу згідно з чинними нормативними документами. Тривалість таких перерв не повинна перевищувати 24 годин та 8 годин у зимові місяці у разі неможливості забезпечення резервним живленням.\n\n{Абзац другий пункту 11.5.10 глави 11.5 розділу XI в редакції Постанови Національної комісії, що здійснює державне регулювання у сферах енергетики та комунальних послуг № 1355 від 18.08.2021 }\n\nКористувач (споживач електричної енергії) при отриманні від ОСР вимоги про самостійне обмеження/припинення споживання електричної енергії зобов’язаний виконати вимогу ОСР та самостійно обмежити/припинити споживання електричної енергії.\n\n{Абзац пункту 11.5.10 глави 11.5 розділу XI в редакції Постанови Національної комісії, що здійснює державне регулювання у сферах енергетики та комунальних послуг № 1355 від 18.08.2021 }\n\nКористувачі, які мають у власності резервне джерело живлення (електроустановку, яка призначена для виробництва електричної енергії, або УЗЕ), про що має бути зазначено в договорі про надання послуг з розподілу електричної енергії, несуть повну відповідальність за його технічний стан та готовність до своєчасного пуску.\n\n{Абзац четвертий пункту 11.5.10 глави 11.5 розділу XI із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\nЗбитки та негативні наслідки від несвоєчасного або несанкціонованого пуску резервних джерел живлення відшкодовуються за рахунок їх власників.\n\nЯкщо Користувач (виробник електричної енергії або оператор УЗЕ) був попереджений ОСР про обмеження/припинення розподілу електричної енергії, то такий виробник повинен обмежити/припинити відпуск електричної енергії своїми генеруючими установками або УЗЕ на час обмеження/припинення розподілу електричної енергії, зазначений ОСР. Якщо виробник електричної енергії або оператор УЗЕ продовжує відпуск електричної енергії до системи розподілу, то він несе відповідальність за будь-які збитки, завдані ОСР іншим Користувачам та/або третім особам у результаті такого продовження відпуску електричної енергії.\n\n{Абзац шостий пункту 11.5.10 глави 11.5 розділу XI із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\n11.5.11. Припинення/обмеження розподілу електричної енергії за заявою Користувача здійснюється:\n\nу разі тимчасового припинення/обмеження розподілу електричної енергії Користувач зобов’язаний повідомити ОСР не пізніше ніж за 10 робочих днів до бажаної дати припинення/обмеження розподілу електричної енергії;\n\nу разі остаточного припинення експлуатації електроустановки та/або продажу/передачі прав власності/користування на електроустановку (об’єкт) Користувач зобов’язаний повідомити про це ОСР не пізніше ніж за 20 робочих днів до дати настання зазначеної події та остаточно розрахуватись з ним за договором про надання послуг з розподілу електричної енергії.\n\nЗа наявності технічної можливості ОСР зобов’язаний припинити/обмежити розподіл електричної енергії Користувачу із заявленої ним дати бажаного тимчасового припинення/обмеження розподілу електричної енергії або остаточного припинення експлуатації електроустановки та/або продажу/передачі прав власності/користування на електроустановку (об’єкт).\n\nУ разі неповідомлення або несвоєчасного повідомлення Користувачем ОСР про остаточне припинення експлуатації електроустановки та/або продаж/передачу прав власності/користування на електроустановку (об’єкт) Користувач зобов’язаний здійснювати оплату послуг за договором про надання послуг з розподілу електричної енергії відповідно до умов договору.\n\nДоговір про надання послуг з розподілу електричної енергії з новим Користувачем укладається після припинення договору про надання послуг з розподілу електричної енергії із Користувачем, який здійснив продаж/передачу прав власності/користування на електроустановку (об’єкт). За умови одночасного розірвання договору про надання послуг з розподілу електричної енергії з попереднім Користувачем, виплати всіх видів платежів, передбачених відповідним договором, та звернення нового Користувача щодо укладення договору про надання послуг з розподілу електричної енергії в межах одного розрахункового періоду припинення електропостачання об’єкта не здійснюється.\n\nВідновлення тимчасового припинення/обмеження розподілу електричної енергії здійснюється ОСР за зверненням Користувача протягом 5 робочих днів з дати оплати послуги з відновлення електроживлення.\n\n11.5.12 Електропостачальник має право звернутися до ОСР щодо припинення електроживлення Користувача (споживача електричної енергії), з яким електропостачальником укладено договір про постачання електричної енергії. У зверненні електропостачальник повинен, зокрема, зазначити дані, що ідентифікують відповідного споживача електричної енергії (EIC-код), та причину (підставу) припинення електроживлення такого споживача електричної енергії.\n\nОСР не має права вимагати від електропостачальника обґрунтування причини (підстави) припинення електроживлення, якщо вона відповідає випадкам, визначеним Правилами роздрібного ринку електричної енергії . У випадках, не передбачених Правилами роздрібного ринку електричної енергії, ОСР має право відхилити звернення електропостачальника, про що повідомляє електропостачальника протягом 2 робочих днів з дати отримання звернення.\n\nПопередження про припинення електроживлення надсилається ОСР одночасно електропостачальнику та відповідному споживачу електричної енергії за 5 робочих днів до запланованої дати обмеження/припинення розподілу електричної енергії.\n\nОСР не розглядає заперечення щодо припинення електроживлення або звернення щодо неправомірності дій електропостачальника від споживачів електричної енергії.\n\nОСР повинен припинити електроживлення споживача електричної енергії протягом 10 робочих днів з дати отримання звернення від електропостачальника.\n\nОСР повідомляє електропостачальника про припинення електроживлення споживача електричної енергії після здійснення необхідних технічних заходів або про відсутність технічної можливості припинення електроживлення споживача електричної енергії у разі її виявлення.\n\nЯкщо до ОСР надійшло повідомлення від електропостачальника з відкликанням його звернення щодо припинення електроживлення споживача, а оперативна бригада ОСР вже виїхала на об’єкт споживача або виконала відповідні технічні заходи з відключення електроустановок споживача, електропостачальник зобов’язаний відшкодувати ОСР відповідні витрати на здійснення зазначених дій.\n\nПрипинення електроживлення споживача електричної енергії за зверненням електропостачальника не звільняє його від виконання зобов’язань перед ОСР за договором про надання послуг з електроживлення.\n\nПісля усунення причин (підстав) припинення електроживлення споживача електричної енергії електропостачальник надає ОСР звернення щодо відновлення електроживлення такого споживача електричної енергії.\n\nУ випадку розірвання договору про постачання між відповідними електропостачальником та споживачем до моменту відновлення електроживлення цього споживача звернення щодо відновлення електроживлення надає безпосередньо споживач електричної енергії за умови укладення договору про постачання з новим електропостачальником або новий електропостачальник стосовно такого споживача.\n\nОСР повинен відновити електроживлення протягом 5 робочих днів з дати отримання звернення електропостачальника щодо відновлення електроживлення.\n\n11.5.13. У разі несплати або неповної оплати за послуги з електроживлення у строки, визначені договором про надання послуг з розподілу електричної енергії, ОСР надає Користувачу письмовим повідомленням (з позначкою про вручення) попередження про припинення електроживлення.\n\nУ разі несплати за послуги з розподілу електричної енергії протягом 5 робочих днів після отримання Користувачем попередження ОСР має право відключити об’єкт Користувача від електричної мережі.\n\nСпірні питання щодо заборгованості за послуги з розподілу електричної енергії вирішуються шляхом переговорів між ОСР та Користувачем або в судовому порядку. У разі звернення Користувача до суду щодо вирішення спірних питань він повідомляє про це ОСР та надає копію зареєстрованої в канцелярії суду позовної заяви. До вирішення у суді спірного питання між сторонами відключення об’єкта Користувача не здійснюється.\n\nЯкщо договором про надання послуг з розподілу електричної енергії передбачена попередня оплата або авансові платежі, припинення/обмеження розподілу електричної енергії за несплату передбачених договором рахунків на попередню оплату або авансових платежів не може застосовуватись раніше початку розрахункового або планового періоду, на який має здійснюватись відповідна оплата.\n\n11.5.14. Під час здійснення технічних заходів щодо припинення розподілу електричної енергії ОСР у присутності Користувача здійснює фіксацію показів приладу обліку Користувача на момент припинення розподілу електричної енергії.\n\n11.5.15. Припинення/обмеження розподілу електричної енергії не звільняє Користувача від зобов’язання оплати вартості послуг за договором про надання послуг з розподілу електричної енергії.\n\n11.5.16. У разі закінчення строку дії договору або розірвання договору про надання послуг з розподілу електричної енергії припинення розподілу електричної енергії здійснюється ОСР (без додаткового попередження) протягом 5 робочих днів з дати закінчення строку дії договору/розірвання договору.\n\n11.5.17. У разі самовільного відновлення електроживлення Користувача (споживача електричної енергії), несанкціонованого відбору електричної енергії Користувачем або втручання в роботу засобів комерційного обліку електричної енергії або елементів системи розподілу, зниження показників якості електричної енергії з вини Користувача, у тому числі внаслідок невідповідності генеруючої установки/УЗЕ та/або налаштувань вимогам цього Кодексу та іншим нормативно-технічним документам, до величин, які порушують нормальне функціонування електроустановок ОСР та/або інших Користувачів, невиконання припису уповноваженого представника відповідного органу виконавчої влади, який стосується вищенаведених порушень, ОСР має право без попередження повністю припинити розподіл електричної енергії після оформлення у встановленому Правилами роздрібного ринку електричної енергії порядку акта про порушення.\n\n{Пункт 11.5.17 глави 11.5 розділу XI в редакції Постанови Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\n11.5.18. У разі усунення Користувачем у встановлений строк порушень, що завчасно (до дати припинення/обмеження розподілу електричної енергії, зазначеної у попередженні) належним чином підтверджується, електроустановки Користувача не відключаються.\n\n11.5.19. Забороняється відключення Користувачів (побутових споживачів) перед вихідними та святковими днями.\n\n11.5.20. Відключення захищених споживачів здійснюється з дотриманням вимог порядку забезпечення постачання електричної енергії захищеним споживачам, затвердженого Кабінетом Міністрів України.\n\nОСР повинен вести актуальний реєстр захищених споживачів, електроустановки яких приєднані до його системи розподілу.\n\n11.5.21. У разі припинення/обмеження розподілу електричної енергії, спричиненого діями (бездіяльністю) ОСР, та/або без належного попередження Користувача відповідно до вимог цього Кодексу ОСР несе відповідальність перед Користувачем згідно з законом.\n\nЗбитки Користувача внаслідок припинення/обмеження розподілу електричної енергії з вини ОСР відшкодовуються останнім відповідно до законодавства України.\n\n11.5.22. Підключення електроустановок Користувача, які були відключені на виконання вимоги або припису, здійснюється після усунення Користувачем порушень, що підтверджується відповідним документом організації, що висунула вимогу або видала припис.\n\n11.5.23. Відновлення розподілу електричної енергії Користувачу здійснюється ОСР протягом 3 робочих днів у містах та 5 робочих днів у сільській місцевості після відповідного підтвердження усунення виявлених порушень, оплати заборгованості за надані послуги та/або несанкціонований відбір електричної енергії, а також відшкодування збитків (за їх наявності) ОСР, інших Користувачів та/або третіх сторін.\n\n11.5.24. Відшкодування витрат ОСР на відновлення розподілу електричної енергії Користувачу (повторне підключення електроустановки) здійснюється за рахунок сторони, за зверненням або з вини якої відбулося припинення розподілу електричної енергії (відключення електроустановки), за винятком форс-мажорних обставин.\n\n11.6. Спільне використання технологічних електричних мереж\n\n11.6.1. Для забезпечення розподілу електричної енергії електричними мережами, що не належать ОСР, між ОСР та відповідним власником мереж, який не є ОСР (основним споживачем), укладається договір про спільне використання технологічних електричних мереж за типовою формою у порядку, визначеному Правилами роздрібного ринку електричної енергії .\n\n11.6.2. Основний споживач не має права відмовити ОСР, на території ліцензованої діяльності з розподілу якого розташовані його електричні мережі, в укладенні (переукладенні) договору про спільне використання технологічних електричних мереж.\n\nДоговором про спільне використання технологічних електричних мереж регулюється взаємна відповідальність між ОСР та основним споживачем.\n\n11.6.3. У разі розподілу електричної енергії ОСР послідовно мережами декількох власників електричних мереж договори про спільне використання технологічних електричних мереж укладаються ОСР з усіма власниками електричних мереж, технологічні електричні мережі яких використовуються для розподілу електричної енергії.\n\n11.6.4. ОСР здійснює оплату використання технологічних електричних мереж основного споживача відповідно до укладеного договору про спільне використання технологічних електричних мереж згідно з вартістю, визначеною за методикою, затвердженою Регулятором.\n\n11.6.5. Вартість оплачених ОСР послуг за договором про спільне використання технологічних електричних мереж включається до тарифу на розподіл відповідного ОСР.\n\n11.6.6. Величина технологічних втрат електричної енергії в технологічних електричних мережах основного споживача, що пов’язані з розподілом електричної енергії в електричні мережі інших суб’єктів господарювання, визначається основним споживачем або за домовленістю ОСР розрахунковим шляхом відповідно до однолінійної схеми електропостачання.\n\n11.6.7. Розрахунок обсягу та розподіл технологічних витрат електричної енергії в мережах основного споживача здійснюється відповідно до Правил роздрібного ринку електричної енергії .\n\n11.7. Надання послуг з розподілу електричної енергії в межах МСР\n\n11.7.1. Послуги з розподілу Користувачам, електроустановки яких приєднані до МСР, надає відповідний ОМСР на основі договору про надання послуг з розподілу МСР, який є публічним договором приєднання, що укладається на підставі примірної форми договору про надання послуг з розподілу електричної енергії, визначеної у Правилах роздрібного ринку .\n\n{Абзац перший пункту 11.7.1 глави 11.7 розділу XI із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 2374 від 12.12.2023 }\n\nОМСР виконує усі функції та має права та обов’язки ОСР щодо надання послуг з розподілу по відношенню до Користувачів МСР з урахуванням особливостей, визначених для ОМСР.\n\n{Абзац другий пункту 11.7.1 глави 11.7 розділу XI із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 2374 від 12.12.2023 }\n\n11.7.2. З метою забезпечення можливості надання послуг з розподілу в межах МСР ОМСР як Користувач системи розподілу повинен укласти договір про надання послуг з розподілу з ОСР, до електричних мереж якого приєднана МСР.\n\n11.7.3. Плата за послуги з розподілу в межах МСР визначається за домовленістю сторін - ОМСР та Користувача, але не може перевищувати рівень встановленого тарифу на послуги з розподілу електричної енергії ОСР, який є власником найбільшої (за кількістю умовних одиниць енергетичного обладнання) системи розподілу електричної енергії на території області (міст Києва та Севастополя, Автономної Республіки Крим), перелік яких розміщено на офіційному веб-сайті Регулятора, з урахуванням класу напруги на межі балансової належності між Користувачем МСР і МСР, зазначеного в договорі про надання послуг з розподілу.\n\nОМСР повинен оприлюднювати комерційні пропозиції визначення плати за послуги з розподілу в межах його МСР на своєму офіційному вебсайті в мережі Інтернет.\n\n{Пункт 11.7.3 глави 11.7 розділу XI в редакції Постанови Національної комісії, що здійснює державне регулювання у сферах енергетики та комунальних послуг № 2374 від 12.12.2023 }\n\n11.7.4. Якість надання послуги з розподілу Користувачам, електроустановки яких приєднані до МСР, не повинна погіршувати послуги з розподілу, які отримує ОМСР на основі договору про надання послуг з розподілу з ОСР.\n\nОМСР надає послуги з розподілу Користувачам, електроустановки яких приєднані до МСР, з дотриманням показників якості електропостачання, визначених цим Кодексом, та несе відповідальність за їх недотримання.\n\nОСР зобов’язаний відшкодувати збитки ОМСР у разі недотримання ОСР показників якості електропостачання в точці приєднання ОМСР.\n\n11.8. Розрахунки за послуги з розподілу електричної енергії\n\n11.8.1. ОСР має право своєчасно та в повному обсязі отримувати плату за надані послуги з розподілу електричної енергії.\n\n11.8.2. Сума оплати послуг з розподілу визначається виходячи з обсягу електричної енергії, яка була розподілена ОСР для відповідного Користувача, та тарифу на розподіл електричної енергії.\n\nСума авансового платежу або попередньої оплати (якщо застосовується) визначається на основі фактичних значень обсягу розподіленої електричної енергії за відповідний попередній період. Якщо авансовий платіж розраховується для споживача, фактичне значення обсягу розподіленої електричної енергії якого за попередній період дорівнює 0 (або для нових споживачів), сума авансового платежу або попередньої оплати визначається на основі розрахункових значень обсягу розподіленої електричної енергії на наступний період.\n\n11.8.3. З метою здійснення розрахунків ОСР виставляє Користувачу рахунок на оплату послуг з розподілу.\n\n11.8.4. Рахунок на оплату послуг з розподілу за розрахунковий період (або на наступний розрахунковий або плановий період, якщо договором про надання послуг з розподілу електричної енергії передбачено виставлення рахунків на авансовий платіж або попередню оплату) надається ОСР у порядку, передбаченому договором про надання послуг з розподілу електричної енергії. У рахунку обов’язково зазначається кінцева дата його оплати згідно з договором про надання послуг з розподілу електричної енергії.\n\nКористувач повинен оплатити повну суму виставленого ОСР рахунку не пізніше зазначеної в ньому кінцевої дати. Фактичною датою платежу вважається дата зарахування коштів Користувача на розрахунковий рахунок ОСР.\n\n11.8.5. Споживачі можуть делегувати електропостачальнику внесення від імені споживача коштів з оплати послуги з розподілу електричної енергії. У цьому випадку взаємовідносини між ОСР, електропостачальником та споживачем щодо оплати послуг ОСР врегульовуються відповідно до Правил роздрібного ринку електричної енергії .\n\n11.9. Несанкціонований відбір електричної енергії з системи розподілу\n\n11.9.1. Безобліковий відбір електричної енергії з системи розподілу, а також від технологічних мереж основного споживача не допускається.\n\n11.9.2. Користувач повинен оперативно повідомляти ОСР про виявлення несанкціонованого відбору електричної енергії від мереж системи розподілу, у тому числі від технологічних електричних мереж основного споживача.\n\n11.9.3. ОСР повинен вживати заходів щодо виявлення та попередження несанкціонованого відбору електричної енергії з системи розподілу.\n\n11.9.4. Фіксація та визначення обсягів несанкціонованого відбору електричної енергії з системи розподілу здійснюється відповідно до Правил роздрібного ринку електричної енергії .\n\nXII. Інформаційна система та інформація\n\n12.1. Інформаційно-технологічне забезпечення ОСП, ОСР, Користувачів має забезпечити стійку і надійну роботу ОЕС України та ефективне функціонування ринку електричної енергії України.\n\nІнформаційно-технологічна взаємодія ОСР з ОСП, суміжними ОСР та іншими Користувачами регламентується та здійснюється на договірних засадах.\n\nОбсяг, формат та порядок передачі (отримання) інформації між сторонами інформаційного обміну визначається відповідно до договорів (включаючи договори приєднання), відповідних розділів типових договорів щодо надання послуг з диспетчерського (оперативно-технологічного) управління та інших договорів або документів, які мають вищу юридичну силу.\n\n12.2. Договори між ОСР та ОСП, суміжними ОСР та іншими Користувачами встановлюють права та обов’язки сторін та регламентують їх взаємодію у процесі формування, обробки, передачі, відображення та обміну інформацією.\n\n12.3. Інформаційно-технологічна система управління ОСР є складовою частиною інформаційно-технологічної системи управління ОСП, до якої входять:\n\nавтоматизована система управління технологічним процесом об’єкта електроенергетики;\n\nавтоматизована система диспетчерського управління;\n\nсистема моніторингу та контролю параметрів роботи ОЕС України;\n\nсистема прогнозування та оперативного планування режиму споживання роботи ОЕС України;\n\nсистема, що забезпечує облік товарів та послуг на ринку електричної енергії.\n\nСтупінь захисту інформації, що використовується даною інформаційно-технологічною системою управління, визначається відповідно до вимог ОСП.\n\n12.4. ОСР має створювати, підтримувати та вдосконалювати інформаційно-технологічні системи управління, які відображають безпосередньо його виробничу діяльність та спрямовані на покращення якості послуг, що ним надаються.\n\nСтупінь інтеграції таких систем у загальногалузевий інформаційний простір визначається Регулятором та ОСП.\n\n12.5. Системи оперативного планування, обліку товарів та послуг, присутніх на ринку електричної енергії, розробляються з урахуванням вимог щодо функціонування та розвитку цього ринку.\n\n12.6. Власники складових системи формування, обробки, передачі та відображення даних, побудованої за багаторівневим та ієрархічним принципом, мають забезпечити їх стале функціонування та розвиток.\n\n12.7. Технічні вимоги щодо повноти, достовірності, рівня захисту, способу та швидкості надання інформації, що призначена для обміну між суб’єктами в системі формування, обробки, передачі та відображення даних, визначаються на стадії розробки завдання на проєктування такої системи, яке взаємоузгоджується такими суб’єктами.\n\n12.8. Слід вважати, що ОСР володіє лише тією інформацією, яку він має фіксувати та зберігати у процесі діяльності з розподілу електричної енергії відповідно до вимог центрального органу виконавчої влади, що забезпечує формування та реалізацію державної політики в електроенергетичному комплексі, Регулятора, ліцензійних умов, інших нормативних документів.\n\n12.9. ОСР передає інформацію, надає доступ до неї та/або оприлюднює її відповідно до вимог центрального органу виконавчої влади, що здійснює формування та реалізацію державної політики у сфері енергетики, Регулятора та умов договорів, укладених на ринку електричної енергії України.\n\nОприлюднення інформації здійснюється шляхом публікації в офіційних засобах масової інформації та/або розміщення на офіційних вебсайтах у мережі Інтернет.\n\nДоступ Користувачів та споживачів до інформації здійснюється ними в індивідуальному порядку та забезпечується відповідними технічними можливостями (листування, звернення до кол-центру, особистий електронний кабінет тощо).\n\nОСР з метою надання інформаційних послуг Користувачам та споживачам, обробки їх звернень забезпечують функціонування кол-центрів відповідно до вимог, затверджених Регулятором.\n\nДоступ до комерційної інформації забезпечується лише в порядку виконання договору, відповідна інформація надається винятково стороні договору та в обсязі, що передбачений умовами договору.\n\n12.10. Інформація, обмін якою здійснюється ОСР у процесі функціонування ОЕС України та ринку електричної енергії та яка формує бази даних, має бути достовірною, валідною, повною, актуальною, безперервною, доступною для Користувача та захищеною від несанкціонованого доступу.\n\n12.11. Достовірність інформації досягається використанням первинних датчиків нормованого класу точності та застосуванням адекватних методів обробки інформації, які забезпечують відповідну точність розрахунків у процесі обробки, зберігання, передачі та відображення отриманих даних.\n\n12.12. Актуальність та безперервність інформації забезпечуються періодичністю її зняття із синхронізацією з поточним часом, послідовністю її передачі та обробки для виконання відповідного завдання.\n\n12.13. Інформація є повною, якщо вона забезпечує можливість реалізації покладеного на систему технологічного завдання та створює можливості для постійного контролю і відновлення первинних даних у разі їх втрати.\n\n12.14. Створення інформаційних систем має передбачати спроможність їх подальшого розвитку в разі збільшення обсягів оброблюваних даних та/або в разі розширення кола завдань.\n\n12.15. Приєднані до системи розподілу Користувачі, а саме виробники електричної енергії зі встановленою потужністю, що перевищує рівень 1 МВт, та споживачі з одиницею споживання потужністю 100 МВт і більше, з метою подальшої передачі на платформу прозорості ENTSO-E надають ОСР дані щодо функціонування ринку електричної енергії у форматі, структурі, обсязі та з періодичністю, що визначені ОСР.\n\nОСР з метою подальшої передачі на платформу прозорості ENTSO-E надає ОСП інформацію/дані щодо функціонування ринку електричної енергії, у тому числі отримані від Користувачів. Формат, структура, обсяг та періодичність надання ОСР інформації/даних визначаються ОСП.\n\n12.16. ОСР, Користувачі та споживачі зобов’язані збирати, формувати та надавати інформацію, визначену цим Кодексом, центральним органом виконавчої влади, що забезпечує формування та реалізацію державної політики в електроенергетичному комплексі, Регулятором, ліцензійними умовами та іншими нормативно-правовими актами.\n\n12.17. У випадку облаштування вузла обліку споживача зі встановленням засобу обліку, який забезпечує можливість дистанційного зчитування даних (показів засобу обліку), ОСР має забезпечити щодобову передачу даних стосовно величин погодинного споживання електричної енергії споживачем постачальнику електричної енергії, який у свою чергу має відобразити в особистому кабінеті споживача надану інформацію. Така інформація оновлюється постачальником електричної енергії щодобово.\n\n{Розділ XII доповнено новим пунктом 12.17 згідно з Постановою Національної комісії, що здійснює державне регулювання у сферах енергетики та комунальних послуг № 2595 від 03.12.2019 }\n\n12.18. Інформація про приєднані до електричних мереж ОСР та встановлені споживачами, відповідно до вимог розділу IV цього Кодексу, УЗЕ розміщується на офіційному вебсайті ОСР у розділі «Приєднання до електричних мереж» та в електронному реєстрі приєднаних УЗЕ. У реєстрі зазначається актуальна інформація по кожній УЗЕ щодо номінальної (встановленої) потужності, повної ємності та територіальної одиниці ОСР, на території якої приєднано або встановлено споживачем відповідну УЗЕ.\n\nОСР щоквартально до 20 числа місяця, наступного за звітним кварталом, надає НКРЕКП та ОСП інформацію про приєднані до електричних мереж ОСР та встановлені споживачами, відповідно до вимог розділу IV цього Кодексу, УЗЕ із зазначенням по кожній УЗЕ даних щодо фізичної особи (фізичної особи-підприємця) або юридичної особи власника (користувача) такої УЗЕ, номінальної (встановленої) потужності та повної ємності УЗЕ, а також адреси, за якою розташована УЗЕ.\n\n{Розділ XII доповнено новим пунктом згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\n12.19. ОСР протягом 10 робочих днів з дня завершення здійснення організаційних та технічних заходів, необхідних для організації енергетичного острову відповідно до глави 10.9 розділу Х цього Кодексу, надає Регулятору, центральному органу виконавчої влади, що забезпечує формування та реалізацію державної політики в електроенергетичному комплексі, центральному органу виконавчої влади, що реалізує державну політику у сфері нагляду (контролю) в галузі електроенергетики, та ОСП детальну інформацію та документи про організований в його електричних мережах енергетичний острів, зокрема щодо Ініціатора, адреси і потужності виробників електричної енергії/операторів УЗЕ, кількості та категорії споживачів (побутові, непобутові, об’єкти критичної інфраструктури).\n\n{Розділ XII доповнено новим пунктом згідно з Постановою Національної комісії, що здійснює державне регулювання у сферах енергетики та комунальних послуг № 2274 від 05.12.2023 }\n\nXIII. Розгляд скарг та врегулювання спорів\n\n13.1. Порядок розгляду ОСР скарг Користувачів систем розподілу\n\n13.1.1. ОСР розглядає звернення, скарги та претензії Користувачів відповідно до вимог цього Кодексу та Правил роздрібного ринку електричної енергії .\n\n13.1.2. ОСР зобов’язаний розробити та опублікувати на своєму офіційному вебсайті в мережі Інтернет стандарти та вимоги до якості обслуговування споживачів, процедуру розгляду звернень/скарг/претензій Користувачів, форму подання звернення/скарги/претензії, що, у тому числі, ураховують вимоги цього Кодексу, Правил роздрібного ринку електричної енергії та інших нормативно-правових актів Регулятора.\n\n13.1.3. ОСР мають здійснювати особистий прийом Користувачів, реєстрацію та збереження звернень/скарг/претензій Користувачів відповідно до Правил роздрібного ринку електричної енергії та інших нормативно-правових актів Регулятора.\n\n13.1.4. ОСР розглядає звернення/скаргу/претензію якомога швидше, при цьому строк розгляду не має перевищувати 30 днів з дати отримання звернення/скарги/претензії, якщо менший строк розгляду не встановлено чинним законодавством.\n\nЯкщо під час розгляду необхідно здійснити технічну перевірку або провести експертизу засобу обліку, строк розгляду може бути продовжено з установленням необхідного строку для розгляду, про що повідомляється особа, яка подала звернення/скаргу/претензію. При цьому загальний строк розгляду не може перевищувати 45 днів.\n\nОСР розглядає звернення/скарги/претензії споживачів щодо перевірки правильності рахунку за послуги з розподілу електричної енергії (якщо виставлення таких рахунків ОСР передбачене у договорі про надання послуг з розподілу електричної енергії зі споживачем) у строк до 5 робочих днів з дня отримання такого звернення/скарги/претензії.\n\n13.1.5. У разі отримання звернення/скарги/претензії споживача з питань, що належать до компетенції електропостачальника, ОСР надсилає таке звернення/скаргу/претензію відповідному електропостачальнику протягом 2 робочих днів.\n\n13.1.6. Звернення/скарга/претензія споживача, отримані через електропостачальника або орган державної/місцевої влади, розглядаються ОСР у порядку, визначеному пунктом 13.1.4 цієї глави.\n\n13.1.7. ОСР мають вести єдину базу даних щодо звернень/скарг/претензій (незалежно від форми отримання та механізму розгляду).\n\nОСР має забезпечити збереження бази даних щодо звернень/скарг/претензій протягом 3 років.\n\n13.1.8. ОСР, які обслуговують споживачів у кількості більше ніж 50000, зобов’язані створити центри обслуговування споживачів, які, у тому числі, приймають звернення/скарги/претензії споживачів, надають роз’яснення та інформацію, передбачену законодавством.\n\n13.1.9. Якщо Користувач не згоден з рішенням, прийнятим за його зверненням/скаргою/претензією, він може оскаржити таке рішення шляхом направлення скарги протягом 1 року з моменту прийняття рішення Регулятору або Енергетичному омбудсмену. Рішення органу, який розглядав скаргу, у разі незгоди з ним Користувача може бути оскаржено в судовому порядку.\n\n13.2. Порядок перевірки якості електричної енергії за зверненнями/скаргами/претензіями споживачів\n\n13.2.1. У разі надходження скарги/звернення/претензії від споживача або групи споживачів (колективної скарги/звернення/претензії) щодо якості електричної енергії ОСР розглядає її протягом 15 днів з дня отримання скарги/звернення/претензії, а у разі проведення вимірювань параметрів якості електричної енергії в точці розподілу споживача - протягом 30 днів та протягом 45 днів - для колективної скарги/звернення/претензії.\n\nКолективна скарга/звернення/претензія визнається ОСР обґрунтованою для всіх точок розподілу споживачів, зазначених у такій колективній скарзі/зверненні/претензії.\n\nУ разі незгоди з колективною скаргою/зверненням/претензією від споживачів, що підключені до однієї лінії електропередавання, ОСР зобов'язаний проводити вимірювання параметрів якості електричної енергії на початку лінії у першого споживача та у найвіддаленішого споживача в кінці лінії, а у випадку розгалуження лінії електропередавання - у споживачів, підключених у кінці цих відгалужень, для підтвердження дотримання ОСР показників якості електричної енергії, визначених цим Кодексом.\n\nПри отриманні колективної скарги/звернення/претензії від споживачів, що підключені до різних ліній електропередавання, вимірювання проводиться відповідно до абзацу третього цього пункту для кожної лінії електропередавання окремо.\n\nУ разі проведення вимірювання параметрів якості електричної енергії під час розгляду колективної скарги/звернення/претензії від мешканців багатоквартирного житлового будинку ОСР проводить вимірювання параметрів якості електричної енергії на межі балансової належності між ОСР та балансоутримувачем багатоквартирного житлового будинку або якнайближче до точки розподілу.\n\n{Пункт 13.2.1 глави 13.2 розділу XIII доповнено новим абзацом п'ятим згідно з Постановою Національної комісії, що здійснює державне регулювання у сферах енергетики та комунальних послуг № 1355 від 18.08.2021 }\n\nКолективна скарга/звернення/претензія вважається такою, що не підлягає задоволенню, якщо показники якості електричної енергії відповідають вимогам пункту 11.4.6 глави 11.4 розділу ХІ цього Кодексу в кожній точці вимірювання.\n\nЯкщо протягом строку розгляду скарги/звернення/претензії споживача щодо якості електричної енергії надходять повторні скарги/звернення/претензії від такого споживача, то такі скарги/звернення/претензії розглядаються разом.\n\n{Пункт 13.2.1 глави 13.2 розділу XIII доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1355 від 18.08.2021 }\n\n{Пункт 13.2.1 глави 13.2 розділу XIII в редакції Постанови Національної комісії, що здійснює державне регулювання у сферах енергетики та комунальних послуг № 1209 від 24.06.2020 }\n\n13.2.2. За результатами розгляду скарги/звернення/претензії споживача щодо якості електричної енергії, у тому числі поданої через кол-центр, ОСР надає відповідь споживачу в письмовій формі. Письмова відповідь може бути надана за допомогою електронних засобів зв’язку із забезпеченням передачі всіх підтвердних документів, зокрема через особистий кабінет споживача (у разі наявності реєстрації) та/або інші електронні платформи, зазначені в договорі споживача про надання послуг з розподілу електричної енергії, або іншим каналом зв’язку, який вказаний у скарзі/зверненні/претензії споживача. Відповідь повинна містити інформацію щодо:\n\n{Абзац перший пункту 13.2.2 глави 13.2 розділу XIII в редакції Постанови Національної комісії, що здійснює державне регулювання у сферах енергетики та комунальних послуг № 1193 від 05.08.2025 }\n\n1) у разі визнання скарги/звернення/претензії обґрунтованою:\n\nпричин недотримання показників якості електричної енергії;\n\nзаходів та строків стосовно усунення ОСР причин недотримання показників якості електричної енергії з урахуванням вимог пункту 13.2.11 цієї глави або проведених робіт, якщо причини недотримання показників якості електричної енергії було усунуто під час розгляду скарги;\n\nрезультатів вимірювання параметрів якості електричної енергії у разі його проведення;\n\n2) у разі визнання скарги/звернення/претензії такою, що не підлягає задоволенню:\n\nдокументів, що підтверджують порушення споживачем вимог цього Кодексу, зокрема якщо установки чи прилади споживача не відповідають стандартам або технічним умовам приєднання, що їх встановили державні органи влади або ОСР, нормативно-технічним документам, унаслідок чого параметри якості електричної енергії в точці розподілу споживача не відповідають показникам, визначеним цим Кодексом;\n\nрезультатів вимірювання параметрів якості електричної енергії, що підтверджують дотримання ОСР нормативних показників якості електричної енергії та які проведені відповідно до вимог пунктів 6.2.1 - 6.2.5 глави 6.2 розділу VI цього Кодексу та пункту 13.2.10 цієї глави Кодексу протягом не менше 7 календарних днів, за виключенням часу тривалості перерв в електропостачанні;\n\n{Абзац третій підпункту 2 пункту 13.2.2 глави 13.2 розділу XIII із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1193 від 05.08.2025 }\n\nдокументів, що підтверджують настання форс-мажорних обставин;\n\n{Підпункт 2 пункту 13.2.2 глави 13.2 розділу XIII доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1193 від 05.08.2025 }\n\nінформації щодо застосування заходів регулювання споживання відповідно до вимог цього Кодексу та інструкцій, затверджених центральним органом виконавчої влади, що забезпечує формування та реалізацію державної політики в електроенергетичному комплексі, інформування щодо яких здійснювалося на офіційному вебсайті ОСР;\n\n{Підпункт 2 пункту 13.2.2 глави 13.2 розділу XIII доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1193 від 05.08.2025 }\n\n3) у разі відмови споживача від скарги/звернення/претензії щодо якості електричної енергії, що подається письмово в довільній формі, ОСР зобов'язаний до закінчення строку її розгляду надати письмову відповідь такому споживачу із зазначенням інформації про залишення її без розгляду.\n\n{Пункт 13.2.2 глави 13.2 розділу XIII в редакції Постанови Національної комісії, що здійснює державне регулювання у сферах енергетики та комунальних послуг № 1209 від 24.06.2020 }\n\n13.2.3. ОСР може направити свого представника в узгоджений зі споживачем час для аналізу можливих причин недотримання показників якості електричної енергії та/або проведення необхідного вимірювання й подальшого надання відповіді споживачу з урахуванням строків, зазначених у пункті 13.2.1 цієї глави.\n\nЗ метою з'ясування впливу підключеного споживачем (споживачами) устаткування, у тому числі генеруючих установок та/або УЗЕ споживачів на показники якості, ОСР може:\n\nу разі наявності технічної можливості - виконувати вимірювання електронними лічильниками, встановленими у споживачів, що працюють у складі автоматизованої системи комерційного обліку електричної енергії (АСКОЕ) та придатні для вимірювання зустрічних перетікань спожитої та виробленої електроенергії, мають функцію фіксації усередненого значення рівня напруги та струму навантаження як споживання так і генерації на 10-хвилинному проміжку часу, що відповідає вимогам пункту 6.2.5 глави 6.2 та вимогам глави 6.5 розділу VI цього Кодексу. Результати вимірювання зазначаються у протоколі вимірювання параметрів якості електричної енергії, форма якого наведена у додатку 10 до цього Кодексу;\n\nу разі відсутності технічної можливості виконувати вимірювання електронними лічильниками споживачів - проводити вимірювання з поетапним відключенням устаткування споживачів.\n\nСпоживач зобов'язаний виконати вимоги представника ОСР щодо тимчасового відключення чи підключення відповідного устаткування на час вимірювань. Такі вимірювання можуть проводитися не частіше ніж 1 раз на календарний місяць, тривалість вимірювання не може перевищувати 3 годин з урахуванням наявного пікового навантаження.\n\nЯкщо за результатами виконаних вимірювань підтверджується вплив підключеного споживачем (споживачами) устаткування, у тому числі генеруючих установок та/або УЗЕ споживачів на показники якості, скарга/звернення/претензія визнається такою, що не підлягає задоволенню.\n\n{Пункт 13.2.3 глави 13.2 розділу XIII в редакції Постанови Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\n13.2.4. Представник ОСР у разі необхідності проводить вимірювання параметрів якості електричної енергії в точці розподілу відповідно до вимог пунктів 6.2.1-6.2.4 глави 6.2 розділу VI цього Кодексу протягом не менше 7 календарних днів за виключенням часу тривалості перерв в електропостачанні.\n\n13.2.5. ОСР може зменшити тривалість вимірювання або не проводити вимірювання у разі визнання факту недотримання показників якості електричної енергії в точці розподілу електричної енергії споживача.\n\n13.2.6. Перелік параметрів якості електричної енергії, що вимірюються за скаргою/зверненням/претензією споживача, визначає ОСР відповідно до змісту скарги/звернення/претензії.\n\nРезультати вимірювання повинні містити таку інформацію:\n\n{Пункт 13.2.6 глави 13.2 розділу XIII доповнено новим абзацом, згідно з Постановою Національної комісії, що здійснює державне регулювання у сферах енергетики та комунальних послуг № 1209 від 24.06.2020 }\n\nдата та час встановлення та зняття вимірювального засобу, його тип;\n\n{Пункт 13.2.6 глави 13.2 розділу XIII доповнено новим абзацом, згідно з Постановою Національної комісії, що здійснює державне регулювання у сферах енергетики та комунальних послуг № 1209 від 24.06.2020 }\n\nусереднене значення відхилення напруги на кожному 10-хвилинному проміжку часу протягом терміну вимірювання.\n\n{Пункт 13.2.6 глави 13.2 розділу XIII доповнено новим абзацом, згідно з Постановою Національної комісії, що здійснює державне регулювання у сферах енергетики та комунальних послуг № 1209 від 24.06.2020 }\n\nРезультати вимірювань зазначаються у протоколі вимірювання параметрів якості електричної енергії при розгляді скарги/звернення/претензії споживача (крім колективної скарги/звернення/претензії), що є додатком 10 до цього Кодексу.\n\n{Пункт 13.2.6 глави 13.2 розділу XIII доповнено новим абзацом, згідно з Постановою Національної комісії, що здійснює державне регулювання у сферах енергетики та комунальних послуг № 717 від 28.04.2021 }\n\n13.2.7. У неможливості встановлення вимірювального засобу в точці розподілу вимірювання проводиться якнайближче до точки розподілу (або в мережах споживача, або в мережах ОСР). У разі проведення вимірювання на території споживача він має забезпечити відповідні умови для місця встановлення вимірювального засобу, які забезпечать захист цього засобу вимірювання від несанкціонованого втручання в його роботу протягом проведення вимірювання параметрів якості електричної енергії, а ОСР встановлює засіб вимірювання параметрів якості електричної енергії після забезпечення відповідних умов для встановлення такого засобу.\n\nУ разі встановлення вимірювального засобу на території споживача, споживач зобов'язаний засвідчити своїм підписом достатність вжитих заходів із збереження приладу та захисту від несанкціонованого втручання в його роботу та підписати акт збереження вимірювального приладу на весь період проведення таких вимірів.\n\n{Пункт 13.2.7 глави 13.2 розділу XIII в редакції Постанови Національної комісії, що здійснює державне регулювання у сферах енергетики та комунальних послуг № 1209 від 24.06.2020 }\n\n13.2.8. Усі витрати, пов’язані із вимірюванням параметрів якості електричної енергії, покриває ОСР.\n\n13.2.9. Споживач за письмовою згодою ОСР має право організувати проведення таких вимірювань. При цьому споживач має право залучати профільні організації, які мають необхідні засоби вимірювання параметрів якості електричної енергії, що відповідають вимогам цього Кодексу. Вимірювання проводяться відповідно до вимог пунктів 6.2.1-6.2.5 глави 6.2 розділу VI цього Кодексу та пункту 13.2.10 цієї глави протягом не менше 7 календарних днів, за виключенням часу тривалості перерв в електропостачанні. Дані, отримані за допомогою таких засобів, є доказом при розгляді скарги/звернення/претензії щодо показників якості електричної енергії. ОСР повинен відшкодувати витрати споживача на організацію проведення вимірювань у разі підтвердження факту недотримання показників якості електричної енергії.\n\n{Пункт 13.2.9 глави 13.2 розділу XIII в редакції Постанови Національної комісії, що здійснює державне регулювання у сферах енергетики та комунальних послуг № 1209 від 24.06.2020 }\n\n13.2.10. У разі встановлення споживачу електронного лічильника з функцією вимірювання параметрів відхилення напруги, що відповідає вимогам пункту 6.5.1 глави 6.5 розділу VI цього Кодексу, ОСР може використовувати результати таких вимірювань при розгляді скарги/звернення/претензії щодо показників якості електричної енергії. При цьому вимірювання параметрів якості електричної енергії іншими засобами відповідно до вимог пунктів 13.2.4 - 13.2.8 цієї глави не проводиться.\n\n{Пункт 13.2.10 глави 13.2 розділу XIII в редакції Постанови Національної комісії, що здійснює державне регулювання у сферах енергетики та комунальних послуг № 1209 від 24.06.2020 }\n\n13.2.11. ОСР зобов'язаний усунути причини недотримання показників якості електричної енергії протягом 15 днів у разі необхідності проведення персоналом ОСР технічного обслуговування елементів мережі, 30 днів у разі необхідності проведення поточного ремонту, 90 днів у разі необхідності проведення капітального ремонту або 180 днів у разі необхідності здійснення нового будівництва.\n\nТехнічним обслуговуванням є роботи з: регулювання рівня напруги на трансформаторних підстанціях; проведення профілактичних робіт; ревізії контактних з'єднань проводів на вводах до будівель, комутаційних та захисних апаратів у кінцевого споживача; розподілу пофазного струму навантаження; перевірки монтажу повторних заземлень ПЛ-0,4 кВ, заземлення ТП та нейтралі силового трансформатора відповідно до вимог ПУЕ тощо.\n\nПоточним ремонтом є роботи із: заміни комутаційних та захисних апаратів на трансформаторних підстанціях; заміни проводу відгалуження від опори повітряної лінії електропередачі до вводу в будинок споживача та/або заміни проводу на ділянці повітряної лінії електропередачі у межах одного прогону; заміни відгалуження та/або ділянок ПЛ, комутаційних та захисних апаратів у кінцевого споживача; ремонту кабельних і повітряних ліній без заміни існуючих елементів тощо.\n\nКапітальним ремонтом є роботи із: заміни силового трансформатора на трансформаторній підстанції; ремонту кабельних ліній із заміною існуючих елементів, ремонту повітряних ліній із заміною існуючих елементів, зокрема заміни (на наявних опорах) існуючого проводу на провід із більшою площею поперечного перерізу або на провід іншого типу, заміна дефектного проводу, улаштування пристроїв заземлення на повітряній ліній тощо.\n\nНовим будівництвом є роботи з будівництва нових ліній електропередачі, ділянок ліній, трансформаторних підстанцій з наступним перепідключенням споживачів тощо.\n\nПеребіг строку усунення причин недотримання показників якості електричної енергії розпочинається з дня, наступного за днем, коли ОСР став відомий факт недотримання показників якості електричної енергії за результатами проведення вимірювання, або з дня, наступного за днем отримання скарги/звернення/претензії споживача, якщо ОСР уже були відомі причини недотримання показників якості електричної енергії.\n\nЯкщо протягом строку усунення причин недотримання показників якості електричної енергії надходять повторні скарги/звернення/претензії від такого споживача, то споживачу надається відповідь, у якій зазначається інформація про стан виконання запланованих заходів щодо приведення показників якості електричної енергії у відповідність до вимог цього Кодексу та строки їх виконання, які не можуть перевищувати строки, встановлені відповідно до цього пункту за результатами розгляду першої скарги/звернення/претензії.\n\n{Пункт 13.2.11 глави 13.2 розділу XIII в редакції Постанов Національної комісії, що здійснює державне регулювання у сферах енергетики та комунальних послуг № 1209 від 24.06.2020 , № 1193 від 05.08.2025 }\n\n13.2.12. ОСР після усунення причини недотримання показників якості електричної енергії письмово повідомляє споживача про проведені роботи разом інформацією щодо результатів вимірювання параметрів якості електричної енергії, проведеного відповідно до вимог пунктів 6.2.1 – 6.2.5 глави 6.2 розділу VI цього Кодексу та пункту 13.2.10 цієї глави Кодексу, протягом не менше 7 календарних днів, за виключенням часу тривалості перерв в електропостачанні, що підтверджують дотримання ОСР встановлених показників якості електричної енергії, або отримує заяву споживача в письмовій формі про вирішення питання щодо якості електричної енергії та відсутності претензії.\n\n{Пункт 13.2.12 глави 13.2 розділу XIII в редакції Постанови Національної комісії, що здійснює державне регулювання у сферах енергетики та комунальних послуг № 1193 від 05.08.2025 }\n\n13.2.13. ОСР надає споживачу компенсацію за недотримання показників якості електричної енергії у розмірі та порядку, що встановлені Регулятором.\n\n13.2.14. У разі незгоди з результатами розгляду скарги/звернення/претензії щодо показників якості електричної енергії споживач може звернутися до Регулятора або Енергетичного омбудсмена.\n\n13.3. Порядок розгляду звернень щодо відшкодування збитків внаслідок недотримання показників якості надання послуг з розподілу\n\n13.3.1. ОСР розглядає звернення споживачів щодо відшкодування збитків, завданих внаслідок недотримання ОСР показників якості електропостачання, зокрема внаслідок недотримання показників якості електричної енергії та перерв в електропостачанні, протягом 30 днів з дня отримання звернення.\n\nУ зверненні зазначаються перелік майна, яке пошкоджено або знищено внаслідок недотримання показників якості електропостачання, та сума відшкодування збитків.\n\nДодатково повинні надаватися (у разі наявності) підтвердні документи, які допоможуть з’ясувати розмір завданих збитків.\n\n{Пункт 13.3.1 глави 13.3 розділу XIII в редакції Постанови Національної комісії, що здійснює державне регулювання у сферах енергетики та комунальних послуг № 1355 від 18.08.2021 }\n\n13.3.2. ОСР у разі необхідності та/або у разі відсутності даних щодо технологічних порушень у розподільних мережах у зазначений споживачем період може протягом строку розгляду звернення щодо відшкодування збитків уточнити у споживача інформацію, необхідну ОСР для розгляду звернення, зокрема щодо:\n\nточки розподілу, недотримання показників якості електропостачання в якій призвело до збитків споживача;\n\nорієнтовної дати та часу виникнення порушення, що призвело до збитків споживача;\n\nпереліку майна споживача, яке було пошкоджене або знищене внаслідок недотримання показників якості електропостачання;\n\nсуми відшкодування збитків, що може визначатися відповідно до вартості заміни пошкодженого майна з урахуванням його зносу або вартості ремонту пошкодженого майна та інших витрат, понесених споживачем;\n\nпідтвердження розміру збитків (квитанції, чеки тощо) та/або причини пошкодження майна (завдання збитків).\n\n{Пункт 13.3.2 глави 13.3 розділу XIII в редакції Постанови Національної комісії, що здійснює державне регулювання у сферах енергетики та комунальних послуг № 1355 від 18.08.2021 }\n\n13.3.3. ОСР зобов’язаний здійснювати відшкодування збитків споживачу, завданих внаслідок недотримання показників якості електропостачання.\n\n13.3.4. Збитки, що виникли внаслідок недотримання показників якості електропостачання, не відшкодовуються, якщо ОСР доведе, що вони викликані форс-мажорними обставинами або виникли не з його вини, а з вини споживача, в електричних мережах споживача, через недотримання вимог експлуатації електроприладів, порушення споживачем вимог цього Кодексу.\n\nЯкщо ОСР не відшкодовує споживачу збитки, завдані не з вини ОСР, у відповіді споживачу надаються всі підтвердні матеріали, які спростовують вину ОСР у завданні збитків, що виникли внаслідок недотримання показників якості електропостачання.\n\n{Пункт 13.3.4 глави 13.3 розділу XIII доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1355 від 18.08.2021 }\n\n13.3.5. У разі незгоди з результатами розгляду звернення щодо відшкодування збитків споживач може оскаржити рішення в суді.\n\n13.3.6. ОСР розробляє з урахуванням вимог цього Кодексу форму звернення щодо відшкодування збитків внаслідок недотримання показників якості електропостачання та оприлюднює її на своєму офіційному вебсайті в мережі Інтернет.\n\n13.3.7. Під час розгляду звернення споживачів щодо відшкодування збитків, завданих внаслідок недотримання ОСР показників якості електропостачання, для з’ясування причин завдання таких збитків можуть залучатися представники Регулятора та Державної інспекції енергетичного нагляду України.\n\n{Главу 13.3 розділу XIII доповнено новим пунктом згідно з Постановою Національної комісії, що здійснює державне регулювання у сферах енергетики та комунальних послуг № 1355 від 18.08.2021 }\n\nXIV. Особливості реалізації права ОСР мати у власності, володіти, користуватися, розробляти, управляти чи експлуатувати УЗЕ\n\n14.1. Подання запиту на отримання згоди Регулятора мати у власності, володіти, користуватися, розробляти, управляти чи експлуатувати УЗЕ, які є повністю інтегрованими елементами мережі.\n\n14.1.1. Вичерпні умови, у разі дотримання яких ОСР мають право мати у власності, володіти, користуватися, розробляти, управляти чи експлуатувати УЗЕ, визначені статтею 46 Закону України «Про ринок електричної енергії».\n\n14.1.2. Попередня оцінка доцільності встановлення ОСР УЗЕ, які будуть повністю інтегрованими елементами мережі, здійснюється в рамках досліджень, що виконуються при плануванні розвитку системи розподілу, та відображається у ПРСР.\n\n14.1.3. ОСР не мають права мати у власності, володіти, розвивати, керувати або експлуатувати УЗЕ, якщо Регулятором не прийнято рішення про надання такого права згідно з статтею 46 Закону України «Про ринок електричної енергії» та цим розділом.\n\n14.1.4. Для отримання згоди Регулятора мати у власності, володіти, користуватися, розробляти, управляти чи експлуатувати УЗЕ, які є повністю інтегрованими елементами мережі, ОСР надає до Регулятора запит, до якого додаються:\n\n1) пояснювальна записка із обґрунтуванням необхідності надання згоди набути у власність, володіти, користуватися, розробляти, управляти чи експлуатувати УЗЕ, разом із матеріалами, що підтверджують відповідність УЗЕ повністю інтегрованим елементам мережі та необхідність УЗЕ для виконання ОСР своїх зобов'язань з метою забезпечення ефективної, надійної та безпечної роботи системи розподілу електроенергії;\n\n2) техніко-економічне обґрунтування необхідності застосування УЗЕ;\n\n3) технічний проєкт УЗЕ, включаючи проєктне розташування УЗЕ та технологічні параметри місця (або точок) їх підключення до системи розподілу;\n\n4) перелік УЗЕ, які на момент подачі заяви вже є у власності, володінні, користуванні, розробленні, управлінні чи експлуатації ОСР (із зазначенням підстави їх використання) та відповідності вимогам щодо повністю інтегрованих елементів мережі;\n\n5) інформація щодо джерел фінансування.\n\nЗапит та додані до нього матеріали і дані нумеруються, прошнуровуються, завіряються підписом керівника ліцензіата або уповноваженою ним особою.\n\nРегулятор має право звернутися до ОСР з метою отримання у визначений Регулятором строк додаткових письмових обґрунтувань та пояснень щодо наданих матеріалів і даних.\n\n14.1.5. Запит ОСР разом із доданими матеріалами і даними розглядається Регулятором на предмет дотримання всіх необхідних умов та вимог щодо можливості ОСР мати у власності, володіти, користуватися, розробляти, управляти чи експлуатувати УЗЕ, які передбачені законом.\n\n14.1.6. У разі ненадання матеріалів чи даних, передбачених пунктом 14.1.4 цієї глави, або надання неналежним чином оформлених матеріалів Регулятор письмово повідомляє ОСР про необхідність усунення недоліків та повертає надані документи ОСР.\n\n14.1.7. Рішення про надання права ОСР мати у власності, володіти, користуватися, розробляти, управляти чи експлуатувати УЗЕ, які є повністю інтегрованими елементами мережі, приймається Регулятором протягом 45 робочих днів, з дня надання ОСР відповідних документів, на засіданні, що проводиться у формі відкритого слухання, після розгляду та опрацювання матеріалів і даних, наданих ОСР.\n\n14.1.8. Регулятор може відмовити ОСР у наданні згоди мати у власності володіти, користуватися, розробляти, управляти чи експлуатувати УЗЕ, які є повністю інтегрованими елементами мережі, якщо не виконані всі умови та вимоги, які передбачені Законом та цим Кодексом, з наданням ОСР відповідного обґрунтування.\n\n14.1.9. У разі отримання ОСР рішення Регулятора про надання згоди мати у власності, володіти, користуватися, розробляти, управляти чи експлуатувати УЗЕ, які є повністю інтегрованими елементами мережі, роботи зі встановлення УЗЕ мають бути враховані відповідним ОСР при формуванні інвестиційної програми.\n\n14.1.10. У разі зміни технічних параметрів наявних УЗЕ, які є повністю інтегрованими елементами мережі, ОСР необхідно отримати погодження від Регулятора відповідно до вимог цієї глави.\n\n14.2. Подання запиту на право мати у власності, володіти, користуватися, розробляти, управляти чи експлуатувати УЗЕ, які не є повністю інтегрованими елементами мережі.\n\n14.2.1. ОСР подає до Регулятора запит на право мати у власності, володіти, користуватися, розробляти, управляти чи експлуатувати УЗЕ, які не є повністю інтегрованими елементами мережі, у разі дотримання таких умов (сукупно):\n\n1) інші сторони за результатами відкритої, прозорої та недискримінаційної тендерної процедури, яка підлягає попередньому перегляду та затвердженню Регулятором, не набули права власності, володіння, користування, права розробляти, управляти або експлуатувати такі установки зберігання енергії чи є неспроможними надавати допоміжні послуги, не пов'язані з регулюванням частоти, за обґрунтованою вартістю та своєчасно;\n\n2) такі установки зберігання енергії необхідні оператору системи розподілу для виконання своїх зобов'язань щодо забезпечення ефективної, надійної та безпечної роботи системи розподілу, і вони не використовуються для купівлі та/або продажу електричної енергії на ринку електричної енергії чи для надання послуг з балансування та/або допоміжних послуг.\n\n14.2.2. Для отримання права мати у власності, володіти, користуватися, розробляти, управляти чи експлуатувати УЗЕ ОСР надає до Регулятора запит, до якого додаються:\n\n1) пояснювальна записка із обґрунтуванням необхідності надання права мати у власності, володіти, користуватися, розробляти, управляти чи експлуатувати УЗЕ, разом із матеріалами, що підтверджують дотримання умов, передбачених пунктом 14.2.1 цієї глави;\n\n2) техніко-економічне обґрунтування необхідності застосування УЗЕ, у тому числі у порівнянні з іншими заходами забезпечення ефективної, надійної та безпечної роботи системи розподілу;\n\n3) технічний проєкт УЗЕ, включаючи схему приєднання УЗЕ до об'єктів електроенергетики ОСР із позначенням засобів обліку електричної енергії, що забезпечують фіксацію обсягів перетікання електричної енергії як до, так і з УЗЕ відповідно до вимог Кодексу комерційного обліку ;\n\n4) перелік УЗЕ, які на день подачі заяви вже є у власності, володінні, користуванні, розробленні, управлінні чи експлуатації ОСР (із зазначенням підстави їх використання);\n\n5) проєкт тендерної документації на закупівлю ОСР УЗЕ;\n\n6) інформація щодо орієнтовної вартості (капітальні та операційні витрати на УЗЕ) та джерел фінансування.\n\nЗапит та додані до нього матеріали і дані нумеруються, прошнуровуються, завіряються підписом керівника ліцензіата або уповноваженою ним особою.\n\nРегулятор має право звернутися до ОСР з метою отримання у визначений Регулятором строк додаткових письмових обґрунтувань та пояснень щодо наданих матеріалів і даних.\n\n14.2.3. Запит ОСР разом із доданими матеріалами і даними, розглядається Регулятором на предмет дотримання всіх необхідних умов та вимог щодо можливості ОСР мати у власності, володіти, користуватися, розробляти, управляти чи експлуатувати УЗЕ, які передбачені законом.\n\n14.2.4. У разі ненадання матеріалів чи даних, передбачених пунктом 14.2.2 цієї глави, або надання неналежним чином оформлених матеріалів Регулятор письмово повідомляє ОСР про необхідність усунення недоліків та повертає надані документи ОСР.\n\n14.2.5. Регулятор на основі наданих ОСР матеріалів і даних здійснює оцінку необхідності надання ОСР права мати у власності, володіти, користуватися, розробляти, управляти чи експлуатувати УЗЕ, які не є повністю інтегрованими елементами мережі, та перевіряє проєкт тендерної документації на відповідність керівним принципам закупівлі оператором системи розподілу установок зберігання енергії, затвердженим Регулятором.\n\n14.2.6. Рішення про надання права ОСР мати у власності, володіти, користуватися, розробляти, управляти чи експлуатувати УЗЕ, які не є повністю інтегрованими елементами мережі, приймається Регулятором протягом 45 робочих днів, з дня надання ОСР відповідних документів, на засіданні, що проводиться у формі відкритого слухання, після проведення оцінки необхідності надання ОСР права мати у власності, володіти, користуватися, розробляти, управляти чи експлуатувати УЗЕ та перевірки проєкту тендерної документації.\n\n14.2.7. Регулятор може відмовити ОСР у наданні права мати у власності володіти, користуватися, розробляти, управляти чи експлуатувати УЗЕ, які не є повністю інтегрованими елементами мережі, якщо не виконані всі умови та вимоги, які передбачені Законом, з наданням ОСР відповідного обґрунтування.\n\n14.2.8. У разі зміни технічних параметрів наявних УЗЕ, які не є повністю інтегрованими елементами мережі, ОСР необхідно отримати погодження від Регулятора відповідно до вимог цієї глави.\n\n14.3. Проведення публічних консультацій щодо існуючих УЗЕ з метою оцінки потенційної наявності та заінтересованості інших сторін в інвестуванні в такі установки.\n\n14.3.1. У випадках коли Регулятор надає право ОСР мати у власності, володіти, користуватися, розробляти, управляти чи експлуатувати УЗЕ, які не є повністю інтегрованими елементами мережі, відповідно до порядку, визначеного цим розділом, Регулятор забезпечує не рідше ніж один раз на п'ять років проведення публічних консультацій щодо існуючих УЗЕ з метою оцінки потенційної наявності та зацікавленості інших сторін в інвестуванні в такі установки.\n\n14.3.2. Оголошення про проведення публічних консультацій здійснюється Регулятором шляхом оприлюднення на власному офіційному вебсайті у мережі Інтернет інформаційного повідомлення, у якому зазначаються:\n\n1) технічний опис існуючих УЗЕ, їхнє географічне розташування та підключення до електричної мережі;\n\n2) кваліфікаційні вимоги до заінтересованих третіх осіб, які мають право подавати свої листи про наміри щодо інвестування в УЗЕ, не повинні бути пристосованими до окремих учасників, а повинні бути прозорими й недискримінаційними, пов'язаними з предметом та метою публічних консультацій, чітких і зрозумілих;\n\n3) умови подання листа про наміри, включаючи строк подання;\n\n4) шаблон листа про наміри, який, зокрема, містить вимогу щодо зазначення річних експлуатаційних витрат УЗЕ, у тому числі прогнозованих заінтересованою третьою стороною повернення інвестицій.\n\n14.3.3. Інформаційне повідомлення про проведення публічних консультацій оприлюднюється не пізніше 3 місяців до дати їх проведення. Термін прийняття листів про наміри інвестування в УЗЕ складає 2 місяці від дати оприлюднення відповідного інформаційного повідомлення на офіційному вебсайті Регулятора.\n\nДо участі в публічних консультаціях допускаються всі заінтересовані сторони, включаючи існуючих та потенційних учасників ринку електричної енергії.\n\n14.3.4. Через 20 днів після проведення публічних консультацій Регулятор оцінює відповідність заінтересованих третіх сторін кваліфікаційним вимогам та оцінює подані ними листи про наміри. Листи про наміри, подані заінтересованими третіми особами, які не відповідають кваліфікаційним вимогам, підлягають відхиленню.\n\n14.3.5. Вважається, що треті сторони будуть технологічно та економічно спроможними володіти, розвивати, користуватися, розробляти, управляти чи експлуатувати УЗЕ, якщо оцінка листів про наміри, отримані Регулятором, покаже, що щонайменше у двох листах про наміри виражається заінтересованість третіх осіб у придбанні УЗЕ, які мають потужність, що дорівнює або перевищує потужність УЗЕ, що належать, управляються чи експлуатуються ОСР.\n\n14.3.6. У випадках коли Регулятор встановлює, що треті сторони були б технологічно та економічно спроможними володіти, розвивати, управляти чи експлуатувати УЗЕ, Регулятор приймає рішення про обов'язок ОСР поступового припинення діяльності зі збереження енергії у порядку, передбаченому у цьому розділі.\n\nВ інших випадках Регулятор підтверджує право, надане ОСР, мати у власності, володіти, користуватися, розробляти, управляти чи експлуатувати УЗЕ, які не є повністю інтегрованими елементами мережі, принаймні до проведення наступних публічних консультацій.\n\n14.3.8. Дія цієї глави не поширюється на випадки, коли УЗЕ є повністю інтегрованими елементами мережі ОСР та не використовуються для балансування або управління перевантаженнями.\n\n14.4. Поступове припинення діяльності ОСР зі зберігання енергії.\n\n14.4.1. У випадках, зазначених у пункті 14.3.5 глави 14.3 цього розділу, Регулятор забезпечує поступове припинення діяльності ОСР зі зберігання енергії у термін, що не перевищує 18 місяців.\n\n14.4.2. З метою поступового припинення своєї діяльності зі зберігання енергії ОСР проводить відкритий, прозорий та недискримінаційний аукціон з продажу своїх УЗЕ.\n\nРегулятор може дозволити оператору системи розподілу отримати обґрунтовану компенсацію, зокрема, щоб відшкодувати залишкову вартість своїх інвестицій у набуття установок зберігання енергії.\n\n14.4.3. Аукціон проводиться на основі технічного завдання, яке розробляється ОСР для кожного окремого аукціону, та погоджується Регулятором до його відкриття.\n\n14.4.4. Процедура аукціону розпочинається публічним оголошенням на офіційних вебсайтах ОСР та системі онлайн аукціонів з продажу майна, до якого додається технічне завдання конкурсу та вказується відповідна контактна особа (або особи) ОСР, відповідальна за проведення аукціону.\n\n14.4.5. Технічне завдання аукціону має включати:\n\n1) детальні технічні характеристики та іншу відповідну інформацію щодо УЗЕ, які продаються ОСР;\n\n2) фінансові деталі, включаючи умови розрахунків за придбані УЗЕ;\n\n3) початкову ціну на УЗЕ;\n\n4) мінімальні інтервали підвищення початкової ціни на УЗЕ;\n\n5) умови подання пропозицій про закупівлю включно з кінцевим терміном подання, який має бути не менше 2 місяців з дня оприлюднення відповідного публічного оголошення;\n\n6) порядок та критерії відбору пропозиції переможця;\n\n7) дата запланованого публічного оголошення результатів аукціону;\n\n8) умови, за яких аукціон буде вважатися таким, що не відбувся;\n\n9) умови, за яких ОСР має право припинити аукціон без результату;\n\n10) терміни та умови розгляду запитів учасників та розгляду їхніх претензій та/або скарг.\n\n14.4.6. Аукціон вважається таким, що не відбувся, якщо жоден учасник у ньому не запропонував ціну рівну або вищу за початкову ціну на УЗЕ.\n\n14.4.7. Початкова ціна УЗЕ, як правило, має дорівнювати залишковій вартості УЗЕ. У випадках, передбачених пунктом 14.4.6, початкова ціна УЗЕ у новому аукціоні може бути нижчою, але не більше ніж на 20% від початкової ціни в попередньому аукціоні.\n\n14.4.8. Переможець оголошується ОСР не пізніше ніж через 10 днів після закінчення терміну подання пропозицій про закупівлю, зазначеного в технічному завданні аукціону, та повідомляється Регулятору разом із поданою пропозицією. ОСР має право приступити до продажу УЗЕ переможцеві, якщо Регулятор не висуне жодної претензії про недійсність аукціону через 10 днів після отримання відповідного звіту від ОСР.\n\n{Кодекс доповнено новим розділом згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\nДиректор Департаменту\n\nіз регулювання відносин\n\nу сфері енергетики\n\nК. Сушко\n\nДодаток 1\n\nдо Кодексу систем розподілу\n\nТИПОВИЙ ДОГОВІР\n\nпро стандартне приєднання до електричних мереж системи розподілу\n\n{Додаток 1 в редакції Постанов Національної комісії, що здійснює державне регулювання у сферах енергетики та комунальних послуг № 717 від 28.04.2021 , № 1145 від 29.07.2025 }\n\nДодаток 2\n\nдо Кодексу систем розподілу\n\nТИПОВИЙ ДОГОВІР\n\nпро нестандартне приєднання до електричних мереж системи розподілу\n\n{Додаток 2 в редакції Постанови Національної комісії, що здійснює державне регулювання у сферах енергетики та комунальних послуг № 717 від 28.04.2021 ; із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1713 від 09.10.2024 ; в редакції Постанови Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nДодаток 3\n\nдо Кодексу систем розподілу\n\nЗАЯВА\n\nпро приєднання електроустановки певної потужності\n\n{Додаток 3 в редакції Постанов Національної комісії, що здійснює державне регулювання у сферах енергетики та комунальних послуг № 717 від 28.04.2021 , № 1369 від 01.11.2022 , № 1494 від 15.08.2023 , № 2 від 10.01.2024 ; із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 550 від 15.04.2025 ; в редакції Постанови Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nДодаток 4\n\nдо Кодексу систем розподілу\n\nТЕХНІЧНІ УМОВИ СТАНДАРТНОГО ПРИЄДНАННЯ\n\nдо електричних мереж електроустановок\n\n{Додаток 4 в редакції Постанови Національної комісії, що здійснює державне регулювання у сферах енергетики та комунальних послуг № 717 від 28.04.2021 ; із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 2 від 10.01.2024 }\n\nДодаток 5\n\nдо Кодексу систем розподілу\n\nПОВІДОМЛЕННЯ\n\nпро надання послуги з приєднання\n\n{Додаток 5 в редакції Постанови Національної комісії, що здійснює державне регулювання у сферах енергетики та комунальних послуг № 717 від 28.04.2021 }\n\nДодаток 6\n\nдо Кодексу систем розподілу\n\nІДЕНТИФІКАТОР\n\nтехнічних умов (ТУ)\n\n{Додаток 6 в редакції Постанов Національної комісії, що здійснює державне регулювання у сферах енергетики та комунальних послуг № 717 від 28.04.2021 , № 1369 від 01.11.2022 }\n\nДодаток 7\n\nдо Кодексу систем розподілу\n\nЗАЯВА\n\nпро відшкодування коштів та сплату пені за порушення строків надання послуги з приєднання\n\n{Додаток 7 в редакції Постанови Національної комісії, що здійснює державне регулювання у сферах енергетики та комунальних послуг № 717 від 28.04.2021 }\n\nДодаток 8\n\nдо Кодексу систем розподілу\n\nТЕХНІЧНІ УМОВИ НЕСТАНДАРТНОГО ПРИЄДНАННЯ\n\nдо електричних мереж електроустановок\n\n{Додаток в редакції Постанов Національної комісії, що здійснює державне регулювання у сферах енергетики та комунальних послуг № 717 від 28.04.2021 , № 2 від 10.01.2024 }\n\nДодаток 9\n\nдо Кодексу систем розподілу\n\nРОЗРАХУНОК\n\nвартості плати за приєднання до електричних мереж\n\n{Додаток в редакції Постанови Національної комісії, що здійснює державне регулювання у сферах енергетики та комунальних послуг № 717 від 28.04.2021 }\n\nДодаток 10\n\nдо Кодексу систем розподілу\n\nПРОТОКОЛ\n\nвимірювання параметрів якості електричної енергії при розгляді скарги/звернення/претензії споживача\n\n{Додаток в редакції Постанови Національної комісії, що здійснює державне регулювання у сферах енергетики та комунальних послуг № 717 від 28.04.2021 ; із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1145 від 29.07.2025 }\n\nДодаток 11\n\nдо Кодексу систем розподілу\n\nЗАЯВА\n\nпро встановлення генеруючої установки споживачем\n\n{Кодекс доповнено новим Додатком 11 згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\nДодаток 12\n\nдо Кодексу систем розподілу\n\nЗАЯВА\n\nпро встановлення УЗЕ\n\n{Кодекс доповнено новим Додатком 12 згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 }\n\nДодаток 13\n\nдо Кодексу систем розподілу\n\nРЕЄСТР\n\nінформації про проведені закупівлі товарів, робіт та послуг\n\n{Кодекс доповнено новим Додатком 13 згідно з Постановою Національної комісії, що здійснює державне регулювання у сферах енергетики та комунальних послуг № 1369 від 01.11.2022 ; в редакції Постанови Національної комісії, що здійснює державне регулювання у сферах енергетики та комунальних послуг № 678 від 06.05.2025 }\n\nДодаток 14\n\nдо Кодексу систем розподілу\n\nТЕХНІЧНЕ РІШЕННЯ\n\nдо проєктно-кошторисної документації\n\n{Кодекс доповнено новим Додатком 14 згідно з Постановою Національної комісії, що здійснює державне регулювання у сферах енергетики та комунальних послуг № 1494 від 15.08.2023 }\n\nПро затвердження Кодексу систем розподілу\nПостанова; НКРЕКП від 14.03.2018 № 310\n\nРедакція від 02.01.2026 , підстава — v2187874-25\nПостійна адреса:\nhttps://zakon.rada.gov.ua/go/v0310874-18\nЗаконодавство України\nстаном на 21.02.2026\n\nчинний\n\nДокументи та файли\nСигнальний документ — f474053n5631.docx від 06.08.25 21:05, 29 кб\n\nСигнальний документ — f474053n5632.docx від 06.08.25 21:05, 40 кб\n\nСигнальний документ — f474053n5649.docx від 09.09.25 21:45, 43 кб\n\nСигнальний документ — f474053n5220.doc від 25.01.24 11:45, 54 кб\n\nСигнальний документ — f474053n4026.doc від 12.10.21 12:50, 39 кб\n\nСигнальний документ — f474053n5364.doc від 22.07.25 23:10, 180 кб\n\nСигнальний документ — f474053n4028.doc від 12.10.21 12:50, 33 кб\n\nСигнальний документ — f474053n5219.doc від 25.01.24 11:45, 70 кб\n\nСигнальний документ — f474053n4010.doc / zip від 12.10.21 12:50, 626 кб\n\nСигнальний документ — f474053n5633.doc від 06.08.25 21:05, 36 кб\n\nСигнальний документ — f474053n4789.docx від 12.12.22 21:00, 19 кб\n\nСигнальний документ — f474053n4790.docx від 12.12.22 21:00, 19 кб\n\nСигнальний документ — f474053n5343.xlsx від 21.05.25 22:30, 13 кб\n\nСигнальний документ — f474053n4935.docx від 22.09.23 11:20, 23 кб"
    }
  ],
  "definitions": []
}