{
  "id": "ua-law-4563-20",
  "type": "statute",
  "title": "Про ветеранське підприємництво",
  "title_en": "",
  "short_name": "4563-20",
  "status": "in_force",
  "issued_date": "2025-07-31",
  "url": "https://zakon.rada.gov.ua/laws/show/4563-20",
  "description": "Official legislative act of Ukraine ingested from the Verkhovna Rada legal portal.",
  "provisions": [
    {
      "provision_ref": "art1",
      "section": "1",
      "title": "Стаття 1. Ветеранське підприємництво",
      "content": "1. Ветеранське підприємництво - це самостійна, ініціативна, систематична, на власний ризик господарська діяльність або незалежна професійна діяльність, що здійснюється суб’єктами ветеранського підприємництва, які відповідають критеріям, визначеним статтею 2 цього Закону, з метою досягнення економічних і соціальних результатів, у тому числі одержання прибутку."
    },
    {
      "provision_ref": "art2",
      "section": "2",
      "title": "Стаття 2. Суб’єкти ветеранського підприємництва",
      "content": "1. Суб’єктами ветеранського підприємництва є:\n1) ветеран війни, зареєстрований у встановленому законом порядку як фізична особа - підприємець;\n2) ветеран війни, який провадить незалежну професійну діяльність у значенні, наведеному в Податковому кодексі України , і якого взято на податковий облік як самозайняту особу;\n3) юридична особа приватного права незалежно від організаційно-правової форми, зареєстрована на території України у встановленому законодавством України порядку, в якій ветеран війни самостійно та/або з іншими ветеранами війни є кінцевим бенефіціарним власником (вигодоодержувачем) такої юридичної особи, яка відповідає будь-якому одному з таких критеріїв:\nветеран війни особисто та/або з іншими ветеранами війни володіє корпоративними правами такої юридичної особи у розмірі не менше 100 відсотків сформованого статутного капіталу такої юридичної особи;\n100 відсотків членів такої юридичної особи є ветеранами війни.\n2. Суб’єкт ветеранського підприємництва має право отримувати одночасно лише один з видів фінансової державної підтримки. Дані про отримання певного виду фінансової державної підтримки відображаються в Єдиному державному реєстрі ветеранів війни (далі - ЄДРВВ).\n3. Статус суб’єкта ветеранського підприємництва набувається на п’ять років з дня набуття такого статусу суб’єктом ветеранського підприємництва у порядку, передбаченому цим Законом.\n4. Іноземець або особа без громадянства, які перебувають в Україні на законних підставах протягом останніх п’яти років та які у складі Збройних Сил України або інших утворених відповідно до законів України військових формувань захищали незалежність, суверенітет та територіальну цілісність України і брали безпосередню участь в антитерористичній операції, забезпеченні її проведення, перебуваючи безпосередньо в районах антитерористичної операції у період її проведення, у здійсненні заходів із забезпечення національної безпеки і оборони, відсічі і стримування збройної агресії Російської Федерації у Донецькій та Луганській областях, забезпеченні їх здійснення, перебуваючи безпосередньо в районах та у період здійснення зазначених заходів, у заходах, необхідних для забезпечення оборони України, захисту безпеки населення та інтересів держави у зв’язку із збройною агресією Російської Федерації проти України, можуть набувати статусу суб’єкта ветеранського підприємництва у порядку, встановленому цим Законом та іншими законами України.\n5. Для цілей цього Закону ветеранами війни вважаються особи, визначені пунктами 19-25 частини першої статті 6, пунктами 11-16 частини другої статті 7 Закону України \"Про статус ветеранів війни, гарантії їх соціального захисту\".\n6. Не може бути суб’єктом ветеранського підприємництва:\n1) юридична особа, яка порушила вимоги законодавства щодо розкриття інформації про кінцевих бенефіціарних власників та/або надання інформації про структуру власності такої юридичної особи;\n2) юридична особа, прямим або опосередкованим власником часток (акцій) у статутному (акціонерному) капіталі якої є держава, визнана Верховною Радою України державою-агресором, або юридична особа, зареєстрована відповідно до законодавства такої держави, або фізична особа, яка є громадянином такої держави чи постійно проживає (перебуває, зареєстрована) на території такої держави;\n3) юридична особа, засновником та/або учасником якої є держава, визнана Верховною Радою України державою-агресором, або юридична особа, зареєстрована відповідно до законодавства такої держави, або фізична особа, яка є громадянином такої держави чи постійно проживає (перебуває, зареєстрована) на території такої держави;\n4) юридична особа, яка зареєстрована на території та/або відповідно до законодавства іноземної держави;\n5) фізична особа - підприємець або фізична особа, яка провадить незалежну професійну діяльність, яка не є громадянином України (крім іноземців чи осіб без громадянства, які у складі Збройних Сил України або інших утворених відповідно до законів України військових формувань захищали незалежність, суверенітет та територіальну цілісність України і брали безпосередню участь в антитерористичній операції, забезпеченні її проведення, перебуваючи безпосередньо в районах антитерористичної операції у період її проведення, у здійсненні заходів із забезпечення національної безпеки і оборони, відсічі і стримування збройної агресії Російської Федерації у Донецькій та Луганській областях, забезпеченні їх здійснення, перебуваючи безпосередньо в районах та у період здійснення зазначених заходів, у заходах, необхідних для забезпечення оборони України, захисту безпеки населення та інтересів держави у зв’язку із збройною агресією Російської Федерації проти України);\n6) юридична особа, право вирішального впливу на діяльність якої шляхом реалізації права контролю, володіння, користування або розпорядження всіма активами чи їх часткою, права отримання доходів від її діяльності, права вирішального впливу на формування складу, результати голосування органів управління, а також вчинення правочинів, які дають можливість визначати основні умови господарської діяльності такої юридичної особи, приймати обов’язкові до виконання рішення, що мають вирішальний вплив на діяльність такої юридичної особи, незалежно від формального володіння часткою в її статутному капіталі, належить фізичній особі, яка не є ветераном війни;\n7) юридична особа, прямим або опосередкованим власником часток (акцій) у статутному (акціонерному) капіталі якої є юридична особа, зареєстрована у державах, включених Групою з розробки фінансових заходів боротьби з відмиванням грошей (FATF) до переліку країн, що не співпрацюють у сфері протидії відмиванню доходів, одержаних злочинним шляхом;\n8) юридична особа, до якої застосовано спеціальні економічні або інші обмежувальні заходи (санкції) відповідно до законодавства України, або визнані Україною міжнародні санкції, або яка є пов’язаною особою особи, до якої застосовано такі обмежувальні заходи (санкції);\n9) юридична особа, яка перебуває у процесі припинення, крім перетворення;\n10) фізична особа - підприємець або фізична особа, яка провадить незалежну професійну діяльність, яку позбавлено статусу ветерана війни згідно із законодавством."
    },
    {
      "provision_ref": "art3",
      "section": "3",
      "title": "Стаття 3. Законодавство у сфері ветеранського підприємництва",
      "content": "1. Відносини, пов’язані з ветеранським підприємництвом, регулюються Конституцією України , Цивільним кодексом України , Податковим кодексом України , цим Законом та іншими нормативно-правовими актами України.\n2. Якщо міжнародним договором України, згода на обов’язковість якого надана Верховною Радою України, встановлено інші правила, ніж ті, що передбачені цим Законом, застосовуються правила міжнародного договору."
    },
    {
      "provision_ref": "art4",
      "section": "4",
      "title": "Стаття 4. Спеціальний режим економічної підтримки ветеранського підприємництва",
      "content": "1. Спеціальний режим економічної підтримки ветеранського підприємництва - це правовий режим, встановлений державою та визначений законодавством з метою забезпечення гарантованих економічних стимулів для ветеранського підприємництва.\n2. Спеціальний режим економічної підтримки ветеранського підприємництва передбачає надання суб’єктам ветеранського підприємництва преференційних заходів, зокрема щодо участі в державних та муніципальних програмах підтримки, отримання субсидій, грантів, доступу до пільгових умов кредитування або участі у спеціалізованих тендерних процедурах.\n3. Органи місцевого самоврядування, дотримуючись загальнодержавної політики у сфері ветеранського підприємництва, мають право впроваджувати такий режим на рівні своїх територіальних громад на підставі прийнятих рішень, що відповідають специфіці місцевих потреб."
    },
    {
      "provision_ref": "art5",
      "section": "5",
      "title": "Стаття 5. Набуття статусу суб’єкта ветеранського підприємництва",
      "content": "1. Набуття статусу суб’єкта ветеранського підприємництва відповідно до цього Закону є добровільним.\n2. Відомості щодо осіб із статусом суб’єкта ветеранського підприємництва обліковуються в ЄДРВВ, відповідальним за забезпечення формування і ведення якого є центральний орган виконавчої влади, що забезпечує формування та реалізує державну політику у сфері підтримки та реалізації інтересів ветеранів війни, осіб, які мають особливі заслуги перед Батьківщиною, постраждалих учасників Революції Гідності, членів сімей таких осіб і членів сімей загиблих (померлих) ветеранів війни, членів сімей загиблих (померлих) Захисників і Захисниць України.\n3. Особа набуває статусу суб’єкта ветеранського підприємництва з дня внесення центральним органом виконавчої влади, що забезпечує формування та реалізує державну політику у сфері підтримки та реалізації інтересів ветеранів війни, осіб, які мають особливі заслуги перед Батьківщиною, постраждалих учасників Революції Гідності, членів сімей таких осіб і членів сімей загиблих (померлих) ветеранів війни, членів сімей загиблих (померлих) Захисників і Захисниць України, відомостей про облік такої особи у статусі суб’єкта ветеранського підприємництва до ЄДРВВ та формування витягу разом з унікальним електронним ідентифікатором із застосуванням засобів ЄДРВВ.\n4. Особа втрачає статус суб’єкта ветеранського підприємництва з дня внесення до ЄДРВВ відомостей про позбавлення або припинення такого статусу.\n5. Порядок набуття, позбавлення або припинення статусу суб’єкта ветеранського підприємництва, строки та порядок розгляду відповідних заяв та ведення їх обліку визначаються Кабінетом Міністрів України.\n6. Обмін інформацією між центральним органом виконавчої влади, що забезпечує формування та реалізує державну політику у сфері підтримки та реалізації інтересів ветеранів війни, осіб, які мають особливі заслуги перед Батьківщиною, постраждалих учасників Революції Гідності, членів сімей таких осіб і членів сімей загиблих (померлих) ветеранів війни, членів сімей загиблих (померлих) Захисників і Захисниць України, іншими органами державної влади та органами місцевого самоврядування щодо суб’єктів ветеранського підприємництва здійснюється відповідно до законодавства.\n7. Право на набуття статусу суб’єкта ветеранського підприємництва мають також фізичні та юридичні особи, визначені статтею 2 цього Закону, незалежно від того, створені, засновані, зареєстровані вони до або після набрання чинності цим Законом, якщо вони відповідають критеріям, визначеним статтею 2 цього Закону."
    },
    {
      "provision_ref": "art6",
      "section": "6",
      "title": "Стаття 6. Позбавлення, припинення та поновлення статусу суб’єкта ветеранського підприємництва",
      "content": "1. Центральний орган виконавчої влади, що забезпечує формування та реалізує державну політику у сфері підтримки та реалізації інтересів ветеранів війни, осіб, які мають особливі заслуги перед Батьківщиною, постраждалих учасників Революції Гідності, членів сімей таких осіб і членів сімей загиблих (померлих) ветеранів війни, членів сімей загиблих (померлих) Захисників і Захисниць України, є уповноваженим органом, який приймає рішення про позбавлення або припинення статусу суб’єкта ветеранського підприємництва виключно з таких підстав:\n1) отримання від суб’єкта ветеранського підприємництва заяви про припинення статусу суб’єкта ветеранського підприємництва;\n2) невідповідність суб’єкта ветеранського підприємництва критеріям, визначеним статтею 2 цього Закону, яку виявлено уповноваженим органом на підставі інформації, отриманої від державних органів, органів місцевого самоврядування, з державних реєстрів, баз даних, інформаційних систем, держателями яких є органи державної влади, якщо суб’єкт ветеранського підприємництва не усунув таку невідповідність протягом семи робочих днів з дня направлення уповноваженим органом такому суб’єкту ветеранського підприємництва повідомлення про таку невідповідність згідно з частиною другою цієї статті;\n3) набрання законної сили рішенням суду, яким встановлено факт невідповідності суб’єкта ветеранського підприємництва критеріям, визначеним статтею 2 цього Закону;\n4) виявлення уповноваженим органом факту подання суб’єктом ветеранського підприємництва заяви про набуття статусу суб’єкта ветеранського підприємництва та/або доданих до неї документів, що містили недостовірні відомості;\n5) набрання законної сили рішенням суду, яким встановлено факт подання суб’єктом ветеранського підприємництва заяви про набуття статусу суб’єкта ветеранського підприємництва та/або доданих до неї документів, що містили недостовірні відомості;\n6) вчинення суб’єктом ветеранського підприємництва двох порушень умов та/або вимог щодо надання та/або використання державної підтримки, наданої такому суб’єкту ветеранського підприємництва згідно із цим Законом та/або державними цільовими чи іншими державними програмами, затвердженими відповідно до цього Закону;\n7) отримання уповноваженим органом повідомлення від суб’єкта ветеранського підприємництва про невідповідність такого суб’єкта ветеранського підприємництва критеріям, визначеним статтею 2 цього Закону;\n8) завершення періоду, передбаченого статтею 2 цього Закону, на який набувається статус суб’єкта ветеранського підприємництва;\n9) смерть ветерана війни.\n2. Після позбавлення уповноваженим органом статусу суб’єкта ветеранського підприємництва з підстав, визначених пунктами 2 , 3 , 6 частини першої цієї статті, особа має право звернутися із заявою про отримання (поновлення) статусу суб’єкта ветеранського підприємництва не раніше ніж через один календарний рік з дня прийняття рішення про позбавлення такого статусу в порядку, передбаченому статтею 5 цього Закону.\n3. Порядок прийняття рішень про позбавлення, припинення, поновлення статусу суб’єкта ветеранського підприємництва, строки та порядок оскарження таких рішень визначаються Кабінетом Міністрів України."
    },
    {
      "provision_ref": "art7",
      "section": "7",
      "title": "Стаття 7. Наслідки позбавлення або припинення статусу суб’єкта ветеранського підприємництва",
      "content": "1. З моменту внесення до ЄДРВВ відомостей про позбавлення або припинення статусу суб’єкта ветеранського підприємництва:\n1) суб’єкт ветеранського підприємництва втрачає право на отримання державної підтримки, передбаченої цим Законом та/або згідно з державними цільовими чи іншими програмами, затвердженими відповідно до цього Закону;\n2) припиняється надання суб’єкту ветеранського підприємництва державної підтримки, передбаченої цим Законом та/або згідно з державними цільовими чи іншими програмами, затвердженими відповідно до цього Закону.\n2. Право на отримання державної підтримки, передбаченої цим Законом та/або згідно з державними цільовими чи іншими програмами, затвердженими відповідно та/або на виконання цього Закону, поновлюється з моменту внесення до ЄДРВВ відомостей про поновлення статусу суб’єкта ветеранського підприємництва.\n3. У разі надання фінансової державної підтримки суб’єкту ветеранського підприємництва, пов’язаної з його статусом, після внесення до ЄДРВВ відомостей про позбавлення або припинення статусу суб’єкта ветеранського підприємництва з підстав, визначених пунктами 2-5 частини першої статті 6 цього Закону, виплати у рамках такої фінансової державної підтримки підлягають поверненню.\n4. Порядок повернення фінансової державної підтримки у зв’язку з позбавленням або припиненням статусу суб’єкта ветеранського підприємництва визначається Кабінетом Міністрів України."
    },
    {
      "provision_ref": "art8",
      "section": "8",
      "title": "Стаття 8. Мета, основні завдання та принципи державної політики у сфері розвитку та функціонування ветеранського підприємництва",
      "content": "1. Метою державної політики у сфері розвитку та функціонування ветеранського підприємництва є забезпечення економічної незалежності ветеранів війни шляхом створення можливостей для самореалізації, забезпечення економічних потреб та залучення ветеранської спільноти до сталого економічного розвитку держави.\n2. Основними завданнями державної політики у сфері розвитку та функціонування ветеранського підприємництва є:\n1) створення системи економічних і соціальних стимулів для допомоги суб’єктам ветеранського підприємництва у здійсненні підприємницької діяльності, підвищення рівня їхньої конкурентоспроможності, соціальної активності, досягнення фінансової стабільності;\n2) стимулювання інвестиційної та інноваційної активності суб’єктів ветеранського підприємництва;\n3) сприяння суб’єктам ветеранського підприємництва у провадженні діяльності щодо просування виробленої ними продукції (товарів, робіт, послуг) та результатів інтелектуальної діяльності на внутрішньому і зовнішньому ринках;\n4) досягнення суб’єктами ветеранського підприємництва позитивних економічних та соціальних результатів;\n5) розроблення та реалізація державних програм підтримки, державних цільових програм, регіональних та місцевих цільових програм, програм розвитку, інвестиційних та інноваційних проектів у сфері розвитку та функціонування ветеранського підприємництва.\n3. Принципами державної політики у сфері розвитку та функціонування ветеранського підприємництва є:\n1) ефективність - держава вчасно і швидко виконує зобов’язання з підтримки суб’єктів ветеранського підприємництва відповідно до затверджених державних програм підтримки, державних цільових програм, регіональних та місцевих цільових програм, програм розвитку, забезпечених фінансуванням за рахунок державного та/або місцевого бюджетів;\n2) доступність - забезпечення громадянам рівних можливостей для отримання у зручній формі інформації про ветеранське підприємництво та підтримку суб’єктів ветеранського підприємництва на всій території України;\n3) відкритість - держава забезпечує підтримку суб’єктів ветеранського підприємництва шляхом запровадження певних процедур, які затверджуються після обов’язкового громадського обговорення;\n4) прозорість - держава та органи місцевого самоврядування забезпечують оприлюднення інформації про фактично надану підтримку суб’єктам ветеранського підприємництва на офіційних веб-сайтах центрального органу виконавчої влади, що забезпечує формування та реалізує державну політику у сфері соціального захисту ветеранів війни, осіб, які мають особливі заслуги перед Батьківщиною, постраждалих учасників Революції Гідності, членів сімей таких осіб та членів сімей загиблих (померлих) ветеранів війни, членів сімей загиблих (померлих) Захисників і Захисниць України, та органів місцевого самоврядування;\n5) пріоритизація - держава забезпечує пріоритетні можливості для доступу суб’єктів ветеранського підприємництва, які відповідають вимогам, передбаченим загальнодержавними, регіональними та місцевими програмами розвитку малого і середнього підприємництва, до участі у виконанні таких програм та для отримання фінансової державної підтримки."
    },
    {
      "provision_ref": "art9",
      "section": "9",
      "title": "Стаття 9. Основні напрями державної політики щодо формування конкурентної переваги у сфері розвитку та функціонування ветеранського підприємництва",
      "content": "1. Основними напрямами державної політики щодо формування конкурентної переваги у сфері розвитку та функціонування ветеранського підприємництва є:\n1) запровадження механізмів стимулювання ветеранського підприємництва;\n2) пріоритетне залучення суб’єктів ветеранського підприємництва до вироблення продукції (товарів, робіт, послуг) для державних та регіональних потреб шляхом впровадження зарезервованих контрактів на рівні до 5 відсотків відповідних бюджетних програм;\n3) забезпечення державної підтримки суб’єктів ветеранського підприємництва шляхом запровадження державних програм кредитування, часткової компенсації відсоткових ставок за кредитами, надання гарантій на забезпечення виконання зобов’язань за кредитами, надання поворотної та безповоротної фінансової допомоги, надання державної підтримки для відновлення та стабілізації ветеранського підприємництва;\n4) надання права суб’єктам ветеранського підприємництва на отримання без проведення аукціону в оренду державного та комунального майна, що не міститься в Переліку першого типу, для здійснення підприємницької діяльності;\n5) організація навчання ветеранів війни та демобілізованих осіб з метою сприяння заснуванню і розвитку ветеранського підприємництва;\n6) сприяння спрощенню дозвільних процедур та процедур здійснення державного нагляду (контролю), отримання документів дозвільного характеру для суб’єктів ветеранського підприємництва та скорочення строку проведення таких процедур;\n7) впровадження механізмів сприяння суб’єктам ветеранського підприємництва та їх стимулювання до використання у виробництві новітніх технологій та інновацій;\n8) забезпечення підтримки суб’єктів ветеранського підприємництва у просуванні виробленої ними продукції (товарів, робіт, послуг), результатів інтелектуальної діяльності на зовнішні ринки;\n9) залучення міжнародних фінансових організацій до підготовки та реалізації інвестиційних проектів суб’єктів ветеранського підприємництва;\n10) надання суб’єктам ветеранського підприємництва пріоритетної підтримки для здійснення господарської діяльності на новітніх ринках вироблення продукції (товарів, робіт, послуг) у порядку, передбаченому Кабінетом Міністрів України;\n11) вивчення ефективності впроваджених заходів підтримки ветеранського підприємництва для прийняття рішення про зміну таких заходів або впровадження нових заходів підтримки, враховуючи економічну ситуацію та розвиток галузей економіки;\n12) забезпечення створення умов для розвитку підприємницької діяльності суб’єктів ветеранського підприємництва в межах індустріальних парків та технопарків, а саме:\nвстановлення квот на розміщення суб’єктів ветеранського підприємництва на територіях індустріальних парків та технопарків;\nнадання субсидій, грантів або компенсацій з державного та/або місцевого бюджетів на оплату оренди приміщень, комунальних послуг та інших витрат, пов’язаних із підприємницькою діяльністю суб’єктів ветеранського підприємництва в межах індустріальних парків та технопарків;\nзапровадження грантових програм для суб’єктів ветеранського підприємництва з метою підтримки інноваційних проектів, у тому числі на придбання обладнання, впровадження новітніх технологій, проведення наукових досліджень та розробок;\nнадання консультаційної підтримки суб’єктам ветеранського підприємництва щодо умов вступу до індустріальних парків та технопарків."
    },
    {
      "provision_ref": "art10",
      "section": "10",
      "title": "Стаття 10. Органи, що забезпечують розвиток та функціонування ветеранського підприємництва",
      "content": "1. Формування та реалізацію державної політики у сфері розвитку та функціонування ветеранського підприємництва забезпечують у межах своїх повноважень Кабінет Міністрів України, центральний орган виконавчої влади, що забезпечує формування та реалізує державну політику у сфері підтримки та реалізації інтересів ветеранів війни, осіб, які мають особливі заслуги перед Батьківщиною, постраждалих учасників Революції Гідності, членів сімей таких осіб і членів сімей загиблих (померлих) ветеранів війни, членів сімей загиблих (померлих) Захисників і Захисниць України, центральний орган виконавчої влади, що забезпечує формування та реалізує державну політику економічного, соціального розвитку і торгівлі, державну цінову політику, державну політику у сфері технічного регулювання, стандартизації, метрології та метрологічної діяльності, управління об’єктами державної власності, реалізації майна (майнових прав, інших активів) або прав на нього на конкурентних засадах у формі аукціонів, зокрема електронних, та здійснення контролю за її реалізацією, інтелектуальної власності, публічних закупівель, а також державного замовлення на підготовку фахівців, наукових, науково-педагогічних та робітничих кадрів, підвищення кваліфікації та перепідготовку кадрів; державну інвестиційну політику, державну інноваційну політику в реальному секторі економіки, державну зовнішньоекономічну політику, державну політику у сфері розвитку підприємництва, публічно-приватного партнерства; державну політику у сфері праці, зайнятості населення, трудової міграції, трудових відносин, соціального діалогу; у сфері державного матеріального резерву, державного експортного контролю; у сфері захисту прав споживачів, державної політики з контролю за цінами, державної регуляторної політики та державної політики з питань ліцензування, дозвільної системи, нагляду (контролю) у сфері господарської діяльності; у сфері організації та контролю за виготовленням цінних паперів, документів суворої звітності; у сфері промислової безпеки, охорони праці, гігієни праці, поводження з вибуховими матеріалами, здійснення державного гірничого нагляду, здійснення державного нагляду та контролю за додержанням вимог законодавства про працю та зайнятість населення; формування та реалізацію державної політики з питань залучення міжнародної технічної допомоги в частині виконання вимог абзацу четвертого частини другої статті 6 та абзацу третього частини четвертої статті 14 Закону України \"Про запобігання корупції\"; інші центральні органи виконавчої влади, Верховна Рада Автономної Республіки Крим та Рада міністрів Автономної Республіки Крим, місцеві державні адміністрації, органи місцевого самоврядування.\n2. Головним органом у системі центральних органів виконавчої влади з формування та реалізації державної політики у сфері розвитку та функціонування ветеранського підприємництва є центральний орган виконавчої влади, що забезпечує формування та реалізує державну політику у сфері підтримки та реалізації інтересів ветеранів війни, осіб, які мають особливі заслуги перед Батьківщиною, постраждалих учасників Революції Гідності, членів сімей таких осіб і членів сімей загиблих (померлих) ветеранів війни, членів сімей загиблих (померлих) Захисників і Захисниць України.\n3. Забезпечують реалізацію державної підтримки суб’єктів ветеранського підприємництва центральний орган виконавчої влади, що забезпечує формування та реалізує державну політику у сфері підтримки та реалізації інтересів ветеранів війни, осіб, які мають особливі заслуги перед Батьківщиною, постраждалих учасників Революції Гідності, членів сімей таких осіб і членів сімей загиблих (померлих) ветеранів війни, членів сімей загиблих (померлих) Захисників і Захисниць України, центральний орган виконавчої влади, що забезпечує формування та реалізує державну політику економічного, соціального розвитку і торгівлі, державну цінову політику, державну політику у сфері технічного регулювання, стандартизації, метрології та метрологічної діяльності, управління об’єктами державної власності, реалізації майна (майнових прав, інших активів) або прав на нього на конкурентних засадах у формі аукціонів, зокрема електронних, та здійснення контролю за її реалізацією, інтелектуальної власності, публічних закупівель, а також державного замовлення на підготовку фахівців, наукових, науково-педагогічних та робітничих кадрів, підвищення кваліфікації та перепідготовку кадрів; державну інвестиційну політику, державну інноваційну політику в реальному секторі економіки, державну зовнішньоекономічну політику, державну політику у сфері розвитку підприємництва, публічно-приватного партнерства; державну політику у сфері праці, зайнятості населення, трудової міграції, трудових відносин, соціального діалогу; у сфері державного матеріального резерву, державного експортного контролю; у сфері захисту прав споживачів, державної політики з контролю за цінами, державної регуляторної політики та державної політики з питань ліцензування, дозвільної системи, нагляду (контролю) у сфері господарської діяльності; у сфері організації та контролю за виготовленням цінних паперів, документів суворої звітності; у сфері промислової безпеки, охорони праці, гігієни праці, поводження з вибуховими матеріалами, здійснення державного гірничого нагляду, здійснення державного нагляду та контролю за додержанням вимог законодавства про працю та зайнятість населення; формування та реалізацію державної політики з питань залучення міжнародної технічної допомоги в частині виконання вимог абзацу четвертого частини другої статті 6 та абзацу третього частини четвертої статті 14 Закону України \"Про запобігання корупції\"; інші центральні органи виконавчої влади, Рада міністрів Автономної Республіки Крим, місцеві державні адміністрації, органи місцевого самоврядування."
    },
    {
      "provision_ref": "art11",
      "section": "11",
      "title": "Стаття 11. Консультативні, дорадчі, інші допоміжні органи, що забезпечують розвиток та функціонування ветеранського підприємництва",
      "content": "1. З метою вироблення стратегії та напрямів її провадження у сфері розвитку та функціонування ветеранського підприємництва органи виконавчої влади, органи місцевого самоврядування утворюють на громадських засадах консультативні, дорадчі, інші допоміжні органи.\n2. Утворення консультативних, дорадчих, інших допоміжних органів у сфері розвитку та функціонування ветеранського підприємництва, їхні повноваження, основні напрями і форми діяльності визначаються рішенням відповідного органу виконавчої влади, органу місцевого самоврядування.\n3. Інформація про рішення органів виконавчої влади, органів місцевого самоврядування про утворення консультативних, дорадчих, інших допоміжних органів у сфері розвитку та функціонування ветеранського підприємництва підлягає опублікуванню у медіа, а також розміщенню на офіційних веб-сайтах відповідних органів."
    },
    {
      "provision_ref": "art12",
      "section": "12",
      "title": "Стаття 12. Умови надання державної підтримки суб’єктам ветеранського підприємництва",
      "content": "1. Державна підтримка надається суб’єктам ветеранського підприємництва за умови їх відповідності критеріям, визначеним статтею 2 цього Закону.\n2. Державна підтримка суб’єктів ветеранського підприємництва передбачає формування державних програм підтримки, державних цільових, регіональних та місцевих цільових програм, програм розвитку, в яких визначаються умови та механізми такої підтримки.\n3. Програми державної підтримки, державні цільові програми розробляє та впроваджує центральний орган виконавчої влади, що забезпечує формування та реалізує державну політику у сфері підтримки та реалізації інтересів ветеранів війни, осіб, які мають особливі заслуги перед Батьківщиною, постраждалих учасників Революції Гідності, членів сімей таких осіб і членів сімей загиблих (померлих) ветеранів війни, членів сімей загиблих (померлих) Захисників і Захисниць України, із залученням інших центральних органів виконавчої влади та громадських організацій, що представляють інтереси суб’єктів ветеранського підприємництва.\n4. Державні програми підтримки затверджує Кабінет Міністрів України у встановленому законом порядку.\n5. Регіональні та місцеві цільові програми, програми розвитку, інші програми у сфері розвитку та функціонування ветеранського підприємництва розробляються та реалізуються з урахуванням чинних державних програм підтримки, державних цільових програм.\n6. Регіональні та місцеві цільові програми, програми розвитку, інші програми, що стосуються сфери розвитку та функціонування ветеранського підприємництва, приводяться у відповідність із державними програмами підтримки, державними цільовими програмами, що запроваджуватимуться для реалізації цього Закону, якщо вони перебуватимуть на стадії реалізації (впровадження, дії) на день початку реалізації (впровадження, дії) таких державних програм."
    },
    {
      "provision_ref": "art13",
      "section": "13",
      "title": "Стаття 13. Припинення надання державної підтримки суб’єктам ветеранського підприємництва",
      "content": "1. Надання державної підтримки суб’єкту ветеранського підприємництва відповідно до цього Закону припиняється у разі наявності одного з таких випадків:\n1) у разі втрати суб’єктом господарювання статусу суб’єкта ветеранського підприємництва;\n2) якщо до суб’єкта ветеранського підприємництва застосовано судові процедури банкрутства (неплатоспроможності), передбачені Кодексом України з процедур банкрутства , або такий суб’єкт господарювання перебуває на стадії ліквідації;\n3) якщо суб’єкт ветеранського підприємництва отримав державну підтримку з порушенням умов її надання або умов щодо цільового використання бюджетних коштів та його вина доведена у встановленому законодавством порядку."
    },
    {
      "provision_ref": "art14",
      "section": "14",
      "title": "Стаття 14. Гарантії державної підтримки суб’єктів ветеранського підприємництва",
      "content": "1. Держава гарантує дотримання і захист майнових та інших прав і законних інтересів суб’єктів ветеранського підприємництва.\n2. Права та пільги для суб’єктів ветеранського підприємництва, встановлені законодавством України, не можуть бути скасовані протягом дії цього Закону.\n3. Органи державної влади та органи місцевого самоврядування здійснюють контроль за діяльністю суб’єктів ветеранського підприємництва у випадках, передбачених законом.\n4. Незаконне втручання органів державної влади або органів місцевого самоврядування, їх посадових осіб у господарську діяльність суб’єктів ветеранського підприємництва заборонено. Збитки, заподіяні суб’єкту ветеранського підприємництва неправомірним втручанням в його діяльність, підлягають відшкодуванню відповідно до закону."
    },
    {
      "provision_ref": "art15",
      "section": "15",
      "title": "Стаття 15. Види державної підтримки суб’єктів ветеранського підприємництва",
      "content": "1. Державна підтримка суб’єктів ветеранського підприємництва та об’єктів інфраструктури підтримки ветеранського підприємництва включає фінансову, інформаційну, консультаційну та просвітницьку підтримку, у тому числі підтримку у сфері інновацій, науки і промислового виробництва, підтримку суб’єктів ветеранського підприємництва, що провадять експортну діяльність, підтримку у сфері підготовки, перепідготовки і підвищення кваліфікації управлінських кадрів та кадрів для ведення підприємницької діяльності.\n2. Верховна Рада Автономної Республіки Крим та органи місцевого самоврядування мають право надавати, крім визначених частиною першою цієї статті видів державної підтримки, інші види підтримки за рахунок коштів місцевих бюджетів та інших джерел, не заборонених законодавством."
    },
    {
      "provision_ref": "art16",
      "section": "16",
      "title": "Стаття 16. Фінансова державна підтримка суб’єктів ветеранського підприємництва",
      "content": "1. Надання фінансової державної підтримки суб’єктам ветеранського підприємництва здійснюється центральним органом виконавчої влади, що забезпечує формування та реалізує державну політику у сфері підтримки та реалізації інтересів ветеранів війни, осіб, які мають особливі заслуги перед Батьківщиною, постраждалих учасників Революції Гідності, членів сімей таких осіб і членів сімей загиблих (померлих) ветеранів війни, членів сімей загиблих (померлих) Захисників і Захисниць України, через бюджетну установу \"Український ветеранський фонд\" та іншими органами виконавчої влади, Верховною Радою Автономної Республіки Крим, органами місцевого самоврядування, Українським фондом підтримки підприємництва, загальнодержавними, регіональними, місцевими фондами підтримки підприємництва та іншими підприємствами, установами та організаціями.\n2. Обсяг фінансової державної підтримки суб’єктів ветеранського підприємництва загальнодержавними, регіональними та місцевими фондами підтримки підприємництва повинен становити не менше ніж 10 відсотків бюджету програм підтримки підприємництва на поточний рік.\n3. Фінансова державна підтримка надається за рахунок державного, місцевого бюджетів та з інших не заборонених законодавством джерел.\n4. Основними видами фінансової державної підтримки є:\n1) надання фінансової підтримки, грантів, іншого виду фінансування, зокрема на безоплатній та безповоротній основі, для реалізації проектів суб’єктами ветеранського підприємництва;\n2) надання кредитів для започаткування і ведення підприємницької діяльності суб’єктами ветеранського підприємництва;\n3) компенсація відсоткових ставок за кредитами, що надаються для реалізації проектів суб’єктів ветеранського підприємництва;\n4) компенсація лізингових, факторингових платежів та платежів за користування гарантіями;\n5) надання гарантії за кредитами суб’єктів ветеранського підприємництва;\n6) підтримка впровадження енергозберігаючих та екологічно чистих технологій;\n7) інші види не забороненої законодавством державної підтримки."
    },
    {
      "provision_ref": "art17",
      "section": "17",
      "title": "Стаття 17. Інформаційна, консультаційна та просвітницька підтримка суб’єктів ветеранського підприємництва",
      "content": "1. Органи виконавчої влади, Верховна Рада Автономної Республіки Крим, органи місцевого самоврядування в межах повноважень сприяють у наданні суб’єктам ветеранського підприємництва інформаційної, консультаційної та просвітницької підтримки, необхідної для забезпечення розвитку ветеранського підприємництва, відповідно до законодавства.\n2. З метою інформування суб’єктів ветеранського підприємництва щодо чинних державних програм підтримки, державних цільових, регіональних та місцевих цільових програм, а також заходів з підтримки суб’єктів ветеранського підприємництва, що здійснюються юридичними особами приватного права та фізичними особами, сприяння залученню інвестицій, поширенню інформації про суб’єктів ветеранського підприємництва та вироблену ними продукцію (товари, роботи, послуги) та надання іншої інформаційної, консультаційної та просвітницької підтримки центральний орган виконавчої влади, що забезпечує формування та реалізує державну політику у сфері підтримки та реалізації інтересів ветеранів війни, осіб, які мають особливі заслуги перед Батьківщиною, постраждалих учасників Революції Гідності, членів сімей таких осіб і членів сімей загиблих (померлих) ветеранів війни, членів сімей загиблих (померлих) Захисників і Захисниць України, у взаємодії з центральним органом виконавчої влади, що забезпечує формування та реалізацію державної політики у сфері цифрової економіки, а також іншими державними органами і органами місцевого самоврядування забезпечує створення, функціонування та розвиток Єдиного державного веб-порталу у сфері розвитку та функціонування ветеранського підприємництва (далі - Єдиний веб-портал).\n3. Завданнями інформаційної, консультаційної та просвітницької підтримки суб’єктів ветеранського підприємництва, у тому числі через Єдиний веб-портал, є:\n1) інформування суб’єктів ветеранського підприємництва щодо чинних державних програм підтримки, державних цільових програм, регіональних та місцевих цільових програм, а також заходів з підтримки суб’єктів ветеранського підприємництва, що здійснюються юридичними особами приватного права та фізичними особами, у тому числі в розрізі територіальних громад;\n2) допомога у залученні інвестицій шляхом створення можливостей для розміщення інвестиційних пропозицій суб’єктами ветеранського підприємництва та сприяння їх поширенню;\n3) сприяння поширенню інформації про суб’єктів ветеранського підприємництва, їхні діяльність та потреби;\n4) сприяння поширенню просвітницьких продуктів та іншої інформації з питань здійснення підприємницької діяльності;\n5) спрощення доступу до інформації в режимі реального часу.\n4. Для створення, наповнення та забезпечення функціонування Єдиного веб-порталу центральний орган виконавчої влади, що забезпечує формування та реалізує державну політику у сфері підтримки та реалізації інтересів ветеранів війни, осіб, які мають особливі заслуги перед Батьківщиною, постраждалих учасників Революції Гідності, членів сімей таких осіб і членів сімей загиблих (померлих) ветеранів війни, членів сімей загиблих (померлих) Захисників і Захисниць України, та центральний орган виконавчої влади, що забезпечує формування та реалізацію державної політики у сфері цифрової економіки, взаємодіють з іншими органами виконавчої влади, органами місцевого самоврядування, закладами освіти, громадськими організаціями та іншими юридичними і фізичними особами.\n5. Засади та порядок функціонування Єдиного веб-порталу визначаються у порядку , встановленому Кабінетом Міністрів України.\n6. Фінансування робіт з розроблення Єдиного веб-порталу здійснюється за рахунок бюджетних коштів, міжнародної технічної та/або поворотної чи безповоротної фінансової допомоги міжнародних організацій, інших не заборонених законодавством джерел.\n7. Інформаційна, консультаційна та просвітницька підтримка суб’єктів ветеранського підприємництва здійснюється також шляхом створення об’єктів інфраструктури підтримки ветеранського підприємництва, які надають консультаційні послуги суб’єктам ветеранського підприємництва, та забезпечення їхньої діяльності, організації проведення інформаційно-просвітницьких заходів (форуми, тренінги, майстер-класи, семінари, вебінари та інші публічні заходи) з питань провадження підприємницької діяльності.\n8. Центральні органи виконавчої влади, Верховна Рада Автономної Республіки Крим, органи місцевого самоврядування при розробленні державних або місцевих програм розвитку включають у них інформаційну, консультаційну і просвітницьку підтримку суб’єктів ветеранського підприємництва."
    },
    {
      "provision_ref": "art18",
      "section": "18",
      "title": "Стаття 18. Державна підтримка суб’єктів ветеранського підприємництва у сфері інновацій, науки і промислового виробництва та провадження експортної діяльності",
      "content": "1. Органи виконавчої влади, Верховна Рада Автономної Республіки Крим, органи місцевого самоврядування в межах повноважень сприяють у наданні суб’єктам ветеранського підприємництва підтримки у сфері інновацій, науки і промислового виробництва та провадженні експортної діяльності відповідно до законодавства."
    },
    {
      "provision_ref": "art19",
      "section": "19",
      "title": "Стаття 19. Державна підтримка суб’єктів ветеранського підприємництва у сфері підготовки, перепідготовки і підвищення кваліфікації управлінських кадрів та кадрів для ведення підприємницької діяльності",
      "content": "1. Державна підтримка суб’єктів ветеранського підприємництва у сфері підготовки, перепідготовки і підвищення кваліфікації управлінських кадрів та кадрів для ведення підприємницької діяльності здійснюється шляхом:\n1) розроблення, актуалізації та виконання освітніх програм, спрямованих на підготовку, перепідготовку і підвищення рівня кваліфікації кадрів для суб’єктів ветеранського підприємництва на основі державних освітніх стандартів;\n2) надання навчально-методологічної, науково-методичної допомоги суб’єктам ветеранського підприємництва;\n3) сприяння участі у програмах обміну міжнародним досвідом з метою впровадження передових технологій та підвищення рівня кваліфікації кадрів суб’єктів ветеранського підприємництва."
    },
    {
      "provision_ref": "art20",
      "section": "20",
      "title": "Стаття 20. Міжнародне економічне співробітництво та інтеграція у сфері розвитку та функціонування ветеранського підприємництва",
      "content": "1. Держава забезпечує розвиток міжнародного економічного співробітництва та інтеграції у сфері розвитку та функціонування ветеранського підприємництва, а також захист прав, інтересів і майна суб’єктів ветеранського підприємництва та їхніх іноземних партнерів у процесі здійснення такого співробітництва.\n2. Захист суб’єктів ветеранського підприємництва та їхніх іноземних партнерів у процесі здійснення міжнародного економічного співробітництва та інтеграції забезпечується законодавством України, а також міжнародними договорами України, згода на обов’язковість яких надана Верховною Радою України.\n1. Цей Закон набирає чинності через шість місяців з дня його опублікування, крім пункту 3 цього розділу, який набирає чинності з дня, наступного за днем опублікування цього Закону.\n2. Внести зміни до таких законів України:\n1) статтю 30 Закону України \"Про охорону прав на промислові зразки\" (Відомості Верховної Ради України, 1994 р., № 7, ст. 34 із наступними змінами) доповнити частиною такого змісту:\n\"Збори за дії, пов’язані з охороною прав на промислові зразки, заявниками або власниками яких є суб’єкти ветеранського підприємництва, сплачуються за пільговими ставками, розмір яких встановлюється Кабінетом Міністрів України\";\n2) статтю 23 Закону України \"Про охорону прав на знаки для товарів і послуг\" (Відомості Верховної Ради України, 1994 р., № 7, ст. 36 із наступними змінами) після частини третьої доповнити новою частиною такого змісту:\n\"Збори за дії, пов’язані з охороною прав на торговельні марки, заявниками або власниками яких є суб’єкти ветеранського підприємництва, сплачуються за пільговими ставками, розмір яких встановлюється Кабінетом Міністрів України\".\nУ зв’язку з цим частини четверту і п’яту вважати відповідно частинами п’ятою і шостою;\n3) у Законі України \"Про місцеве самоврядування в Україні\" (Відомості Верховної Ради України, 1997 р., № 24, ст. 170 із наступними змінами):\nа) пункт 22 частини першої статті 26 після слів \"цільових програм\" доповнити словами \"підтримки суб’єктів ветеранського підприємництва та\";\nб) у пункті \"а\" статті 27:\nпідпункт 1 після слів \"цільових програм\" доповнити словами \"підтримки суб’єктів ветеранського підприємництва та\";\nдоповнити підпунктом 2 -4 такого змісту:\n\"2 -4 ) розроблення місцевих програм фінансової підтримки суб’єктів ветеранського підприємництва та обов’язкове залучення суб’єктів ветеранського підприємництва до реалізації таких місцевих програм\";\nв) пункт 9 частини четвертої статті 42 після слів \"цільових програм\" доповнити словами \"підтримки суб’єктів ветеранського підприємництва та\";\nг) у частині четвертій статті 47 слова \"культурного розвитку, місцевого бюджету\" замінити словами \"культурного розвитку, місцевих програм фінансової підтримки суб’єктів ветеранського підприємництва, місцевого бюджету\";\nґ) пункт 1 частини другої статті 52 після слів \"цільових програм\" доповнити словами \"підтримки суб’єктів ветеранського підприємництва та\";\n4) статтю 23 Закону України \"Про охорону прав на компонування напівпровідникових виробів\" (Відомості Верховної Ради України, 1998 р., № 8, ст. 28 із наступними змінами) після частини третьої доповнити новою частиною такого змісту:\n\"Збори за дії, пов’язані з охороною прав на компонування напівпровідникових виробів, заявниками або власниками яких є суб’єкти ветеранського підприємництва, сплачуються за пільговими ставками, розмір яких встановлюється Кабінетом Міністрів України\".\nУ зв’язку з цим частини четверту і п’яту вважати відповідно частинами п’ятою і шостою;\n5) статтю 26 Закону України \"Про правову охорону географічних зазначень\" (Відомості Верховної Ради України, 1999 р., № 32, ст. 267 із наступними змінами) після частини третьої доповнити новою частиною такого змісту:\n\"Збори за дії, пов’язані з охороною прав на географічні зазначення, заявниками яких є суб’єкти ветеранського підприємництва, сплачуються за пільговими ставками, розмір яких встановлюється Кабінетом Міністрів України\".\nУ зв’язку з цим частини четверту і п’яту вважати відповідно частинами п’ятою і шостою;\n6) статтю 36 Закону України \"Про охорону прав на винаходи і корисні моделі\" (Відомості Верховної Ради України, 2000 р., № 37, ст. 307 із наступними змінами) після частини третьої доповнити новою частиною такого змісту:\n\"Збори за дії, пов’язані з охороною прав на винаходи і корисні моделі, заявниками або власниками яких є суб’єкти ветеранського підприємництва, сплачуються за пільговими ставками, розмір яких встановлюється Кабінетом Міністрів України\".\nУ зв’язку з цим частини четверту і п’яту вважати відповідно частинами п’ятою і шостою;\n7) розділ \" Прикінцеві та перехідні положення \" Закону України \"Про оренду державного та комунального майна\" (Відомості Верховної Ради України, 2020 р., № 4, ст. 25 із наступними змінами) доповнити пунктом 6 -4 такого змісту:\n\"6 -4 . На період дії воєнного стану, введеного Указом Президента України від 24 лютого 2022 року № 64/2022 \"Про введення воєнного стану в Україні\", затвердженим Законом України \"Про затвердження Указу Президента України \"Про введення воєнного стану в Україні\" від 24 лютого 2022 року № 2102-IX , а також протягом двох років з дня його припинення або скасування договори оренди державного та комунального майна, укладені з учасниками бойових дій, які отримали статус учасника бойових дій починаючи з 2014 року, що завершуються під час дії правового режиму воєнного стану, підлягають автоматичному продовженню без проведення аукціону\".\n3. Кабінету Міністрів України:\n1) протягом трьох місяців з дня, наступного за днем опублікування цього Закону:\nприйняти нормативно-правові акти, необхідні для реалізації положень цього Закону;\nпривести свої нормативно-правові акти у відповідність із цим Законом;\nзабезпечити приведення міністерствами та іншими центральними органами виконавчої влади їх нормативно-правових актів у відповідність із цим Законом;\n2) протягом шести місяців з дня, наступного за днем опублікування цього Закону:\nрозробити та затвердити державну цільову програму з підтримки ветеранського підприємництва на 2026-2028 роки;\nпередбачити у встановленому порядку під час підготовки проекту закону України про Державний бюджет України фінансування державної цільової програми з підтримки ветеранського підприємництва на 2026-2028 роки;\nвстановити пільги із сплати зборів за дії, пов’язані з охороною прав на об’єкти інтелектуальної власності, заявниками (власниками) яких є суб’єкти ветеранського підприємництва;\nпоінформувати Верховну Раду України про стан виконання цього Закону.\nВ. ЗЕЛЕНСЬКИЙ"
    }
  ],
  "definitions": []
}