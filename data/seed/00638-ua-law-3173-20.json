{
  "id": "ua-law-3173-20",
  "type": "statute",
  "title": "Закон України (3173-20)",
  "title_en": "",
  "short_name": "3173-20",
  "status": "in_force",
  "issued_date": "2023-06-29",
  "url": "https://zakon.rada.gov.ua/laws/show/3173-20",
  "description": "Official legislative act of Ukraine ingested from the Verkhovna Rada legal portal.",
  "provisions": [
    {
      "provision_ref": "art0",
      "section": "0",
      "title": "Стаття 0. Текст документа",
      "content": "ЗАКОН УКРАЇНИ\n\nПро внесення змін до Податкового кодексу України та інших законів України у зв’язку із запровадженням електронної простежуваності обігу алкогольних напоїв, тютюнових виробів та рідин, що використовуються в електронних сигаретах\n\n(Відомості Верховної Ради (ВВР), 2023, № 79, ст.283)\n\n{Із змінами, внесеними згідно із Законами\n\n№ 3817-IX від 18.06.2024 , ВВР, 2024, №№ 42-45, ст.259\n\n№ 4698-IX від 03.12.2025 }\n\nВерховна Рада України постановляє:\n\nI. Внести до Податкового кодексу України (Відомості Верховної Ради України, 2011 р., №№ 13-17, ст. 112) такі зміни:\n\n1. У пункті 14.1 статті 14:\n\nдоповнити підпунктами 14.1.4 -1 -14.1.4 -6 такого змісту:\n\n\"14.1.4 -1 . електронна марка акцизного податку - сукупність даних, що складається з унікального ідентифікатора та інших даних Електронної системи обігу алкогольних напоїв, тютюнових виробів та рідин, що використовуються в електронних сигаретах, яка дає змогу ідентифікувати кожну одиницю товару (продукції), що підлягає маркуванню, на всіх етапах переміщення товару (продукції);\n\n14.1.4 -2 . підроблена електронна марка акцизного податку - графічний елемент, який своїм виглядом імітує графічний елемент електронної марки акцизного податку та інформація про який відсутня в Електронній системі обігу алкогольних напоїв, тютюнових виробів та рідин, що використовуються в електронних сигаретах, або графічний елемент електронної марки акцизного податку, нанесений на товар (продукцію), що підлягає маркуванню, повторно (крім повторного нанесення графічного елемента електронної марки акцизного податку на товар (продукцію), що підлягає маркуванню, виробником/імпортером після усунення виявлених недоліків відповідно до пункту 234.7 статті 234 цього Кодексу);\n\n14.1.4 -3 . унікальний ідентифікатор - унікальний літерно-цифровий код, що складається з серійного номера електронної марки акцизного податку та інших даних, формується за допомогою програмних засобів Електронної системи обігу алкогольних напоїв, тютюнових виробів та рідин, що використовуються в електронних сигаретах, та дає змогу ідентифікувати кожну окрему одиницю товару (продукції), що підлягає маркуванню;\n\n14.1.4 -4 . унікальний груповий ідентифікатор - унікальний ідентифікатор, що містить інформацію про одиничні унікальні ідентифікатори, дозволяє ідентифікувати групу товарів (продукції), що підлягають маркуванню;\n\n14.1.4 -5 . графічний елемент електронної марки акцизного податку - відображення унікального ідентифікатора електронної марки акцизного податку у вигляді Датаматрікс коду (DataMatrix), що нанесений на фізичний носій або безпосередньо на пачку (одиничну упаковку) тютюнового виробу або пляшку (одиничну упаковку) алкогольного напою, або ємність (одиничну упаковку) з рідиною, що використовується в електронних сигаретах, який забезпечує можливість ідентифікувати кожну одиницю товару (продукції), що підлягає маркуванню, на всіх етапах переміщення такого товару (продукції) та отримати інформацію про такий товар (продукцію), що міститься в Електронній системі обігу алкогольних напоїв, тютюнових виробів та рідин, що використовуються в електронних сигаретах. Разом з графічним елементом електронної марки акцизного податку забезпечується нанесення елементів, придатних для читання людиною у форматі перших дванадцяти символів унікального ідентифікатора;\n\n14.1.4 -6 . серійний номер електронної марки акцизного податку - послідовність літер і цифр, що генеруються в автоматичному режимі програмними засобами Електронної системи обігу алкогольних напоїв, тютюнових виробів та рідин, що використовуються в електронних сигаретах, на дату формування замовлення на формування електронної марки акцизного податку\";\n\nв абзаці п’ятому підпункту 14.1.6 слова \"марками акцизного податку\" виключити;\n\nпідпункт 14.1.107 виключити;\n\nпідпункт 14.1.109 викласти в такій редакції:\n\n\"14.1.109. маркування алкогольних напоїв, тютюнових виробів та рідин, що використовуються в електронних сигаретах, - нанесення графічного елемента електронної марки акцизного податку та елементів, придатних для читання людиною у форматі перших дванадцяти символів унікального ідентифікатора, на кожну окрему пачку (одиничну упаковку) тютюнового виробу або пляшку (одиничну упаковку) алкогольного напою, або ємність (одиничну упаковку) з рідиною, що використовується в електронних сигаретах, у визначеному Законом України \"Про державне регулювання виробництва і обігу спирту етилового, спиртових дистилятів, алкогольних напоїв, тютюнових виробів, рідин, що використовуються в електронних сигаретах, та пального\" порядку\";\n\nпідпункт 14.1.148 виключити;\n\nу підпункті 14.1.190 слова \"покупець марок акцизного податку\" замінити словами \"замовник електронних марок акцизного податку\";\n\nпідпункт 14.1.198 виключити;\n\nпідпункт 14.1.252 викласти в такій редакції:\n\n\"14.1.252 . тютюнові вироби - сигарети з фільтром або без фільтру, цигарки, сигари, сигарили, а також люльковий, нюхальний, смоктальний, жувальний тютюн, махорка та інші вироби з тютюну чи його замінників для куріння, нюхання, смоктання, жування чи вдихання без горіння шляхом нагрівання\";\n\nдоповнити підпунктом 14.1.285 такого змісту:\n\n\"14.1.285. Терміни \"Електронна система обігу алкогольних напоїв, тютюнових виробів та рідин, що використовуються в електронних сигаретах\", \"акцизний електронний документ\", \"економічний оператор\", \"об’єкт економічного оператора\", \"електронна простежуваність обігу алкогольних напоїв, тютюнових виробів та рідин, що використовуються в електронних сигаретах\", \"пристрій сканування\" для цілей цього Кодексу вживаються у значеннях, наведених у Законі України \"Про державне регулювання виробництва і обігу спирту етилового, спиртових дистилятів, алкогольних напоїв, тютюнових виробів, рідин, що використовуються в електронних сигаретах, та пального\".\n\n2. У пункті 19 -1 .1 статті 19 -1 :\n\nдоповнити підпунктом 19 -1 .1.14 -1 такого змісту:\n\n\"19 -1 .1.14 -1 . здійснюють у межах компетенції контроль у сфері виконання суб’єктами господарювання вимог щодо забезпечення електронної простежуваності обігу алкогольних напоїв, тютюнових виробів та рідин, що використовуються в електронних сигаретах\";\n\nпідпункт 19 -1 .1.18 викласти в такій редакції:\n\n\"19 -1 .1.18. організовують роботу, пов’язану з обліком та здійсненням контролю:\n\nза обігом алкогольних напоїв, тютюнових виробів та рідин, що використовуються в електронних сигаретах, з використанням даних Електронної системи обігу алкогольних напоїв, тютюнових виробів та рідин, що використовуються в електронних сигаретах;\n\nза повнотою та своєчасністю сплати акцизного податку по операціях з ввезення на митну територію України, виробництва та реалізації на митній території України товарів (продукції), що підлягають маркуванню;\n\nза дотриманням інших вимог цього Кодексу та Закону України \"Про державне регулювання виробництва і обігу спирту етилового, спиртових дистилятів, алкогольних напоїв, тютюнових виробів, рідин, що використовуються в електронних сигаретах, та пального\" при здійсненні обігу алкогольних напоїв, тютюнових виробів та рідин, що використовуються в електронних сигаретах\".\n\n3. Пункт 42 -1 .2 статті 42 -1 доповнити абзацом двадцять восьмим такого змісту:\n\n\"доступу платників податків до Електронної системи обігу алкогольних напоїв, тютюнових виробів та рідин, що використовуються в електронних сигаретах\".\n\n4. Пункт 54.2 статті 54 доповнити абзацами другим і третім такого змісту:\n\n\"Грошове зобов’язання щодо суми податкових зобов’язань з акцизного податку за сформовані унікальні ідентифікатори вважається узгодженим з дня отримання унікальних ідентифікаторів економічним оператором - платником акцизного податку та підлягає сплаті у строки, визначені пунктом 222.4 статті 222 цього Кодексу.\n\nГрошове зобов’язання анулюється на підставі повідомлення економічного оператора, поданого у строк, визначений пунктом 234.2 статті 234 цього Кодексу, на дату подання такого повідомлення\".\n\n5. У пункті 75.1 статті 75:\n\nв абзаці першому підпункту 75.1.1 слова \"даних СОД РРО\" замінити словами \"даних Електронної системи обігу алкогольних напоїв, тютюнових виробів та рідин, що використовуються в електронних сигаретах, даних СОД РРО\";\n\nу другому реченні абзацу першого підпункту 75.1.3 слова \"у тому числі про виробництво та обіг підакцизних товарів\" замінити словами \"законодавства з питань регулювання виробництва та обігу підакцизних товарів (продукції), у тому числі товарів (продукції), що підлягають маркуванню, законодавства з питань застосування Електронної системи обігу алкогольних напоїв, тютюнових виробів та рідин, що використовуються в електронних сигаретах\".\n\n6. У пункті 80.2 статті 80:\n\nу підпункті 80.2.1 слова \"щодо виробництва та обігу підакцизних товарів, здійснення\" замінити словами \"щодо виробництва та обігу підакцизних товарів, у тому числі товарів (продукції), що підлягають маркуванню, застосування Електронної системи обігу алкогольних напоїв, тютюнових виробів та рідин, що використовуються в електронних сигаретах, здійснення\";\n\nу підпункті 80.2.2 слова \"ведення касових операцій, наявності\" замінити словами \"ведення касових операцій, щодо регулювання виробництва та обігу підакцизних товарів (продукції), у тому числі товарів (продукції), що підлягають маркуванню, застосування Електронної системи обігу алкогольних напоїв, тютюнових виробів та рідин, що використовуються в електронних сигаретах, наявності\";\n\nу підпункті 80.2.3 слова \"касових операцій, патентування\" замінити словами \"касових операцій, обігу підакцизних товарів (продукції), що підлягають маркуванню, патентування\";\n\nу підпункті 80.2.5 слова \"та/або масовими витратомірами, а також\" замінити словами \"та/або масовими витратомірами, маркування алкогольних напоїв, тютюнових виробів та рідин, що використовуються в електронних сигаретах, застосування Електронної системи обігу алкогольних напоїв, тютюнових виробів та рідин, що використовуються в електронних сигаретах, а також\".\n\n7. Підпункт 213.3.10 пункту 213.3 статті 213 викласти в такій редакції:\n\n\"213.3.10. ввезення на митну територію України акредитованими випробувальними лабораторіями (власними або залученими на договірних засадах), ввезення на митну територію України та/або передача в межах митної території України суб’єктами господарювання, які мають ліцензії на виробництво тютюнових виробів та рідин, що використовуються в електронних сигаретах, та/або здійснюють імпорт тютюнових виробів та рідин, що використовуються в електронних сигаретах, еталонних (моніторингових) чи тестових зразків тютюнових виробів та рідин, що використовуються в електронних сигаретах, не призначених для продажу вроздріб, для проведення досліджень, сертифікації чи випробувань (калібрування лабораторного обладнання, проведення дегустацій, вивчення фізико-хімічних показників, дизайну) в обсязі на кожну одиницю товарної позиції в номенклатурі виробника/імпортера, що подається в одиничному пакуванні або без нього, і не перевищує:\n\n3000 штук - для сигарет з фільтром, без фільтра, цигарок, тютюновмісних виробів для електричного нагрівання (ТВЕН) за допомогою підігрівача з електронним управлінням;\n\n1000 штук - для сигарил, включаючи сигарили з відрізаними кінцями, з вмістом тютюну;\n\n500 грам - для інших тютюнових виробів;\n\n0,2 літра - для рідин, що використовуються в електронних сигаретах.\n\nВвезення на митну територію України суб’єктами господарювання, які мають ліцензії на право оптової торгівлі алкогольними напоями, тестових зразків алкогольних напоїв в обсязі не більше 3 літрів кожного виробу, призначених для проведення досліджень чи випробувань (калібрування лабораторного обладнання, проведення дегустацій, вивчення фізико-хімічних показників, дизайну) і не призначених для оптового та/або роздрібного продажу, а також передача в межах митної території України суб’єктами господарювання, які мають ліцензії на право виробництва алкогольних напоїв, зразків алкогольних напоїв, оформлених з дотриманням вимог законодавства, відповідному органу з сертифікації з метою проведення сертифікації такої продукції\".\n\n8 . Пункт 215.1 статті 215 після абзацу третього доповнити новим абзацом такого змісту:\n\n\"тютюнова сировина, тютюнові відходи\".\n\nУ зв’язку з цим абзаци четвертий - сьомий вважати відповідно абзацами п’ятим - восьмим.\n\n9. У статті 216 :\n\nу пункті 216.1 слова та цифри \"у статтях 225 та 229\" замінити словами та цифрами \"у статтях 225, 229 та 234\";\n\nу пункті 216.4 слово \"випадках\" замінити словами і цифрами \"випадках, крім випадків, визначених статтею 234 цього Кодексу\".\n\n10. Абзац перший пункту 217.5 статті 217 замінити чотирма абзацами такого змісту:\n\n\"217.5. У разі повного або часткового повернення покупцем/отримувачем підакцизних товарів (продукції), вироблених (виготовлених) на митній території України, виробнику таких товарів (продукції) для усунення недоліків товарів (продукції) або їх знищення (переробки) у зв’язку з неможливістю усунення таких недоліків та реалізації на митній території України платник податку - виробник проводить коригування податкових зобов’язань зі сплати акцизного податку у звітному періоді, у якому відбулося таке:\n\nповернення - для товарів (продукції), щодо яких відбуватиметься усунення недоліків;\n\nзнищення (переробка) під контролем представників контролюючого органу - для товарів (продукції), щодо яких неможливо усунути недоліки та реалізувати на митній території України.\n\nДля проведення коригування податкових зобов’язань, визначеного цим пунктом, щодо повернутих (знищених) покупцем/отримувачем маркованих товарів (продукції) обов’язковою умовою є деактивація відповідних електронних марок акцизного податку (знищення паперових марок акцизного податку разом з товаром (продукцією)\".\n\nУ зв’язку з цим абзаци другий - четвертий вважати відповідно абзацами п’ятим - сьомим.\n\n11. У пункті 218.4 статті 218:\n\nабзац перший замінити двома абзацами такого змісту:\n\n\"218.4. У разі повного або часткового повернення імпортером підакцизних товарів (продукції), ввезених на митну територію України, нерезиденту або знищення (переробки) під контролем представників контролюючого органу у зв’язку з виявленими недоліками таких товарів (продукції) та неможливістю їх реалізації на митній території України платник податків - імпортер проводить коригування податкових зобов’язань зі сплати акцизного податку у звітному періоді, у якому відбулося таке вивезення за межі митної території України товару (продукції) або знищення (переробка) під контролем представників контролюючого органу.\n\nДля проведення коригування податкових зобов’язань, визначеного цим пунктом, щодо повернутих (знищених) імпортером маркованих товарів (продукції) обов’язковою умовою є деактивація відповідних електронних марок акцизного податку (знищення паперових марок акцизного податку разом з товаром (продукцією)\".\n\nУ зв’язку з цим абзаци другий і третій вважати відповідно абзацами третім і четвертим;\n\nдруге речення абзацу четвертого викласти в такій редакції: \"При цьому сума акцизного податку враховується для формування нових електронних марок акцизного податку або за рішенням економічного оператора (шляхом оформлення програмними засобами Електронної системи обігу алкогольних напоїв, тютюнових виробів та рідин, що використовуються в електронних сигаретах, відповідного повідомлення) зараховується в рахунок майбутніх платежів з цього податку\".\n\n12. У статті 222 :\n\nпідпункти 222.1.2 і 222.1.3 пункту 222.1 виключити;\n\nпідпункт 222.2.2 пункту 222.2 виключити;\n\nдоповнити пунктом 222.4 такого змісту:\n\n\"222.4. Суми податку сплачуються до бюджету економічними операторами - виробниками/імпортерами алкогольних напоїв, тютюнових виробів та рідин, що використовуються в електронних сигаретах, протягом 15 робочих днів з дня, наступного за днем отримання економічним оператором сформованих унікальних ідентифікаторів, але не пізніше дня реалізації/ввезення на митну територію України товарів (продукції) з нанесеними графічними елементами електронних марок акцизного податку, сформованими з таких унікальних ідентифікаторів, та розраховуються:\n\nз тютюнових виробів - з урахуванням мінімального акцизного податкового зобов’язання із сплати акцизного податку на тютюнові вироби та ставок податку, чинних відповідно до норм цього Кодексу;\n\nз алкогольних напоїв та рідин, що використовуються в електронних сигаретах, - з урахуванням ставок податку, чинних відповідно до норм цього Кодексу.\n\nЯкщо зазначений строк припадає на день наступного бюджетного року, сума акцизного податку сплачується до закінчення бюджетного року, в якому були отримані економічним оператором сформовані унікальні ідентифікатори.\n\nСплата акцизного податку по унікальним ідентифікаторам, які нанесені на тютюнові вироби, виготовлені у державах - членах Європейського Союзу, у якості унікальних ідентифікаторів продукції для експорту, та ввозяться на митну територію України, здійснюється до ввезення на митну територію України.\n\nУ разі потреби доплата податку здійснюється за операціями з реалізації алкогольних напоїв, тютюнових виробів та рідин, що використовуються в електронних сигаретах, протягом 10 календарних днів, що настають за останнім днем граничного строку, передбаченого цим Кодексом для подання податкової декларації за місячний податковий період, а при ввезенні на митну територію України таких товарів (продукції) - не пізніше дня подання митної декларації.\n\nУ разі несплати суми акцизного податку за сформовані унікальні ідентифікатори у визначені цією статтею строки така несплачена сума вважається податковим боргом та до платника податку вживаються передбачені цим Кодексом заходи щодо його погашення.\n\nУ разі невиконання умов, визначених абзацами першим - шостим цього підпункту, або за наявності у економічного оператора на дату замовлення на формування унікальних ідентифікаторів податкового боргу з акцизного податку:\n\nунікальні ідентифікатори за подальшими замовленнями на формування унікальних ідентифікаторів не формуються;\n\nакцизний електронний документ, у якому зазначені підакцизні товари (продукція) з нанесеними графічними елементами електронних марок акцизного податку, з яких не сплачено акцизний податок, не може бути складений.\n\nРозрахунок сум акцизного податку, які мають бути сплачені економічними операторами - виробниками/імпортерами за сформовані унікальні ідентифікатори, здійснюється в автоматичному режимі програмними засобами Електронної системи обігу алкогольних напоїв, тютюнових виробів та рідин, що використовуються в електронних сигаретах, у порядку, встановленому Кабінетом Міністрів України.\n\nСума акцизного податку, яка має бути сплачена економічним оператором - виробником/імпортером за сформовані унікальні ідентифікатори, зменшується на суму акцизного податку за деактивовані на підставі повідомлення економічного оператора унікальні ідентифікатори\".\n\n13. У статті 225 :\n\nпункт 225.3 викласти в такій редакції:\n\n\"225.3. Скоригована сума податку в податковому векселі сплачується частково у разі формування унікальних ідентифікаторів у період дії такого векселя\";\n\nдоповнити пунктами 225.5 -1 і 225.10 такого змісту:\n\n\"225.5 -1 . Для ввезення на митну територію України виробником алкогольних напоїв в ємностях, які не є споживчою тарою, для їх розливу у споживчу тару такий виробник до ввезення подає контролюючому органу за своїм місцезнаходженням оформлений податковий вексель у трьох примірниках, який є забезпеченням виконання зобов’язання такого платника у строк до 90 календарних днів, починаючи з дня видачі податкового векселя, сплатити суму податку, розраховану за ставками для цієї продукції.\n\nОдин примірник подається контролюючому органу за місцезнаходженням виробника, другий - контролюючому органу за місцем митного оформлення зазначених товарів, третій залишається платнику податку.\n\nВекселедержателем є контролюючий орган за місцем реєстрації векселедавця.\n\nПодатковий вексель видається на суму акцизного податку, що справляється при ввезенні товарів відповідно до законодавства.\n\nПідставою для митного оформлення алкогольних напоїв в ємностях, які не є споживчою тарою, що ввозяться на митну територію України з метою їх розливу у споживчу тару, є подання таким виробником до контролюючого органу, який здійснює митне оформлення, в порядку, передбаченому Митним кодексом України , засобами електронного зв’язку копії податкового векселя, авальованого банком та взятого на облік контролюючим органом за місцезнаходженням виробника.\n\nОбов’язки з погашення податкового векселя не можуть передаватися іншим особам незалежно від їх взаємовідносин з векселедавцем.\n\nЗа користування податковим векселем не нараховуються відсотки або інші види плати, передбачені законодавством для інших видів векселів.\n\nСума податку, на яку погашається вексель, визначається виходячи з фактично ввезеної кількості алкогольних напоїв (згідно з митною декларацією) та ставок податку на готову продукцію, зменшується на суму податку, розраховану виходячи з фактично втраченої кількості алкогольних напоїв при транспортуванні та зберіганні, у процесі виробництва (розливу) готової продукції в межах норм, затверджених у встановленому порядку. Скоригована сума податку в податковому векселі сплачується частково при придбанні марок акцизного податку або у разі формування унікальних ідентифікаторів у період дії такого векселя\";\n\n\"225.10 . Порядок випуску, обігу та погашення податкових векселів відповідно до цієї статті встановлюється Кабінетом Міністрів України\".\n\n14. У статті 226 :\n\nназву викласти в такій редакції:\n\n\" Стаття 226 . Застосування електронних марок акцизного податку для алкогольних напоїв, тютюнових виробів та рідин, що використовуються в електронних сигаретах, та Електронної системи обігу алкогольних напоїв, тютюнових виробів та рідин, що використовуються в електронних сигаретах\";\n\nпункт 226.1 викласти в такій редакції:\n\n\"226.1. Економічні оператори відповідно до вимог цього Кодексу та Закону України \"Про державне регулювання виробництва і обігу спирту етилового, спиртових дистилятів, алкогольних напоїв, тютюнових виробів, рідин, що використовуються в електронних сигаретах, та пального\" забезпечують:\n\nмаркування алкогольних напоїв, тютюнових виробів та рідин, що використовуються в електронних сигаретах, при виробництві таких товарів (продукції) на митній території України, до ввезення таких товарів (продукції) на митну територію України або в режимі митного складу до випуску у вільний обіг на митну територію України;\n\nвнесення до Електронної системи обігу алкогольних напоїв, тютюнових виробів та рідин, що використовуються в електронних сигаретах, достовірної та повної інформації, передбаченої цим Кодексом;\n\nвиконання вимог щодо складання акцизного електронного документа, направлення відповідних повідомлень до Електронної системи обігу алкогольних напоїв, тютюнових виробів та рідин, що використовуються в електронних сигаретах, у визначених цим Кодексом випадках;\n\nсвоєчасність та повноту сплати акцизного податку по операціях з ввезення на митну територію України та виробництва на митній території України товарів (продукції), що підлягають маркуванню;\n\nвиконання інших вимог, визначених цим Кодексом та Законом України \"Про державне регулювання виробництва і обігу спирту етилового, спиртових дистилятів, алкогольних напоїв, тютюнових виробів, рідин, що використовуються в електронних сигаретах, та пального\" щодо забезпечення електронної простежуваності обігу алкогольних напоїв, тютюнових виробів та рідин, що використовуються в електронних сигаретах\";\n\nпункти 226.2-226.4 , 226.7 , 226.8 , 226.13 виключити;\n\nпункти 226.5 , 226.9-226.12 викласти в такій редакції:\n\n\"226.5. Вимоги до маркування алкогольних напоїв, тютюнових виробів та рідин, що використовуються в електронних сигаретах, визначаються Законом України \"Про державне регулювання виробництва і обігу спирту етилового, спиртових дистилятів, алкогольних напоїв, тютюнових виробів, рідин, що використовуються в електронних сигаретах, та пального\".\n\nПорядок маркування алкогольних напоїв, тютюнових виробів та рідин, що використовуються в електронних сигаретах, затверджується Кабінетом Міністрів України\";\n\n\"226.9. Вважаються немаркованими алкогольні напої, тютюнові вироби та рідини, що використовуються в електронних сигаретах, у разі:\n\nвідсутності нанесеного на кожну окрему одиницю пакування алкогольних напоїв, тютюнових виробів та рідин, що використовуються в електронних сигаретах, у порядку, визначеному цим Кодексом, графічного елемента електронної марки акцизного податку та/або елементів, придатних для читання людиною у форматі перших дванадцяти символів унікального ідентифікатора;\n\nвідсутності в Електронній системі обігу алкогольних напоїв, тютюнових виробів та рідин, що використовуються в електронних сигаретах, даних про активацію електронної марки акцизного податку, графічний елемент якої нанесений на товар (продукцію), що підлягає маркуванню (крім випадків зберігання економічним оператором - виробником/імпортером до дня активації електронних марок акцизного податку алкогольних напоїв, тютюнових виробів та рідин, що використовуються в електронних сигаретах, із нанесеними графічними елементами електронних марок акцизного податку);\n\nнаявності на окремій одиниці пакування алкогольних напоїв, тютюнових виробів та рідин, що використовуються в електронних сигаретах, графічного елемента електронної марки акцизного податку, яка відповідно до норм цього Кодексу вважається підробленою, погашеною або деактивованою;\n\nнаявності на окремій одиниці пакування алкогольних напоїв, тютюнових виробів та рідин, що використовуються в електронних сигаретах, пошкодженого графічного елемента електронної марки акцизного податку, який не дозволяє зчитати (відсканувати) такий графічний елемент електронної марки акцизного податку, крім випадків, коли дані про таку електронну марку акцизного податку можуть бути підтверджені шляхом перевірки елементів, придатних для читання людиною у форматі перших дванадцяти символів унікального ідентифікатора, в Електронній системі обігу алкогольних напоїв, тютюнових виробів та рідин, що використовуються в електронних сигаретах.\n\n226.10. Не підлягають маркуванню:\n\nалкогольні напої, тютюнові вироби та рідини, що використовуються в електронних сигаретах, які призначені для реалізації на експорт. При цьому переміщення алкогольних напоїв, що спрямовуються виробниками на експорт, здійснюється під митним контролем із застосуванням заходів гарантування доставки;\n\nалкогольні напої з вмістом спирту етилового до 8,5 відсотка об’ємних одиниць;\n\nалкогольні напої, тютюнові вироби та рідини, що використовуються в електронних сигаретах, які ввозяться в Україну і розміщуються в митному режимі магазину безмитної торгівлі;\n\nеталонні (моніторингові) чи тестові зразки тютюнових виробів та рідин, що використовуються в електронних сигаретах, які не призначені для продажу вроздріб і ввозяться на митну територію України акредитованими випробувальними лабораторіями (власними або залученими на договірних засадах) або суб’єктами господарювання, які мають ліцензії на виробництво тютюнових виробів та рідин, що використовуються в електронних сигаретах, та/або здійснюють імпорт тютюнових виробів та рідин, що використовуються в електронних сигаретах, та/або передаються в межах митної території України такими суб’єктами господарювання для проведення досліджень, сертифікації чи випробувань (калібрування лабораторного обладнання, проведення дегустацій, вивчення фізико-хімічних показників, дизайну);\n\nтестові зразки алкогольних напоїв, які не призначені для оптового та/або роздрібного продажу і ввозяться на митну територію України суб’єктами господарювання, які мають ліцензії на право оптової торгівлі відповідною продукцією, для проведення досліджень чи випробувань (калібрування лабораторного обладнання, проведення дегустацій, вивчення фізико-хімічних показників, дизайну), але не більше 3 літрів кожного виробу, а також зразки алкогольних напоїв, оформлені з дотриманням вимог законодавства, які передаються в межах митної території України відповідному органу з сертифікації з метою проведення сертифікації такої продукції;\n\nзвичайні (неігристі) вина та зброджені напої, що класифікуються у товарній позиції 2204 (крім 2204 10, 2204 21 06 00, 2204 21 07 00, 2204 21 08 00, 2204 21 09 00, 2204 22 10 00, 2204 29 10 00) та у товарних підкатегоріях 2205 10 10 00, 2205 90 10 00, 2206 00 59 00, 2206 00 89 00 згідно з УКТ ЗЕД , фактична міцність яких вища за 1,2 відсотка об’ємних одиниць етилового спирту, але не вища за 15 відсотків об’ємних одиниць етилового спирту, за умови, що етиловий спирт, який міститься у готовому продукті, має повністю ферментне (ендогенне) походження.\n\n226.11. Ввезення на митну територію України, зберігання, транспортування, прийняття на комісію з метою продажу та продаж на митній території України немаркованих в установленому порядку алкогольних напоїв, тютюнових виробів та рідин, що використовуються в електронних сигаретах, забороняються, крім випадків ввезення економічними операторами підакцизних товарів (продукції) у режимі митного складу відповідно до глави 20 Митного кодексу України для їх маркування.\n\n226.12. Формування унікальних ідентифікаторів електронних марок акцизного податку та електронних марок акцизного податку здійснюється програмними засобами Електронної системи обігу алкогольних напоїв, тютюнових виробів та рідин, що використовуються в електронних сигаретах.\n\nПорядок формування унікальних ідентифікаторів електронних марок акцизного податку та електронних марок акцизного податку визначається цим Кодексом\";\n\nпункт 226.14 виключити;\n\nпункт 226.15 викласти в такій редакції:\n\n\"226.15. Продаж (передача) унікальних ідентифікаторів та/або графічних елементів електронних марок акцизного податку економічним оператором іншим особам забороняється, крім випадків, передбачених пунктом 227.4 статті 227 цього Кодексу\";\n\nпункт 226.16 виключити.\n\n15. У статті 227 :\n\nпункт 227.1 викласти в такій редакції:\n\n\"227.1. Суб’єкти господарювання - юридичні та фізичні особи - підприємці, які уклали з іноземними виробниками або іншими нерезидентами контракт (договір) про постачання на митну територію України алкогольних напоїв, тютюнових виробів та рідин, що використовуються в електронних сигаретах, мають право ввозити на митну територію України імпортні алкогольні напої, тютюнові вироби та рідини, що використовуються в електронних сигаретах, якщо:\n\nв установленому порядку здійснено маркування алкогольних напоїв, тютюнових виробів та рідин, що використовуються в електронних сигаретах (у тому числі маркування розміщених товарів (продукції) у митному режимі митного складу);\n\nконтролюючому органу подано митну декларацію для митного оформлення таких товарів (продукції);\n\nв Електронній системі обігу алкогольних напоїв, тютюнових виробів та рідин, що використовуються в електронних сигаретах, міститься інформація про сплату в повному обсязі сум акцизного податку з ввезення таких товарів (продукції) на митну територію України\";\n\nпункти 227.2 і 227.3 виключити;\n\nпункт 227.4 викласти в такій редакції:\n\n\"227.4. Замовники унікальних ідентифікаторів забезпечують:\n\nнанесення графічних елементів електронних марок акцизного податку на кожну окрему одиницю пакування алкогольних напоїв, тютюнових виробів та рідин, що використовуються в електронних сигаретах, у тому числі які поміщені в митний режим митного складу з дотриманням вимог глави 20 Митного кодексу України, до випуску у вільний обіг на митній території України; або\n\nпередачу графічних елементів електронних марок акцизного податку іншим суб’єктам господарювання на митній території України або нерезидентам для друку графічних елементів електронних марок акцизного податку на фізичних носіях з метою подальшого їх нанесення на кожну окрему одиницю пакування алкогольних напоїв, тютюнових виробів та рідин, що використовуються в електронних сигаретах, у тому числі які поміщені в митний режим митного складу з дотриманням вимог глави 20 Митного кодексу України, до випуску у вільний обіг на митній території України; або\n\nпередачу графічних елементів електронних марок акцизного податку утримувачу митного складу на митній території України або нерезидентам для нанесення на кожну окрему одиницю пакування алкогольних напоїв, тютюнових виробів та рідин, що використовуються в електронних сигаретах, у тому числі які поміщені в митний режим митного складу з дотриманням вимог глави 20 Митного кодексу України, до випуску у вільний обіг на митній території України.\n\nЕкономічні оператори - виробники тютюнових виробів товарних позицій 2402 20 90 10, 2402 20 90 20, 2402 10 00 90, 2404 11 00 10 згідно з УКТ ЗЕД здійснюють нанесення графічних елементів електронних марок акцизного податку під час виробництва таких товарів (продукції).\n\nЗа бажанням економічного оператора (за виключенням виробників/імпортерів тютюнових виробів товарних позицій 2402 20 90 10, 2402 20 90 20, 2404 11 00 10 згідно з УКТ ЗЕД та виробників тютюнових виробів товарної позиції 2402 10 00 90) друк графічних елементів електронних марок акцизного податку забезпечується державним підприємством, визначеним Кабінетом Міністрів України.\n\nГарантоване виконання таких замовлень та передача надрукованих графічних елементів електронних марок акцизного податку економічним операторам здійснюються протягом 10 календарних днів від дати формування унікальних ідентифікаторів Електронною системою обігу алкогольних напоїв, тютюнових виробів та рідин, що використовуються в електронних сигаретах, у порядку, визначеному Кабінетом Міністрів України\".\n\n16. У статті 228 :\n\nпункт 228.2 викласти в такій редакції:\n\n\"228.2. Контроль за наявністю графічних елементів електронних марок на пачках (упаковках) тютюнових виробів, пляшках (упаковках) алкогольних напоїв та на ємностях (упаковках) з рідинами, що використовуються в електронних сигаретах, під час їх зберігання, транспортування та продажу, а також у разі ввезення таких товарів (продукції) на митну територію України, контроль за переміщенням, зберіганням та реалізацією пального та спирту етилового здійснюють відповідні контролюючі органи\";\n\nв абзаці першому пункту 228.3 слова \"марок акцизного податку встановленого зразка\" замінити словами \"графічного елемента електронних марок акцизного податку\";\n\nпункт 228.8 виключити.\n\n17. У статті 230 :\n\nпункти 230.15 і 230.17 виключити;\n\nпункт 230.18 викласти в такій редакції:\n\n\"230.18. Транспортування горілки та лікеро-горілчаних виробів, відвантажених з акцизного складу підприємства, на якому виробляються горілка та лікеро-горілчані вироби, без акцизного електронного документа, зареєстрованого у порядку, встановленому Законом України \"Про державне регулювання виробництва і обігу спирту етилового, спиртових дистилятів, алкогольних напоїв, тютюнових виробів, рідин, що використовуються в електронних сигаретах, та пального\", забороняється\".\n\n18. Розділ VI доповнити статтею 234 такого змісту:\n\n\" Стаття 234 . Електронна марка акцизного податку\n\n234.1. Електронна марка акцизного податку (далі - електронна марка) призначена для обліку обсягів виробництва на митній території України та ввезення на митну територію України алкогольних напоїв, тютюнових виробів та рідин, що використовуються в електронних сигаретах, відстеження їх обігу на митній території України та ідентифікації легальності їх походження, у тому числі при їх ввезенні та реалізації на митній території України, а також для підтвердження сплати економічними операторами акцизного податку.\n\nФормування електронних марок здійснюється програмними засобами Електронної системи обігу алкогольних напоїв, тютюнових виробів та рідин, що використовуються в електронних сигаретах, у порядку, визначеному цією статтею.\n\nДля формування електронної марки суб’єкт господарювання, що здійснює виробництво на митній території України та/або ввезення на митну територію України алкогольних напоїв, тютюнових виробів та рідин, що використовуються в електронних сигаретах, зобов’язаний зареєструватися економічним оператором в Електронній системі обігу алкогольних напоїв, тютюнових виробів та рідин, що використовуються в електронних сигаретах, у порядку, визначеному Законом України \"Про державне регулювання виробництва і обігу спирту етилового, спиртових дистилятів, алкогольних напоїв, тютюнових виробів, рідин, що використовуються в електронних сигаретах, та пального\", та оформити замовлення на формування електронної марки програмними засобами Електронної системи обігу алкогольних напоїв, тютюнових виробів та рідин, що використовуються в електронних сигаретах.\n\nЗамовлення на формування електронної марки здійснюється економічним оператором програмними засобами Електронної системи обігу алкогольних напоїв, тютюнових виробів та рідин, що використовуються в електронних сигаретах, шляхом формування відповідного повідомлення на формування унікальних ідентифікаторів із зазначенням відомостей щодо режиму оподаткування, визначених пунктом 234.4 цієї статті.\n\nПовідомлення на формування унікальних ідентифікаторів підписується керівником або іншою уповноваженою особою економічного оператора шляхом накладення кваліфікованого електронного підпису.\n\nЕмітентом унікальних ідентифікаторів електронних марок вважається центральний орган виконавчої влади, що реалізує державну податкову політику.\n\nЗа повідомленням економічного оператора на формування унікальних ідентифікаторів програмними засобами Електронної системи обігу алкогольних напоїв, тютюнових виробів та рідин, що використовуються в електронних сигаретах, генерується серійний номер електронної марки та на підставі даних, визначених цією статтею, формується унікальний ідентифікатор.\n\nІмпортери з метою ввезення на митну територію України тютюнових виробів, виготовлених у державах - членах Європейського Союзу, до дати ввезення таких товарів (продукції) на митну територію України забезпечують внесення інформації про унікальні ідентифікатори, нанесені на такі тютюнові вироби, до Електронної системи обігу алкогольних напоїв, тютюнових виробів та рідин, що використовуються в електронних сигаретах. Внесення інформації до Електронної системи обігу алкогольних напоїв, тютюнових виробів та рідин, що використовуються в електронних сигаретах, для цілей електронної простежуваності обігу товарів (продукції), що підлягають маркуванню, прирівнюється до формування унікальних ідентифікаторів та не вимагає додаткового нанесення графічного елемента електронної марки на такий товар (продукцію).\n\n234.2. Унікальний ідентифікатор для кожного окремого виду товару (продукції), що підлягає маркуванню, складається з таких елементів даних (та послідовності):\n\nдля тютюнових виробів, рідин, що використовуються в електронних сигаретах, вироблених на території України:\n\n1) перші три символи - літери та цифри, з яких складається ідентифікаційний код емітента унікальних ідентифікаторів електронних марок акцизного податку;\n\n2) наступні дев’ять символів - серійний номер електронної марки;\n\n3) наступні символи - індивідуальний штриховий код товару (продукції) та/або:\n\nлітери та цифри, з яких складається код економічного оператора, код (\"код виробу\"), що дає змогу визначати такі дані:\n\nоб’єкт економічного оператора за місцем виробництва товару (продукції);\n\nобладнання для пакування пачки (одиничної упаковки) тютюнових виробів (не застосовується для продукції, повністю виготовленої вручну);\n\nопис товару - код товару (продукції) згідно з УКТ ЗЕД відповідно до підпункту 215.3.2 пункту 215.3 статті 215 цього Кодексу, кількість одиниць у пачці, вага товару (продукції), для рідин, що використовуються в електронних сигаретах, - об’єм картриджа, заправного контейнера та інших ємностей, вміст нікотину та розмір максимальної роздрібної ціни на тютюнові вироби або рідини, що використовуються в електронних сигаретах;\n\n4) відмітки часу у вигляді восьмизначної цифрової послідовності у форматі РРММДДгг на позначення дати та часу виробництва;\n\nдля тютюнових виробів, рідин, що використовуються в електронних сигаретах, ввезених (імпортованих) на митну територію України:\n\n1) перші три символи - літери та цифри, з яких складається ідентифікаційний код емітента унікальних ідентифікаторів електронних марок;\n\n2) наступні дев’ять символів - серійний номер електронної марки;\n\n3) наступні символи:\n\nлітери та цифри, з яких складається код економічного оператора, код (\"код виробу\"), що дає змогу визначати такі дані:\n\nмісце виробництва;\n\nопис товару - код товару (продукції) згідно з УКТ ЗЕД відповідно до підпункту 215.3.2 пункту 215.3 статті 215 цього Кодексу, кількість одиниць у пачці, вага товару (продукції), для рідин, що використовуються в електронних сигаретах, - об’єм картриджа, заправного контейнера та інших ємностей, вміст нікотину та розмір максимальної роздрібної ціни на тютюнові вироби або рідини, що використовуються в електронних сигаретах;\n\nдля тютюнових виробів, рідин, що використовуються в електронних сигаретах, вироблених у державах - членах Європейського Союзу та ввезених (імпортованих) на митну територію України, на кожну одиничну упаковку таких виробів наносяться унікальні ідентифікатори, сформовані відповідно до нормативних актів Європейського Союзу з питань, що стосуються створення та забезпечення функціонування системи відстеження тютюнових виробів;\n\nдля алкогольних напоїв, вироблених на території України:\n\n1) перші три символи - літери та цифри, з яких складається ідентифікаційний код емітента унікальних ідентифікаторів електронних марок;\n\n2) наступні дев’ять символів - серійний номер електронної марки;\n\n3) наступні символи:\n\nлітери та цифри, з яких складається код економічного оператора, об’єкт економічного оператора за місцем виробництва товару (продукції), опис товару - код товару (продукції) згідно з УКТ ЗЕД відповідно до підпункту 215.3.1 пункту 215.3 статті 215 цього Кодексу, місткість тари та відсоток вмісту спирту етилового;\n\nдля алкогольних напоїв, ввезених (імпортованих) на митну територію України:\n\n1) перші три символи - літери та цифри, з яких складається ідентифікаційний код емітента унікальних ідентифікаторів електронних марок;\n\n2) наступні дев’ять символів - серійний номер електронної марки;\n\n3) наступні символи:\n\nлітери та цифри, з яких складається код економічного оператора, опис товару - код товару (продукції) згідно з УКТ ЗЕД відповідно до підпункту 215.3.1 пункту 215.3 статті 215 цього Кодексу, місткість тари та відсоток вмісту спирту етилового.\n\nУ разі якщо на дату формування повідомлення на формування унікальних ідентифікаторів у економічного оператора наявний податковий борг з акцизного податку або відсутня/анульована ліцензія на право виробництва та/або оптової, та/або роздрібної торгівлі підакцизними товарами (продукцією), програмними засобами Електронної системи обігу алкогольних напоїв, тютюнових виробів та рідин, що використовуються в електронних сигаретах, автоматично формується повідомлення про відмову у формуванні унікальних ідентифікаторів, яке надсилається такому економічному оператору не пізніше наступного робочого дня за днем формування повідомлення на формування унікальних ідентифікаторів.\n\nВ іншому разі програмними засобами Електронної системи обігу алкогольних напоїв, тютюнових виробів та рідин, що використовуються в електронних сигаретах, автоматично формуються унікальні ідентифікатори, які не пізніше наступного календарного дня за днем формування повідомлення на формування унікальних ідентифікаторів надсилаються економічному оператору.\n\nСформовані на підставі повідомлення економічного оператора унікальні ідентифікатори засвідчують безумовне зобов’язання такого економічного оператора сплатити у строк, визначений пунктом 222.4 статті 222 цього Кодексу, до Державного бюджету України розраховану Електронною системою обігу алкогольних напоїв, тютюнових виробів та рідин, що використовуються в електронних сигаретах, суму акцизного податку за таким повідомленням.\n\nПісля формування унікальних ідентифікаторів, але до дати першої реалізації на митній території України, дані, передбачені цим пунктом щодо коду товарної підкатегорії згідно з УКТ ЗЕД , можуть змінюватися економічним оператором - імпортером на підставі митної декларації у разі зміни коду товару (продукції) згідно з УКТ ЗЕД на рівні товарної категорії та/або підкатегорії (без зміни товарної підпозиції), якщо це не впливає на розмір суми акцизного податку, розрахованої під час формування унікальних ідентифікаторів.\n\nУнікальний ідентифікатор після його формування, але до дати активації електронної марки, може бути деактивований за ініціативою економічного оператора шляхом формування відповідного повідомлення економічним оператором програмними засобами Електронної системи обігу алкогольних напоїв, тютюнових виробів та рідин, що використовуються в електронних сигаретах. У разі деактивації унікального ідентифікатора сума сплаченого акцизного податку може бути зарахована або в рахунок наступних замовлень на формування унікальних ідентифікаторів, або в рахунок майбутніх платежів з акцизного податку такого економічного оператора згідно з напрямом, зазначеним у такому повідомленні.\n\n234.3. У разі необхідності групування товарів (продукції), що підлягають маркуванню, в групову транспортну упаковку Електронна система обігу алкогольних напоїв, тютюнових виробів та рідин, що використовуються в електронних сигаретах, забезпечує можливість формування унікальних групових ідентифікаторів, які забезпечують можливість ідентифікувати кожну групу таких товарів (продукції), на підставі повідомлення економічного оператора на формування таких унікальних групових ідентифікаторів.\n\nУнікальний груповий ідентифікатор може містити унікальні групові ідентифікатори нижчого рівня групування.\n\nЕкономічні оператори мають право формувати унікальні групові ідентифікатори за допомогою власних програмних рішень, які відповідають алгоритму та критеріям формування унікального групового ідентифікатора та базуються на одиничних унікальних ідентифікаторах електронних марок. У такому разі економічні оператори зобов’язані забезпечувати внесення до Електронної системи обігу алкогольних напоїв, тютюнових виробів та рідин, що використовуються в електронних сигаретах, такі самостійно сформовані унікальні групові ідентифікатори, зчитування яких дасть змогу отримати відомості про всі унікальні ідентифікатори електронних марок акцизного податку, нанесені на одиничні упаковки товару (продукції), що підлягають маркуванню, або унікальні групові ідентифікатори нижчого рівня групування, які включаються в групову транспортну упаковку.\n\nЕкономічні оператори забезпечують нанесення або самостійно наносять унікальні групові ідентифікатори на групову транспортну упаковку, для якої такі ідентифікатори були сформовані, у вигляді штрихових та/або Датаматрікс кодів (DataMatrix).\n\nУ разі генерування унікального групового ідентифікатора унікальних ідентифікаторів електронних марок Електронною системою обігу алкогольних напоїв, тютюнових виробів та рідин, що використовуються в електронних сигаретах, за запитом економічного оператора унікальний груповий ідентифікатор складається з елементів даних (та послідовності), зокрема:\n\nлітер та цифр, з яких складається код ідентифікатора економічного оператора, який здійснив пакування товару (продукції) у групові упаковки, формування та нанесення на них відповідного унікального групового ідентифікатора (для економічних операторів - виробників підакцизних товарів (продукції) або літер та цифр, з яких складається код ідентифікатора економічного оператора, який здійснив ввезення на митну територію України підакцизних товарів (продукції);\n\nкоду рівня групування;\n\nкоду ідентифікатора об’єкта економічного оператора, на якому відбулося групування товарів (продукції), - для виробників підакцизних товарів (продукції);\n\nкоду ідентифікатора країни, в якій відбулося пакування товару (продукції) у групові упаковки, - для імпортерів підакцизних товарів (продукції);\n\nдати групування - послідовність із восьми символів у форматі РРММДД, де РР - це рік, ММ - місяць, ДД - день такого групування.\n\nЗа бажанням економічного оператора елементи унікального групового ідентифікатора можуть бути доповнені іншими даними за допомогою власних програмних рішень.\n\nВимоги до алгоритму та критеріїв формування унікального групового ідентифікатора визначаються Кабінетом Міністрів України.\n\nУ разі необхідності перегрупування товарів (продукції), що підлягають маркуванню, в іншу групову транспортну упаковку економічні оператори на дату такого перегрупування зобов’язані сформувати нові повідомлення на формування унікальних групових ідентифікаторів.\n\n234.4. Додаткові дані, необхідні для формування електронних марок, що вносяться до Електронної системи обігу алкогольних напоїв, тютюнових виробів та рідин, що використовуються в електронних сигаретах, після формування унікального ідентифікатора.\n\nДля формування електронних марок економічним оператором, у тому числі економічним оператором - імпортером, після формування унікальних ідентифікаторів забезпечується внесення програмними засобами Електронної системи обігу алкогольних напоїв, тютюнових виробів та рідин, що використовуються в електронних сигаретах, для кожної одиниці товару (продукції), що підлягає маркуванню, додаткових даних (за умови відсутності в наборі даних унікального ідентифікатора):\n\nмісце виробництва - для алкогольних напоїв, ввезених (імпортованих) на митну територію України;\n\nвласна назва товару (продукції);\n\nопис товару - код товарної підкатегорії згідно з УКТ ЗЕД , кількість одиниць у пачці, вага товару (продукції), для рідин, що використовуються в електронних сигаретах, - об’єм картриджа, заправного контейнера та інших ємностей, вміст нікотину;\n\nрозмір максимальної роздрібної ціни на тютюнові вироби або рідини, що використовуються в електронних сигаретах;\n\nіндивідуальний штриховий код товару (продукції);\n\nрежим оподаткування:\n\nоподатковуються акцизним податком;\n\nне виникає податкове зобов’язання;\n\nзвільняються від оподаткування;\n\nсума акцизного податку, сплачена при ввезенні на митну територію України алкогольних напоїв, тютюнових виробів та рідин, що використовуються в електронних сигаретах.\n\nУсі додаткові дані (крім індивідуального штрихового коду товару (продукції) вносяться до дати оформлення митної декларації, а індивідуальний штриховий код товару (продукції) - до першої дати реалізації на митній території України ввезених товарів (продукції).\n\nПісля внесення економічним оператором додаткових даних, визначених цим підпунктом, програмними засобами Електронної системи обігу алкогольних напоїв, тютюнових виробів та рідин, що використовуються в електронних сигаретах, автоматично формується електронна марка.\n\nЕлектронній марці після її активації присвоюється відповідний статус, який змінюється в Електронній системі обігу алкогольних напоїв, тютюнових виробів та рідин, що використовуються в електронних сигаретах, автоматично на підставі відомостей, внесених до цієї системи економічними операторами.\n\n234.5. Статуси електронної марки:\n\n234.5.1. електронна марка активована;\n\n234.5.2. електронна марка деактивована;\n\n234.5.3. електронна марка погашена.\n\nСтатус \"електронна марка активована\" присвоюється в Електронній системі обігу алкогольних напоїв, тютюнових виробів та рідин, що використовуються в електронних сигаретах, у порядку, визначеному пунктом 234.6 статті 234 цього Кодексу.\n\nСтатус \"електронна марка деактивована\" присвоюється в Електронній системі обігу алкогольних напоїв, тютюнових виробів та рідин, що використовуються в електронних сигаретах, у порядку та на дату, визначені пунктом 234.7 статті 234 цього Кодексу.\n\nСтатус \"електронна марка погашена\" присвоюється в Електронній системі обігу алкогольних напоїв, тютюнових виробів та рідин, що використовуються в електронних сигаретах, у порядку та на дату, визначені пунктом 234.8 статті 234 цього Кодексу.\n\n234.6. Активація електронних марок.\n\nАктивація електронної марки здійснюється автоматично програмними засобами Електронної системи обігу алкогольних напоїв, тютюнових виробів та рідин, що використовуються в електронних сигаретах, після внесення економічним оператором до системи інформації щодо нанесення на товар (продукцію), що підлягає маркуванню, графічного елемента електронної марки, сплати економічним оператором сум акцизного податку за сформовані унікальні ідентифікатори в строки, визначені пунктом 222.4 статті 222 цього Кодексу, а також внесення до Електронної системи обігу алкогольних напоїв, тютюнових виробів та рідин, що використовуються в електронних сигаретах, усіх передбачених цією статтею додаткових даних, необхідних для формування електронних марок.\n\nПрограмними засобами Електронної системи обігу алкогольних напоїв та тютюнових виробів, рідин, що використовуються в електронних сигаретах, забезпечується фіксація дати та часу активації електронної марки, зберігання та надання на запит користувачів такої системи інформації про таку активацію.\n\nЕлектронна марка вважається сформованою на дату її активації.\n\n234.7. Деактивація електронних марок.\n\nУ разі повернення покупцем/отримувачем маркованих товарів (продукції) з виявленими недоліками виробнику/імпортеру таких товарів (продукції) такий виробник/імпортер:\n\nабо усуває виявлені недоліки товарів (продукції) та повторно наносить графічні елементи раніше активованих електронних марок на такі товари (продукцію), або наносить графічні елементи раніше активованих електронних марок на товари (продукцію), які були повернуті з причини пошкодження графічних елементів електронних марок;\n\nу разі неможливості усунути виявлені недоліки - знищує (переробляє) такі товари (продукцію) під контролем представників контролюючого органу та на дату такого знищення (переробки) деактивує електронні марки в Електронній системі обігу алкогольних напоїв, тютюнових виробів та рідин, що використовуються в електронних сигаретах, шляхом формування відповідного повідомлення, до якого в обов’язковому порядку додаються скан-копії документів, що підтверджують знищення товарів (продукції).\n\nПрограмними засобами Електронної системи обігу алкогольних напоїв, тютюнових виробів та рідин, що використовуються в електронних сигаретах, не пізніше наступного робочого дня за днем формування економічним оператором повідомлення про деактивацію електронних марок надсилається такому економічному оператору повідомлення:\n\nпро підтвердження деактивації електронних марок; або\n\nпро відмову в деактивації електронних марок - якщо відомості, внесені економічним оператором до повідомлення про деактивацію електронних марок, не відповідають даним Електронної системи обігу алкогольних напоїв, тютюнових виробів та рідин, що використовуються в електронних сигаретах (із зазначенням причини відмови).\n\nЕкономічний оператор має право подавати повторне повідомлення після усунення виявлених недоліків.\n\nДеактивація електронних марок не призводить до деактивації сформованих унікальних ідентифікаторів.\n\nУ разі повернення покупцем/отримувачем маркованих товарів (продукції) з виявленими недоліками та подальшим знищенням (переробкою) таких товарів (продукції) виробником/імпортером під контролем представників контролюючого органу у зв’язку з неможливістю усунення виявлених недоліків сформовані унікальні ідентифікатори можуть бути використані таким виробником/імпортером для формування нових електронних марок. У такому разі активація електронних марок здійснюється в порядку, визначеному цією статтею, але без додаткової сплати акцизного податку.\n\n234.8. Погашення електронних марок.\n\nПогашення електронних марок відбувається в разі реалізації товарів (продукції), що підлягають маркуванню, кінцевому споживачу, суб’єкту господарювання, який не є економічним оператором, використання економічним оператором товарів (продукції), що підлягають маркуванню, для власних потреб або втрати (знищення, крадіжки) таких товарів (продукції), у тому числі внаслідок дії обставин непереборної сили.\n\nУ разі реалізації товарів (продукції), що підлягають маркуванню, суб’єкту господарювання - економічному оператору із застосуванням реєстраторів розрахункових операцій/ПРРО електронні марки не погашаються, за умови оформлення в Електронній системі обігу алкогольних напоїв, тютюнових виробів та рідин, що використовуються в електронних сигаретах, акцизного електронного документа з відміткою про реалізацію товарів (продукції) іншому економічному оператору із зазначенням номерів електронних марок.\n\nУ разі реалізації товарів (продукції), що підлягають маркуванню, кінцевому споживачу відомості про погашення електронних марок вносяться до Електронної системи обігу алкогольних напоїв, тютюнових виробів та рідин, що використовуються в електронних сигаретах, автоматично на підставі даних про такі електронні марки, що містяться в розрахункових документах, сформованих реєстраторами розрахункових операцій/програмними реєстраторами розрахункових операцій.\n\nПогашення електронних марок при продажу кінцевому споживачу (в тому числі суб’єкту господарювання, який не є економічним оператором) сигар, включаючи сигари з відрізаними кінцями, з вмістом тютюну (код згідно з УКТ ЗЕД 2402 10 00 10), або алкогольних напоїв на розлив здійснюється при продажу першої одиниці товару в межах вмісту одиничної пачки (упаковки) сигар/місткості пляшки (упаковки) алкогольних напоїв.\n\nУ разі реалізації товарів (продукції), що підлягають маркуванню, суб’єкту господарювання, який не є економічним оператором, використання економічним оператором товарів (продукції), що підлягають маркуванню, для власних потреб, відомості про погашення електронних марок вносяться до Електронної системи обігу алкогольних напоїв, тютюнових виробів та рідин, що використовуються в електронних сигаретах, шляхом формування економічним оператором відповідного повідомлення, до якого в обов’язковому порядку додаються скан-копії документів, що підтверджують такий продаж/використання для власних потреб товарів (продукції).\n\nУ разі втрати (знищення, крадіжки) товарів (продукції), що підлягають маркуванню (крім випадків, передбачених пунктом 234.7 статті 234 цього Кодексу), у тому числі внаслідок дії обставин непереборної сили, відомості про погашення електронних марок вносяться до Електронної системи обігу алкогольних напоїв, тютюнових виробів та рідин, що використовуються в електронних сигаретах, шляхом формування економічним оператором відповідного повідомлення, до якого в обов’язковому порядку додаються скан-копії документів, що підтверджують списання товарів (продукції) внаслідок втрати (знищення, крадіжки) таких товарів (продукції).\n\nПрограмними засобами Електронної системи обігу алкогольних напоїв, тютюнових виробів та рідин, що використовуються в електронних сигаретах, не пізніше наступного робочого дня за днем формування платником податку повідомлення про погашення електронних марок у разі реалізації товарів (продукції), що підлягають маркуванню, суб’єкту господарювання, який не є економічним оператором, використання економічним оператором товарів (продукції), що підлягають маркуванню, для власних потреб або втрати (знищення, крадіжки) маркованих товарів (продукції) (крім випадків, передбачених пунктом 234.7 статті 234 цього Кодексу), у тому числі внаслідок дії обставин непереборної сили, такому платнику податку надсилається повідомлення про:\n\nпідтвердження погашення електронних марок; або\n\nвідмову в погашенні електронних марок - якщо відомості, внесені платником податку до повідомлення про погашення електронних марок, не відповідають даним Електронної системи обігу алкогольних напоїв, тютюнових виробів та рідин, що використовуються в електронних сигаретах (із зазначенням причини відмови).\n\nЕкономічний оператор має право подавати повторне повідомлення після усунення виявлених недоліків.\n\nПогашені електронні марки не підлягають подальшому використанню, крім випадків повернення споживачем алкогольних напоїв, тютюнових виробів та рідин, що використовуються в електронних сигаретах, з погашеними електронними марками продавцю таких товарів (продукції) протягом 14 календарних днів від дня їх придбання, що підтверджується розрахунковими документами, сформованими реєстраторами розрахункових операцій/програмними реєстраторами розрахункових операцій про повернення споживачу коштів за повернуті товари (продукцію), а також у разі повернення таких товарів (продукції) суб’єктом господарювання - не економічним оператором протягом 14 календарних днів від дня їх придбання, що підтверджується первинними документами бухгалтерського обліку про повернення таких товарів (продукції).\n\nУ такому разі відомості про погашення електронних марок в Електронній системі обігу алкогольних напоїв, тютюнових виробів та рідин, що використовуються в електронних сигаретах, анулюються на підставі повідомлення, сформованого економічним оператором за допомогою програмних засобів Електронної системи обігу алкогольних напоїв, тютюнових виробів та рідин, що використовуються в електронних сигаретах, до якого в обов’язковому порядку додаються скан-копії документів, що підтверджують повернення споживачем/суб’єктом господарювання - не економічним оператором товарів (продукції), та даних про повернення споживачу коштів за такі товари (продукцію), що містяться в розрахункових документах, сформованих реєстраторами розрахункових операцій/програмними реєстраторами розрахункових операцій, а електронним маркам відновлюється статус \"електронні марки активовані\".\n\n234.9. Програмні засоби Електронної системи обігу алкогольних напоїв, тютюнових виробів та рідин, що використовуються в електронних сигаретах, забезпечують автоматичне направлення центральному органу виконавчої влади, що реалізує державну податкову політику, центральному органу виконавчої влади, що реалізує державну митну політику, інформації про сформовані унікальні ідентифікатори з визначеними сумами акцизного податку та унікальні групові ідентифікатори, а також про їх деактивацію, про сформовані електронні марки, їх активацію та/або деактивацію, погашення.\n\n234.10. Генерування серійних номерів електронних марок, формування унікальних ідентифікаторів та/або електронних марок, їх активація, деактивація та/або погашення здійснюються програмними засобами Електронної системи обігу алкогольних напоїв, тютюнових виробів та рідин, що використовуються в електронних сигаретах, на безоплатній основі\".\n\n19. Абзац другий пункту 16 підрозділу 5 розділу XX \"Перехідні положення\" викласти в такій редакції:\n\n\"протягом трьох звітних місяців поспіль, що передують місяцю, в якому підвищуються ставки акцизного податку на тютюнові вироби, тютюн та промислові замінники тютюну, середньомісячний обсяг отримання унікальних ідентифікаторів, сформованих Електронною системою обігу алкогольних напоїв, тютюнових виробів та рідин, що використовуються в електронних сигаретах, підприємством-виробником та/або імпортером тютюнових виробів, тютюну та промислових замінників тютюну не може перевищувати 115 відсотків середньомісячного обсягу реалізації на митній території України тютюнових виробів, тютюну та промислових замінників тютюну таким підприємством-виробником та/або імпортером за попередні дев’ять календарних місяців\".\n\nII. Прикінцеві та перехідні положення\n\n1. Цей Закон набирає чинності з дня, наступного за днем його опублікування, та вводиться в дію з 1 листопада 2026 року, крім:\n\n{Абзац перший пункту 1 розділу II із змінами, внесеними згідно із Законом № 4698-IX від 03.12.2025 - застосовуються з 1 січня 2026 року }\n\nабзаців четвертого - тринадцятого пункту 13 розділу I цього Закону та абзаців п’ятого , сьомого - вісімнадцятого , двадцять четвертого , сорокового - сто дванадцятого , двісті тридцять п’ятого , двісті тридцять шостого , двісті п’ятдесят восьмого , двісті п’ятдесят дев’ятого , двісті шістдесят першого - двісті вісімдесятого , двісті дев’яносто першого - двісті дев’яносто четвертого , двісті дев’яносто дев’ятого - триста п’ятого підпункту 1 пункту 4 розділу II цього Закону (в частині встановлення вимог до реєстрації обладнання для виробництва тютюнових виробів та місць зберігання алкогольних напоїв, тютюнових виробів та рідин, що використовуються в електронних сигаретах), які набирають чинності та вводяться в дію через 180 календарних днів з дня опублікування цього Закону;\n\nабзаців шістнадцятого і сімнадцятого пункту 1, пункту 8 розділу I цього Закону та абзаців третього , четвертого , шостого , двісті п’ятдесят шостого , двісті вісімдесят першого - двісті вісімдесят четвертого , двісті вісімдесят сьомого - двісті дев’яностого , триста дев’ятого підпункту 1 пункту 4 розділу II цього Закону, які набирають чинності та вводяться в дію з дня опублікування цього Закону.\n\n2. {Абзац перший пункту 2 розділу II виключено на підставі Закону № 4698-IX від 03.12.2025 - застосовується з 1 січня 2026 року }\n\nЗ 1 листопада 2026 року маркування алкогольних напоїв, тютюнових виробів та рідин, що використовуються в електронних сигаретах, здійснюється виключно в порядку, визначеному Податковим кодексом України .\n\n{Абзац другий пункту 2 розділу II із змінами, внесеними згідно із Законом № 4698-IX від 03.12.2025 - застосовуються з 1 січня 2026 року }\n\nМарковані паперовими марками акцизного податку алкогольні напої, тютюнові вироби та рідини, що використовуються в електронних сигаретах, які вироблені в Україні або ввезені на митну територію України до 1 листопада 2026 року, перебувають в обігу не більше 18 місяців з дня введення в дію цього Закону. Обіг таких підакцизних товарів (продукції) здійснюється з дотриманням вимог законодавства, що діяло до 1 листопада 2026 року, в частині дотримання вимог Податкового кодексу України та Закону України \"Про державне регулювання виробництва і обігу спирту етилового, спиртових дистилятів, біоетанолу, алкогольних напоїв, тютюнових виробів, тютюнової сировини, рідин, що використовуються в електронних сигаретах, та пального\" щодо обігу товарів (продукції), маркованих паперовими марками акцизного податку, але без дотримання вимог цього Закону та Закону України \"Про державне регулювання виробництва і обігу спирту етилового, спиртових дистилятів, біоетанолу, алкогольних напоїв, тютюнових виробів, тютюнової сировини, рідин, що використовуються в електронних сигаретах, та пального\" щодо функціонування Електронної системи обігу алкогольних напоїв, тютюнових виробів та рідин, що використовуються в електронних сигаретах.\n\n{Абзац третій пункту 2 розділу II в редакції Закону № 4698-IX від 03.12.2025 - застосовуються з 1 січня 2026 року }\n\nПочинаючи з наступного календарного дня після завершення встановленого цим пунктом 18-місячного строку марковані паперовими марками акцизного податку алкогольні напої, тютюнові вироби та рідини, що використовуються в електронних сигаретах, вилучаються суб’єктом господарювання - власником таких товарів (продукції) з обігу для нанесення на пляшку (одиничну упаковку) алкогольного напою, пачку (одиничну упаковку) тютюнового виробу або ємність (одиничну упаковку) з рідиною, що використовується в електронних сигаретах, електронної марки акцизного податку.\n\nДля цього економічний оператор - власник таких товарів (продукції) програмними засобами Електронної системи обігу алкогольних напоїв, тютюнових виробів та рідин, що використовуються в електронних сигаретах, здійснює в порядку, визначеному цим Законом, замовлення унікальних ідентифікаторів електронних марок акцизного податку, що містять виключно літери та цифри, з яких складається ідентифікаційний код емітента унікальних ідентифікаторів електронних марок акцизного податку та серійний номер електронної марки акцизного податку, але без додаткової доплати сум акцизного податку, та нанесення графічних елементів електронних марок акцизного податку на пляшку (одиничну упаковку) алкогольного напою, пачку (одиничну упаковку) тютюнового виробу або ємність (одиничну упаковку) з рідиною, що використовується в електронних сигаретах. Дозволяється нанесення графічних елементів електронних марок акцизного податку безпосередньо на прозору обгортку одиничного пакування таких товарів (продукції) за її наявності. Після чого такі товари (продукція) повертаються економічним оператором - власником таких товарів (продукції) в обіг для подальшої реалізації.\n\nПри цьому отримані економічним оператором унікальні ідентифікатори не доповнюються іншими даними та вважаються електронною маркою акцизного податку з моменту нанесення графічних елементів електронних марок акцизного податку на пляшку (одиничну упаковку) алкогольного напою, пачку (одиничну упаковку) тютюнового виробу або ємність (одиничну упаковку) з рідиною, що використовується в електронних сигаретах.\n\nПаперові марки акцизного податку, вже закуплені, але не використані станом на 1 листопада 2026 року, для маркування алкогольних напоїв, тютюнових виробів та рідин, що використовуються в електронних сигаретах, повертаються продавцю в установленому законодавством порядку, акцизний податок, сплачений при отриманні таких марок, за бажанням покупця таких марок, враховується під час формування електронних марок акцизного податку або відшкодовується покупцю марок.\n\n{Абзац сьомий пункту 2 розділу II із змінами, внесеними згідно із Законом № 4698-IX від 03.12.2025 - застосовуються з 1 січня 2026 року }\n\nНе підлягають відшкодуванню суми акцизного податку, сплачені відповідно до статті 225 Податкового кодексу України, у разі повернення паперових акцизних марок продавцю таких акцизних марок, але такі суми акцизного податку можуть бути використані під час формування електронних марок акцизного податку.\n\n3. До 1 лютого 2024 року Кабінет Міністрів України має забезпечити оприлюднення технічних вимог щодо функціонування Електронної системи обігу алкогольних напоїв, тютюнових виробів та рідин, що використовуються в електронних сигаретах.\n\n4. Внести зміни до таких законодавчих актів України:\n\n{Підпункт 1 пункту 4 розділу II втратив чинність на підставі Закону № 3817-IX від 18.06.2024 }\n\n2) у Законі України \"Про застосування реєстраторів розрахункових операцій у сфері торгівлі, громадського харчування та послуг\" (Відомості Верховної Ради України, 2000 р., № 38, ст. 315 із наступними змінами):\n\nпункт 11 статті 3 викласти в такій редакції:\n\n\"11) проводити розрахункові операції через реєстратори розрахункових операцій та/або через програмні реєстратори розрахункових операцій для підакцизних товарів (продукції) з використанням режиму програмування із зазначенням коду товарної підкатегорії згідно з УКТ ЗЕД , найменування товарів (продукції), цін товарів (продукції) та обліку їх кількості, а також із зазначенням унікального ідентифікатора електронної марки акцизного податку або серійного номера електронної марки акцизного податку - при роздрібній торгівлі алкогольними напоями, тютюновими виробами та рідинами, що використовуються в електронних сигаретах.\n\nПри роздрібній торгівлі сигарами, включаючи сигари з відрізаними кінцями, з вмістом тютюну (код згідно з УКТ ЗЕД 2402 10 00 10) або алкогольними напоями на розлив зазначення унікального ідентифікатора електронної марки акцизного податку або серійного номера електронної марки акцизного податку може здійснюватися тільки при першому продажі одиниці товару в межах вмісту одиничної пачки (упаковки) сигар/пляшки (упаковки) алкогольних напоїв\";\n\nрозділ II \"Прикінцеві положення\" доповнити пунктом 13 -1 такого змісту:\n\n\"13 -1 . Тимчасово, протягом 18 місяців з дня введення в дію Закону України \"Про внесення змін до Податкового кодексу України та інших законів України у зв’язку із запровадженням електронної простежуваності обігу алкогольних напоїв, тютюнових виробів та рідин, що використовуються в електронних сигаретах\", при роздрібному продажу маркованих паперовими марками акцизного податку алкогольних напоїв, тютюнових виробів або рідин, що використовуються в електронних сигаретах, які були вироблені в Україні або ввезені на митну територію України до 1 листопада 2026 року, розрахункові операції проводяться через реєстратори розрахункових операцій та/або через програмні реєстратори розрахункових операцій без зазначення унікального ідентифікатора електронної марки акцизного податку або серійного номера електронної марки акцизного податку та із зазначенням цифрового значення штрихового коду паперової марки акцизного податку (серії та номера) - при роздрібній торгівлі алкогольними напоями\".\n\n{Абзац шостий підпункту 2 пункту 4 розділу II із змінами, внесеними згідно із Законом № 4698-IX від 03.12.2025 - застосовуються з 1 січня 2026 року }\n\n5. Кабінету Міністрів України протягом шести місяців з дня набрання чинності цим Законом:\n\nпривести свої нормативно-правові акти у відповідність із цим Законом;\n\nзабезпечити розроблення та ухвалення нормативно-правових актів, передбачених цим Законом;\n\nзабезпечити приведення нормативно-правових актів міністерств та інших центральних органів виконавчої влади у відповідність із цим Законом;\n\nвизначити державне підприємство, відповідальне за гарантоване виконання замовлень економічних операторів на друк графічних елементів електронних марок акцизного податку;\n\nвивчити питання та розпочати консультації, переговори з європейськими партнерами щодо налагодження взаємодії та отримання відомостей про унікальні ідентифікатори, нанесені на тютюнові вироби та рідини, що використовуються в електронних сигаретах, які імпортуються в Україну, для визнання їх в Україні унікальними ідентифікаторами.\n\n6. Кабінету Міністрів України з 1 березня 2025 року до 12 жовтня 2026 року забезпечити функціонування програмного забезпечення Електронної системи в тестовому режимі.\n\n{Пункт 6 розділу II із змінами, внесеними згідно із Законом № 4698-IX від 03.12.2025 - застосовуються з 1 січня 2026 року }\n\n7. Кабінету Міністрів України протягом одного місяця з дня набрання чинності цим Законом забезпечити перегляд розміру мінімальних оптово-відпускних і роздрібних цін на алкогольні напої з урахуванням рівня інфляції, починаючи з періоду останнього перегляду таких цін.\n\nПрезидент України\n\nВ. ЗЕЛЕНСЬКИЙ\n\nм. Київ\n\n29 червня 2023 року\n\n№ 3173-IX\n\nПро внесення змін до Податкового кодексу України та інших законів України у зв'язку із запровадженням електронної простежуваності обігу алкогольних напоїв, тютюнових виробів та рідин, що використовуються в електронних сигаретах\nЗакон України від 29.06.2023 № 3173-IX\n\nРедакція від 26.12.2025 , підстава — 4698-IX\nПостійна адреса:\nhttps://zakon.rada.gov.ua/go/3173-20\nЗаконодавство України\nстаном на 21.02.2026\n\nчинний"
    }
  ],
  "definitions": []
}