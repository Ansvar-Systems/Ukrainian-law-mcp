{
  "id": "ua-law-962-15",
  "type": "statute",
  "title": "Про охорону земель",
  "title_en": "",
  "short_name": "962-15",
  "status": "in_force",
  "issued_date": "2003-06-19",
  "url": "https://zakon.rada.gov.ua/laws/show/962-15",
  "description": "Official legislative act of Ukraine ingested from the Verkhovna Rada legal portal.",
  "provisions": [
    {
      "provision_ref": "art1",
      "section": "1",
      "title": "Стаття 1. Охорона земель та інші основні поняття і терміни",
      "content": "Охорона земель - система правових, організаційних, економічних, технологічних та інших заходів, спрямованих на раціональне використання земель, запобігання необґрунтованому вилученню земель сільськогосподарського призначення для несільськогосподарських потреб, захист від шкідливого антропогенного впливу, відтворення і підвищення родючості ґрунтів, підвищення продуктивності земель лісового фонду, забезпечення особливого режиму використання земель природоохоронного, оздоровчого, рекреаційного та історико-культурного призначення.\nЗастосовані в цьому Законі інші поняття і терміни вживаються в такому значенні:\nагроландшафт - ландшафт, основу якого становлять сільськогосподарські угіддя та лісові насадження, зокрема лісосмуги та інші захисні насадження;\nагрохімічне обстеження ґрунтів - обов'язкове суцільне обстеження сільськогосподарських угідь з метою державного контролю за зміною показників родючості і забруднення ґрунтів;\nгранично допустима концентрація забруднюючих речовин - максимально допустима кількість забруднюючих речовин у ґрунтах, яка не зумовлює негативних екологічних наслідків для їх родючості, загального стану довкілля, якості сільськогосподарської продукції та здоров'я людини;\nгумус - органічна складова частина ґрунту, яка утворюється в процесі біохімічного розкладу рослинних і тваринних решток та формує його родючість;\nґрунт - природно-історичне органо-мінеральне тіло, що утворилося на поверхні земної кори і є осередком найбільшої концентрації поживних речовин, основою життя та розвитку людства завдяки найціннішій своїй властивості - родючості;\nґрунтова маса - знятий родючий шар ґрунту;\nґрунтове обстеження - визначення генетичної будови та властивостей ґрунтів, структури ґрунтового покриву;\nґрунтовтома - порушення біоенергетичного режиму ґрунтів та різке зниження урожайності сільськогосподарських культур внаслідок їх беззмінного вирощування або частого повернення на попереднє поле сівозміни, що призводить до погіршення якісного стану ґрунтів, накопичення у ґрунтах специфічних хвороботворних мікроорганізмів та насіння бур'янів;\nдеградація ґрунтів - погіршення корисних властивостей та родючості ґрунту внаслідок впливу природних чи антропогенних факторів;\nдеградація земель - природне або антропогенне спрощення ландшафту, погіршення стану, складу, корисних властивостей і функцій земель та інших органічно пов'язаних із землею природних компонентів;\nзабруднення ґрунтів - накопичення в ґрунтах речовин, які негативно впливають на їх родючість та інші корисні властивості;\nземельні ресурси - сукупний природний ресурс поверхні суші як просторового базису розселення і господарської діяльності, основний засіб виробництва в сільському та лісовому господарстві;\nземля - поверхня суші з ґрунтами, корисними копалинами та іншими природними елементами, що органічно поєднані та функціонують разом з нею;\nконсервація земель - припинення господарського використання на визначений термін та залуження або залісення деградованих і малопродуктивних земель, господарське використання яких є екологічно та економічно неефективним, а також техногенно забруднених земельних ділянок, на яких неможливо одержувати екологічно чисту продукцію, а перебування людей на цих земельних ділянках є небезпечним для їх здоров'я;\nохорона ґрунтів - система правових, організаційних, технологічних та інших заходів, спрямованих на збереження і відтворення родючості та цілісності ґрунтів, їх захист від деградації, ведення сільськогосподарського виробництва з дотриманням ґрунтозахисних технологій та забезпеченням екологічної безпеки довкілля;\nпорушені землі - землі, що втратили свою господарську та екологічну цінність через порушення ґрунтового покриву внаслідок виробничої діяльності людини або дії природних явищ;\nприродно-сільськогосподарське, еколого-економічне, протиерозійне та інші види районування (зонування) земель - це поділ території з урахуванням природних та агробіологічних вимог щодо вирощування сільськогосподарських культур, а також територій, які мають відповідну схожість за визначеними ознаками;\nродючість ґрунту - здатність ґрунту задовольняти потреби рослин в елементах живлення, воді, повітрі і теплі в достатніх кількостях для їх нормального розвитку, які в сукупності є основним показником якості ґрунту;\nстепова ділянка - земельна ділянка, вкрита багаторічною трав’яною (злаковою, полиново-злаковою, різнотравно-злаковою, лучно-степовою) рослинністю, що формується в умовах недостатнього зволоження."
    },
    {
      "provision_ref": "art2",
      "section": "2",
      "title": "Стаття 2. Земля як об'єкт охорони",
      "content": "Об'єктом особливої охорони держави є всі землі в межах території України."
    },
    {
      "provision_ref": "art3",
      "section": "3",
      "title": "Стаття 3. Принципи державної політики у сфері охорони земель",
      "content": "Основними принципами державної політики у сфері охорони земель є:\nзабезпечення охорони земель як основного національного багатства Українського народу;\nпріоритет вимог екологічної безпеки у використанні землі як просторового базису, природного ресурсу і основного засобу виробництва;\nвідшкодування збитків, заподіяних порушенням законодавства України про охорону земель;\nнормування і планомірне обмеження впливу господарської діяльності на земельні ресурси;\nпоєднання заходів економічного стимулювання та юридичної відповідальності в галузі охорони земель;\nпублічність у вирішенні питань охорони земель, використанні коштів Державного бюджету України та місцевих бюджетів на охорону земель."
    },
    {
      "provision_ref": "art4",
      "section": "4",
      "title": "Стаття 4. Правове регулювання у сфері охорони земель",
      "content": "Правове регулювання у сфері охорони земель здійснюється відповідно до Конституції України , Земельного кодексу України , цього Закону, інших нормативно-правових актів, які приймаються відповідно до них."
    },
    {
      "provision_ref": "art5",
      "section": "5",
      "title": "Стаття 5. Органи, які здійснюють регулювання в галузі охорони земель",
      "content": "Регулювання в галузі охорони земель здійснюють Верховна Рада України, Верховна Рада Автономної Республіки Крим, Кабінет Міністрів України, Рада міністрів Автономної Республіки Крим, органи місцевого самоврядування, місцеві державні адміністрації, а також спеціально уповноважені центральні органи виконавчої влади в межах повноважень, установлених законом.\nСпеціально уповноваженими центральними органами виконавчої влади в галузі охорони земель є:\nцентральний орган виконавчої влади, що забезпечує формування державної політики у сфері земельних відносин;\nцентральний орган виконавчої влади, що реалізує державну політику у сфері земельних відносин;\nцентральний орган виконавчої влади, що забезпечує формування державної політики у сфері охорони навколишнього природного середовища;\nцентральний орган виконавчої влади, що реалізує державну політику у сфері охорони навколишнього природного середовища;\nцентральний орган виконавчої влади, що реалізує державну політику із забезпечення нагляду (контролю) у сфері охорони навколишнього природного середовища."
    },
    {
      "provision_ref": "art6",
      "section": "6",
      "title": "Стаття 6. Повноваження Верховної Ради України в галузі охорони земель",
      "content": "До повноважень Верховної Ради України в галузі охорони земель належать:\nвизначення засад державної політики в галузі використання та охорони земель;\nзатвердження загальнодержавних програм щодо використання та охорони земель;\nвирішення інших питань у галузі охорони земель відповідно до Конституції України ."
    },
    {
      "provision_ref": "art7",
      "section": "7",
      "title": "Стаття 7. Повноваження Верховної Ради Автономної Республіки Крим у галузі охорони земель",
      "content": "До повноважень Верховної Ради Автономної Республіки Крим на території республіки в галузі охорони земель належать:\nзабезпечення реалізації державної політики в галузі використання та охорони земель;\nучасть у реалізації загальнодержавних програм щодо використання та охорони земель;\nзатвердження та участь у реалізації регіональних (республіканських) програм використання та охорони земель, підвищення родючості ґрунтів;\nкоординація діяльності районних і міських (міст республіканського значення) рад у галузі охорони земель;\nвирішення інших питань у галузі охорони земель відповідно до закону."
    },
    {
      "provision_ref": "art8",
      "section": "8",
      "title": "Стаття 8. Повноваження обласних рад у галузі охорони земель",
      "content": "До повноважень обласних рад у галузі охорони земель належать:\nзабезпечення реалізації державної політики щодо використання та охорони земель;\nучасть у реалізації загальнодержавних програм щодо використання та охорони земель на відповідній території;\nзатвердження та участь у реалізації регіональних програм щодо використання та охорони земель, підвищення родючості ґрунтів;\nвирішення інших питань у галузі охорони земель відповідно до закону."
    },
    {
      "provision_ref": "art9",
      "section": "9",
      "title": "Стаття 9. Повноваження Київської і Севастопольської міських рад у галузі охорони земель",
      "content": "До повноважень Київської і Севастопольської міських рад у галузі охорони земель на їх території належать:\nзатвердження та участь у реалізації цільових програм, схем та документації із землеустрою щодо охорони земель;\nучасть у реалізації загальнодержавних програм щодо використання та охорони земель на їх території;\nприйняття рішення про здійснення виконавчим органом міської ради повноважень щодо державного контролю за використанням та охороною земель, організація здійснення такого контролю;\nздійснення контролю за використанням коштів, що надходять у порядку відшкодування втрат лісогосподарського виробництва;\nекономічне стимулювання раціонального використання та охорони земель відповідно до закону;\nвирішення інших питань у галузі охорони земель відповідно до закону."
    },
    {
      "provision_ref": "art10",
      "section": "10",
      "title": "Стаття 10. Повноваження районних рад у галузі охорони земель",
      "content": "До повноважень районних рад у галузі охорони земель на території району належать:\nзабезпечення реалізації державної політики щодо використання та охорони земель;\nучасть у реалізації регіональних програм щодо використання та охорони земель, підвищення родючості ґрунтів;\nорганізація землеустрою та затвердження документації із землеустрою щодо охорони земель відповідно до закону;\nвирішення інших питань у галузі охорони земель відповідно до закону."
    },
    {
      "provision_ref": "art11",
      "section": "11",
      "title": "Стаття 11. Повноваження районних у містах рад у галузі охорони земель",
      "content": "Повноваження районних у містах рад у галузі охорони земель визначають міські ради."
    },
    {
      "provision_ref": "art12",
      "section": "12",
      "title": "Стаття 12. Повноваження сільських, селищних, міських рад у галузі охорони земель",
      "content": "До повноважень сільських, селищних, міських рад у галузі охорони земель на території сіл, селищ, міст належать:\nрозробка, затвердження і реалізація цільових програм та документації із землеустрою щодо охорони та використання земель відповідно до закону;\nприйняття рішень про здійснення виконавчими органами сільських, селищних, міських рад державного контролю за використанням та охороною земель;\nекономічне стимулювання раціонального використання та охорони земель відповідно до закону;\nвирішення інших питань у галузі охорони земель відповідно до закону."
    },
    {
      "provision_ref": "art13",
      "section": "13",
      "title": "Стаття 13. Повноваження Кабінету Міністрів України в галузі охорони земель",
      "content": "До повноважень Кабінету Міністрів України в галузі охорони земель належать:\nреалізація державної політики в галузі використання та охорони земель;\nрозроблення і забезпечення виконання загальнодержавних програм використання та охорони земель;\nрозробка і затвердження в межах своїх повноважень нормативно-правових актів у галузі охорони земель;\nустановлення порядку проведення моніторингу земель;\nкоординація діяльності органів виконавчої влади в галузі охорони земель;\nвирішення інших питань у галузі охорони земель відповідно до закону."
    },
    {
      "provision_ref": "art14",
      "section": "14",
      "title": "Стаття 14. Повноваження Ради міністрів Автономної Республіки Крим у галузі охорони земель",
      "content": "До повноважень Ради міністрів Автономної Республіки Крим на території республіки в галузі охорони земель належать:\nзабезпечення реалізації державної політики в галузі використання та охорони земель;\nучасть у розробленні та забезпеченні виконання загальнодержавних та республіканських програм у галузі охорони земель;\nздійснення контролю за використанням коштів, що надходять у порядку відшкодування втрат лісогосподарського виробництва, пов'язаних з вилученням (викупом) земельних ділянок;\nкоординація здійснення землеустрою;\nвирішення інших питань у галузі охорони земель відповідно до закону.\nРада міністрів Автономної Республіки Крим здійснює покладені на неї повноваження самостійно і через органи виконавчої влади Автономної Республіки Крим."
    },
    {
      "provision_ref": "art15",
      "section": "15",
      "title": "Стаття 15. Повноваження місцевих державних адміністрацій у галузі охорони земель",
      "content": "До повноважень місцевих державних адміністрацій у галузі охорони земель належать:\nзабезпечення реалізації державної політики щодо використання та охорони земель;\nучасть у розробленні та забезпеченні виконання загальнодержавних і регіональних (республіканських) програм у галузі використання та охорони земель;\nздійснення контролю за використанням коштів, що надходять у порядку відшкодування втрат лісогосподарського виробництва, пов'язаних з вилученням (викупом) земельних ділянок;\nкоординація здійснення державного контролю за використанням та охороною земель;\nекономічне стимулювання раціонального використання та охорони земель відповідно до закону;\nкоординація здійснення землеустрою;\nвирішення інших питань у галузі охорони земель відповідно до закону."
    },
    {
      "provision_ref": "art16",
      "section": "16",
      "title": "Стаття 16. Повноваження центрального органу виконавчої влади, що реалізує державну політику у сфері земельних відносин, у галузі охорони земель",
      "content": "До повноважень центрального органу виконавчої влади, що реалізує державну політику у сфері земельних відносин, у галузі охорони земель, належать:\nучасть у реалізації загальнодержавних і регіональних програм охорони земель;\nздійснення моніторингу та охорони земель;\nзабезпечення проведення моніторингу ґрунтів та агрохімічної паспортизації земель сільськогосподарського призначення;\nзабезпечення здійснення природно-сільськогосподарського, еколого-економічного, протиерозійного та інших видів районування (зонування) земель;\nвпровадження рекомендацій та заходів щодо забезпечення родючості ґрунтів і застосування агрохімікатів;\nзабезпечення підготовки та здійснення організаційних, економічних, екологічних та інших заходів, спрямованих на раціональне використання та охорону земель, їх захист від шкідливого антропогенного впливу, дотримання режиму використання земель природоохоронного, оздоровчого, рекреаційного та історико-культурного призначення, інших територій та об’єктів екомережі;\nздійснення заходів щодо вдосконалення порядку ведення обліку і підготовки звітності з регулювання земельних відносин, використання та охорони земель, формування екомережі;\nздійснення державного контролю за використанням та охороною земель у порядку та обсягах, визначених законом;\nвирішення інших питань у галузі охорони земель відповідно до закону."
    },
    {
      "provision_ref": "art17",
      "section": "17",
      "title": "Стаття 17. Повноваження центрального органу виконавчої влади, що забезпечує формування та реалізує державну політику у сфері охорони навколишнього природного середовища та екологічної безпеки, у галузі охорони земель",
      "content": "До повноважень центрального органу виконавчої влади, що забезпечує формування і реалізує державну політику у сфері охорони навколишнього природного середовища та екологічної безпеки, у галузі охорони земель належить:\nучасть у розробленні та реалізації загальнодержавних і регіональних програм використання та охорони земель;\nучасть у розробленні проектів нормативно-правових актів, державних стандартів, норм і правил з питань охорони земель;\nучасть у здійсненні природно-сільськогосподарського, еколого-економічного, протиерозійного та інших видів районування (зонування) земель;\nзабезпечення підготовки та здійснення організаційних, економічних, екологічних та інших заходів, спрямованих на раціональне використання та охорону земель, їх захист від шкідливого антропогенного впливу, дотримання режиму використання земель природоохоронного, оздоровчого, рекреаційного та історико-культурного призначення, інших територій та об’єктів екологічної мережі;\nучасть у розробленні та здійсненні заходів щодо економічного стимулювання використання та охорони земель;\nвизначення переліку земель, на яких застосовується обмеження щодо вирощування генетично модифікованих сортів рослин;\nздійснення міжнародного співробітництва з питань охорони земель;\nвирішення інших питань у галузі охорони земель відповідно до закону."
    },
    {
      "provision_ref": "art17-1",
      "section": "17-1",
      "title": "Стаття 17-1. Повноваження центрального органу виконавчої влади, що реалізує державну політику із здійснення державного нагляду (контролю) у сфері охорони навколишнього природного середовища",
      "content": "До повноважень центрального органу виконавчої влади, що реалізує державну політику із здійснення державного нагляду (контролю) у сфері охорони навколишнього природного середовища, у галузі охорони земель, належать:\nздійснення державного нагляду (контролю) за додержанням законодавства про використання та охорону земель щодо:\nконсервації деградованих і малопродуктивних земель;\nзбереження водно-болотних угідь;\nвиконання екологічних вимог при наданні у власність і користування, у тому числі в оренду, земельних ділянок;\nздійснення заходів щодо запобігання забрудненню земель хімічними і радіоактивними речовинами, відходами, стічними водами;\nдодержання режиму використання земель природно-заповідного та іншого природоохоронного призначення, а також територій, що підлягають особливій охороні;\nдодержання екологічних нормативів з питань використання та охорони земель;\nустановлення та використання водоохоронних зон і прибережних захисних смуг, а також щодо додержання режиму використання їх територій;\nведення будівельних, днопоглиблювальних робіт, видобування піску і гравію, прокладення кабелів, трубопроводів та інших комунікацій на землях водного фонду;\nзвернення до адміністративного суду щодо застосування заходів реагування у вигляді обмеження чи зупинення (тимчасово) або припинення діяльності підприємств і об’єктів незалежно від їх підпорядкування та форм власності відповідно до закону, якщо їх експлуатація здійснюється з порушенням законодавства про охорону земель;\nподання позовів про відшкодування шкоди і втрат, заподіяних внаслідок порушення законодавства України про охорону земель;\nвирішення інших питань у галузі охорони земель відповідно до закону."
    },
    {
      "provision_ref": "art18",
      "section": "18",
      "title": "Стаття 18. Повноваження центрального органу виконавчої влади, що забезпечує формування державної політики у сфері земельних відносин, у галузі охорони земель",
      "content": "До повноважень центрального органу виконавчої влади, що забезпечує формування державної політики у сфері земельних відносин, у галузі охорони земель, належать:\nрозроблення загальнодержавних і регіональних програм відтворення родючості ґрунтів;\nзабезпечення формування державної політики з використання та охорони земель;\nорганізація розроблення в установленому законом порядку норм і правил з охорони та підвищення родючості ґрунтів;\nрозроблення рекомендацій та заходів щодо забезпечення родючості ґрунтів і застосування агрохімікатів;\nрозроблення механізмів економічного стимулювання впровадження заходів щодо використання та охорони земель і підвищення родючості ґрунтів;\nзатвердження порядку здійснення державного нагляду і контролю за дотриманням законодавства про пестициди та агрохімікати в галузі рослинництва;\nзатвердження порядку одержання документів, матеріалів та іншої інформації, необхідної для здійснення державного контролю над використанням і охороною земель;\nзатвердження методичних рекомендацій для сільськогосподарських підприємств будь-якої форми власності з питань використання та охорони земель сільськогосподарського призначення, впровадження новітніх ресурсо-енергоощадних технологій та сучасних технічних засобів і обладнання;\nвирішення інших питань у галузі охорони родючості ґрунтів відповідно до закону."
    },
    {
      "provision_ref": "art18-1",
      "section": "18-1",
      "title": "Стаття 18-1. {Статтю 18 -1 виключено на підставі Закону № 1423-IX від 28.04.2021 }",
      "content": "Статтю 18 -1 виключено на підставі Закону № 1423-IX від 28.04.2021"
    },
    {
      "provision_ref": "art18-2",
      "section": "18-2",
      "title": "Стаття 18-2. Особливості адміністративного провадження адміністративних справ у сфері охорони земель",
      "content": "Вчинення процедурних дій, прийняття процедурних рішень у сфері охорони земель здійснюється в порядку, встановленому Законом України \"Про адміністративну процедуру\", з урахуванням особливостей, визначених цим Законом та статтею 17 -2 Земельного кодексу України."
    },
    {
      "provision_ref": "art19",
      "section": "19",
      "title": "Стаття 19. Державний контроль за використанням та охороною земель",
      "content": "Державний контроль за використанням та охороною земель здійснюється центральним органом виконавчої влади, що реалізує державну політику у сфері земельних відносин, а за додержанням вимог законодавства про охорону земель - центральним органом виконавчої влади, що реалізує державну політику із здійснення державного нагляду (контролю) у сфері охорони навколишнього природного середовища. Державний контроль за використанням та охороною земель також здійснюють виконавчі органи сільських, селищних, міських рад у межах повноважень, визначених законом, у разі прийняття відповідною радою рішення про здійснення такого контролю.\nДержавний контроль за додержанням вимог законодавства про охорону земель здійснює центральний орган виконавчої влади, який забезпечує реалізацію державної політики із здійснення державного нагляду (контролю) у сфері охорони навколишнього природного середовища, раціонального використання, відтворення і охорони природних ресурсів.\nПорядок здійснення державного контролю за використанням та охороною земель встановлюється цим Законом та Земельним кодексом України , законами України \"Про державний контроль за використанням та охороною земель \", \"Про основні засади державного нагляду (контролю) у сфері господарської діяльності\" .\nЦентральний орган виконавчої влади, що реалізує державну політику у сфері земельних відносин, проводить моніторинг родючості ґрунтів та агрохімічну паспортизацію земель сільськогосподарського призначення."
    },
    {
      "provision_ref": "art20",
      "section": "20",
      "title": "Стаття 20. {Статтю 20 виключено на підставі Закону № 1423-IX від 28.04.2021 }",
      "content": "Статтю 20 виключено на підставі Закону № 1423-IX від 28.04.2021"
    },
    {
      "provision_ref": "art21",
      "section": "21",
      "title": "Стаття 21. Громадський контроль за використанням та охороною земель",
      "content": "Громадський контроль за використанням та охороною земель здійснюють громадські інспектори, які призначаються відповідними органами місцевого самоврядування, центральним органом виконавчої влади, що реалізує державну політику у сфері земельних відносин, центральним органом виконавчої влади, що реалізує державну політику із здійснення державного нагляду (контролю) у сфері охорони навколишнього природного середовища, і діють на підставі положення, затвердженого центральними органами виконавчої влади, що забезпечують формування державної політики у сферах земельних відносин, охорони навколишнього природного середовища."
    },
    {
      "provision_ref": "art22",
      "section": "22",
      "title": "Стаття 22. Система заходів у галузі охорони земель",
      "content": "Система заходів у галузі охорони земель включає:\nдержавну комплексну систему спостережень;\nрозробку загальнодержавних і регіональних (республіканських) програм використання та охорони земель, документації із землеустрою в галузі охорони земель;\nстворення екологічної мережі;\nздійснення природно-сільськогосподарського, еколого-економічного, протиерозійного та інших видів районування (зонування) земель;\nекономічне стимулювання впровадження заходів щодо охорони та використання земель і підвищення родючості ґрунтів;\nнормування."
    },
    {
      "provision_ref": "art23",
      "section": "23",
      "title": "Стаття 23. Державна комплексна система спостережень",
      "content": "Державна комплексна система спостережень включає топографо-геодезичні, картографічні, ґрунтові, агрохімічні, радіологічні та інші обстеження і розвідування стану земель і ґрунтів, їх моніторинг.\nНа базі даних державної комплексної системи спостережень формуються національний, регіональний та місцевий банки даних про стан земель і ґрунтів."
    },
    {
      "provision_ref": "art24",
      "section": "24",
      "title": "Стаття 24. Загальнодержавна та регіональні програми використання та охорони земель",
      "content": "Загальнодержавна програма використання та охорони земель розробляється відповідно до програм економічного, науково-технічного і соціального розвитку України та охорони довкілля.\nЗагальнодержавна програма використання та охорони земель визначає склад та обсяги першочергових і перспективних заходів з охорони земель, а також обсяги і джерела ресурсного забезпечення виконання робіт з їх реалізації.\nРегіональні програми використання та охорони земель розробляються відповідно до загальнодержавної програми з урахуванням місцевих особливостей.\nВиконання загальнодержавної і регіональних програм використання та охорони земель забезпечується органами виконавчої влади та органами місцевого самоврядування відповідно до повноважень, визначених законом."
    },
    {
      "provision_ref": "art25",
      "section": "25",
      "title": "Стаття 25. Документація із землеустрою в галузі охорони земель",
      "content": "Документацією із землеустрою в галузі охорони земель є схеми землеустрою і техніко-економічні обґрунтування використання та охорони земель адміністративно-територіальних одиниць та робочі проекти землеустрою.\nСклад документації із землеустрою в галузі охорони земель та порядок її погодження і затвердження встановлюються Земельним кодексом України та Законом України \"Про землеустрій\".\nВідомості про якісні характеристики угідь, заходи щодо охорони земель і ґрунтів (освоєння земель для сільськогосподарських, лісогосподарських потреб; поліпшення сільськогосподарських, лісогосподарських угідь; рекультивація порушених земель, консервація деградованих, малопродуктивних і техногенно забруднених земель тощо), обмеження у використанні земель вносяться до Державного земельного кадастру на підставі документації із землеустрою в галузі охорони земель відповідно до Закону України \"Про Державний земельний кадастр\".\nВласники землі та землекористувачі забезпечують виконання заходів з охорони земель та обмежень у використанні земель, передбачених документацією із землеустрою в галузі охорони земель."
    },
    {
      "provision_ref": "art26",
      "section": "26",
      "title": "Стаття 26. Природно-сільськогосподарське, еколого-економічне, протиерозійне та інші види районування (зонування) земель",
      "content": "Природно-сільськогосподарське, еколого-економічне, протиерозійне та інші види районування (зонування) земель включають:\nподіл земель за цільовим призначенням з урахуванням природних умов, агробіологічних вимог сільськогосподарських культур, розвитку господарської діяльності та пріоритету вимог екологічної безпеки;\nустановлення вимог щодо раціонального використання земель відповідно до району (зони);\nвизначення територій, що потребують особливого захисту від антропогенного впливу;\nустановлення в межах окремих зон необхідних видів екологічних обмежень у використанні земель або ґрунтів з урахуванням їх геоморфологічних, природно-кліматичних, ґрунтових, протиерозійних та інших особливостей відповідно до екологічного району (зони).\nПорядок здійснення природно-сільськогосподарського, еколого-економічного, протиерозійного та інших видів районування (зонування) земель визначає Кабінет Міністрів України."
    },
    {
      "provision_ref": "art27",
      "section": "27",
      "title": "Стаття 27. Економічне стимулювання впровадження заходів щодо використання та охорони земель і підвищення родючості ґрунтів",
      "content": "Держава здійснює економічне стимулювання заходів щодо охорони та використання земель і підвищення родючості ґрунтів землевласниками та землекористувачами шляхом:\nнадання податкових і кредитних пільг фізичним і юридичним особам, які здійснюють за власні кошти заходи щодо захисту земель від ерозії, підвищення родючості ґрунтів та інші заходи, передбачені загальнодержавними і регіональними програмами у галузі використання та охорони земель;\nзвільнення землевласників і землекористувачів від плати за землю, за земельні ділянки, на яких виконуються роботи з лісорозведення, з меліорації, рекультивації, консервації земель та інші роботи щодо охорони земель на період тимчасової консервації, будівництва та сільськогосподарського освоєння земель відповідно до затвердженої документації із землеустрою;\nкомпенсування суб’єктам господарювання недоодержаної частки доходу внаслідок консервації деградованих, малопродуктивних, а також техногенно забруднених земель, інших заходів з покращення екологічного стану земель;\nзастосування прискореної амортизації основних фондів землеохоронного і природоохоронного призначення.\nКомпенсація витрат, понесених землевласниками та землекористувачами на покращення екологічного стану земель та підвищення родючості ґрунтів, провадиться за рахунок коштів Державного бюджету України та місцевих бюджетів відповідно до загальнодержавних і регіональних програм у галузі охорони земель.\nПідставою для розгляду питання про економічне стимулювання заходів щодо використання та охорони земель і підвищення родючості ґрунтів є заява землевласників і землекористувачів до органів виконавчої влади чи органів місцевого самоврядування, які здійснюють регулювання у сфері охорони земель, за місцезнаходженням земельної ділянки.\nДо заяви додається висновок центрального органу виконавчої влади, що реалізує державну політику у сфері земельних відносин, про покращення екологічного стану земель і підвищення родючості ґрунтів згідно з даними агрохімічного паспорта земельної ділянки.\nПорядок економічного стимулювання заходів щодо використання та охорони земель і підвищення родючості ґрунтів встановлює Кабінет Міністрів України."
    },
    {
      "provision_ref": "art28",
      "section": "28",
      "title": "Стаття 28. Нормування в галузі охорони земель",
      "content": "Нормування в галузі охорони земель полягають у забезпеченні екологічної та санітарно-гігієнічної безпеки громадян шляхом визначення вимог щодо якості земель, родючості ґрунтів і допустимого антропогенного навантаження та господарського освоєння земель."
    },
    {
      "provision_ref": "art30",
      "section": "30",
      "title": "Стаття 30. Нормативи в галузі охорони земель та відтворення родючості ґрунтів",
      "content": "У галузі охорони земель та відтворення родючості ґрунтів встановлюються такі нормативи:\nгранично допустимого забруднення ґрунтів;\nякісного стану ґрунтів;\nоптимального співвідношення земельних угідь;\nпоказників деградації земель та ґрунтів.\nНормативи в галузі охорони земель та відтворення родючості ґрунтів встановлює Кабінет Міністрів України."
    },
    {
      "provision_ref": "art31",
      "section": "31",
      "title": "Стаття 31. Нормативи гранично допустимого забруднення ґрунтів",
      "content": "Нормативи гранично допустимого забруднення ґрунтів визначаються з метою встановлення критеріїв придатності земель для використання їх за цільовим призначенням.\nДо нормативів гранично допустимого забруднення ґрунтів належать:\nгранично допустимі концентрації у ґрунтах хімічних речовин, залишкових кількостей пестицидів і агрохімікатів, важких металів тощо;\nмаксимально допустимі рівні забруднення ґрунтів радіоактивними речовинами."
    },
    {
      "provision_ref": "art32",
      "section": "32",
      "title": "Стаття 32. Нормативи якісного стану ґрунтів",
      "content": "Нормативи якісного стану ґрунтів встановлюються з метою запобігання їх виснаженню і використовуються для здійснення контролю за якісним станом ґрунтів.\nНормативи якісного стану ґрунтів визначають рівень забруднення, оптимальний вміст поживних речовин, фізико-хімічні властивості тощо."
    },
    {
      "provision_ref": "art33",
      "section": "33",
      "title": "Стаття 33. Нормативи оптимального співвідношення земельних угідь",
      "content": "Нормативи оптимального співвідношення земельних угідь встановлюються для запобігання надмірному антропогенному впливу на них, у тому числі надмірній розораності сільськогосподарських угідь.\nДо нормативів оптимального співвідношення земельних угідь належать:\nоптимальне співвідношення земель сільськогосподарського, природно-заповідного та іншого природоохоронного, оздоровчого, історико-культурного, рекреаційного призначення, а також земель лісового та водного фондів;\nоптимальне співвідношення ріллі та багаторічних насаджень, сіножатей, пасовищ, а також земель під полезахисними лісосмугами в агроландшафтах."
    },
    {
      "provision_ref": "art34",
      "section": "34",
      "title": "Стаття 34. Нормативи показників деградації земель та ґрунтів",
      "content": "Нормативи показників деградації земель установлюються для кожної категорії земель з метою запобігання погіршенню їх стану і використовуються для здійснення контролю за використанням та охороною земель.\nДо нормативів показників деградації земель належать показники гранично допустимого погіршення стану і властивостей земельних ресурсів внаслідок антропогенного впливу та негативних природних явищ, а також нормативи інтенсивності використання земель сільськогосподарського призначення.\nВикористання в сільськогосподарському виробництві сільськогосподарської техніки, питомий тиск ходових частин на ґрунт якої перевищує нормативи, забороняється.\nПоказники інтенсивності використання земель сільськогосподарського призначення встановлюються з урахуванням даних агрохімічної паспортизації земель.\nПри встановленні показників інтенсивності використання земель сільськогосподарського призначення визначаються сільськогосподарські культури, вирощування яких обмежується або забороняється, а також технології та окремі агротехнічні операції щодо їх вирощування.\nПоказники інтенсивності використання земель сільськогосподарського призначення використовуються в процесі складання проектно-технологічної документації на вирощування сільськогосподарських культур."
    },
    {
      "provision_ref": "art35",
      "section": "35",
      "title": "Стаття 35. Вимоги до власників і землекористувачів, у тому числі орендарів, земельних ділянок при здійсненні господарської діяльності",
      "content": "Власники і землекористувачі, в тому числі орендарі, земельних ділянок при здійсненні господарської діяльності зобов'язані:\nдотримуватися вимог земельного та природоохоронного законодавства України;\nпроводити на земельних ділянках господарську діяльність способами, які не завдають шкідливого впливу на стан земель та родючість ґрунтів;\nпідвищувати родючість ґрунтів та зберігати інші корисні властивості землі на основі застосування екологобезпечних технологій обробітку і техніки, здійснення інших заходів, які зменшують негативний вплив на ґрунти, запобігають безповоротній втраті гумусу, поживних елементів тощо;\nдотримуватися нормативів при здійсненні протиерозійних, агротехнічних, агрохімічних, меліоративних та інших заходів, пов'язаних з охороною земель, збереженням і підвищенням родючості ґрунтів;\nнадавати відповідним органам виконавчої влади та органам місцевого самоврядування відомості про застосування пестицидів та агрохімікатів;\nсприяти систематичному проведенню вишукувальних, обстежувальних, розвідувальних робіт за станом земель, динамікою родючості ґрунтів;\nсвоєчасно інформувати відповідні органи виконавчої влади та органи місцевого самоврядування щодо стану, деградації та забруднення земельних ділянок;\nзабезпечувати додержання встановленого законодавством України режиму використання земель, що підлягають особливій охороні;\nзабезпечувати використання земельних ділянок за цільовим призначенням та дотримуватися встановлених обмежень (обтяжень) на земельну ділянку;\nзабезпечувати захист земель від пожеж, ерозії, виснаження, забруднення, засмічення, засолення, осолонцювання, підкислення, перезволоження, підтоплення, заростання бур'янами, чагарниками і дрібноліссям;\nуживати заходів щодо запобігання негативному і екологонебезпечному впливу на земельні ділянки та ліквідації наслідків цього впливу."
    },
    {
      "provision_ref": "art36",
      "section": "36",
      "title": "Стаття 36. Охорона земель при здійсненні господарської діяльності на землях сільськогосподарського призначення",
      "content": "Охорона земель сільськогосподарського призначення забезпечується на основі реалізації комплексу заходів щодо збереження продуктивності сільськогосподарських угідь, підвищення їх екологічної стійкості та родючості ґрунтів, а також обмеження їх вилучення (викупу) для несільськогосподарських потреб.\nЗміна цільового призначення земель сільськогосподарського призначення допускається лише за умови обґрунтування доцільності такої зміни в порядку, визначеному законом.\nУ разі вилучення (викупу) земель сільськогосподарського призначення для несільськогосподарських потреб забезпечується пріоритет максимального збереження продуктивних земель.\nЧерезсмужжя та конфігурація земельних ділянок, що створюють перешкоди в ефективному їх використанні і здійсненні природоохоронних заходів, а також порушують ландшафтну цілісність території, підлягають упорядкуванню відповідно до затвердженої документації із землеустрою.\nЗахист земель сільськогосподарського призначення від пожеж, ерозії, селів, підтоплення та інших видів деградації здійснюється на основі реалізації заходів, передбачених державними і регіональними програмами, відповідно до схем землеустрою і техніко-економічного обґрунтування використання та охорони земель адміністративно-територіальних одиниць, робочих проектів землеустрою."
    },
    {
      "provision_ref": "art37",
      "section": "37",
      "title": "Стаття 37. Основні вимоги до охорони родючості ґрунтів",
      "content": "Власники та землекористувачі, в тому числі орендарі, земельних ділянок зобов'язані здійснювати заходи щодо охорони родючості ґрунтів, передбачені цим Законом та іншими нормативно-правовими актами України.\nВикористання земельних ділянок способами, що призводять до погіршення їх якості, забороняється.\nЗміна сіножатей, пасовищ та перелогів на інші угіддя в межах земельних ділянок сільськогосподарського призначення державної та комунальної власності, переданих у користування на умовах оренди, емфітевзису, забороняється. Ця вимога не поширюється на зміну угідь земельних ділянок сільськогосподарського призначення державної та комунальної власності, право оренди, емфітевзису щодо яких виникло до набрання чинності цією частиною.\nНа землях сільськогосподарського призначення може бути обмежена діяльність щодо:\nвирощування певних сільськогосподарських культур, застосування окремих технологій їх вирощування або проведення окремих агротехнічних операцій;\nрозорювання сіножатей, пасовищ;\nвикористання деградованих, малопродуктивних, а також техногенно забруднених земельних ділянок;\nнеобґрунтовано інтенсивного використання земель.\nЗ метою здійснення контролю за динамікою родючості ґрунтів систематично проводиться їх агрохімічне обстеження, видаються агрохімічні паспорти, в яких фіксуються початкові та поточні рівні забезпечення поживними речовинами ґрунтів і рівні їх забруднення.\nДані агрохімічної паспортизації земель використовуються в процесі регулювання земельних відносин при:\nпередачі у власність або наданні в користування, в тому числі в оренду, земельної ділянки;\nзміні власника земельної ділянки або землекористувача;\nпроведенні грошової оцінки земель;\nвизначенні розмірів плати за землю;\nздійсненні контролю за станом родючості ґрунтів.\nФорму агрохімічного паспорта та порядок його ведення встановлює центральний орган виконавчої влади, що забезпечує формування державної політики у сфері земельних відносин.\nРозроблення агрохімічного паспорта не є обов’язковим при передачі земельної ділянки у власність та користування."
    },
    {
      "provision_ref": "art38",
      "section": "38",
      "title": "Стаття 38. Охорона земель при здійсненні меліорації",
      "content": "Підприємства, установи та організації при проведенні меліорації земель зобов'язані здійснювати заходи, спрямовані на запобігання підтопленню, заболоченню, засоленню, забрудненню ґрунтів, вітровій і водній ерозії меліорованих земель, їх деградації, погіршенню стану водних об'єктів, а також дотримуватися вимог законодавства про охорону земель, режиму використання територій, що підлягають особливій охороні, нормативів у галузі охорони земель та відтворення родючості ґрунтів, екологічно безпечного зрошення, осушення, управління поливами та водовідведенням.\nПорядок здійснення будівництва, експлуатації та забезпечення екологічної безпеки при проведенні меліорації земель встановлюється Законом України \"Про меліорацію земель\"."
    },
    {
      "provision_ref": "art39",
      "section": "39",
      "title": "Стаття 39. Охорона родючості ґрунтів при використанні осадів стічних вод",
      "content": "Використання з метою удобрення ґрунтів осадів стічних вод, що накопичуються на водоочисних спорудах, здійснюється з дозволу обласних, Київської та Севастопольської міських державних адміністрацій за погодженням із центральним органом виконавчої влади, що реалізує державну політику у сфері санітарного та епідемічного благополуччя населення.\nЗастосування осадів стічних вод не допускається на землях природно-заповідного та іншого природоохоронного, оздоровчого і рекреаційного призначення, землях водного фонду та інших територіях, що підлягають особливій охороні, і на земельних ділянках, які використовуються для випасання худоби, вирощування овочів та фруктів, а також на земельних ділянках, де вміст будь-якої з токсичних речовин перевищує гранично допустиму концентрацію.\nВвезення на митну територію України осадів стічних вод забороняється."
    },
    {
      "provision_ref": "art40",
      "section": "40",
      "title": "Стаття 40. Охорона земель при застосуванні пестицидів і агрохімікатів",
      "content": "Застосування пестицидів і агрохімікатів здійснюється відповідно до Закону України \"Про пестициди і агрохімікати\"."
    },
    {
      "provision_ref": "art41",
      "section": "41",
      "title": "Стаття 41. Охорона земель при веденні лісового господарства",
      "content": "При веденні лісового господарства лісокористувачі, незалежно від форми власності і господарювання, забезпечують збереження та підвищення родючості ґрунтів, їх належний екологічний стан відповідно до вимог законодавства України.\nЗаготівля деревини на схилах повинна проводитися на основі екологобезпечних та ґрунтозахисних технологій, які зводять до мінімуму руйнування ґрунтового покриву земельних ділянок."
    },
    {
      "provision_ref": "art42",
      "section": "42",
      "title": "Стаття 42. Охорона земель при веденні водного господарства",
      "content": "При веденні водного господарства охорона земель водного фонду здійснюється шляхом обмеження антропогенного впливу на них і додержання особливого режиму їх використання відповідно до закону.\nПри розміщенні, проектуванні, будівництві, реконструкції та експлуатації водогосподарських об'єктів передбачаються заходи, спрямовані на запобігання підтопленню, заболоченню, засоленню та забрудненню продуктивних земель, погіршенню якості ґрунтів.\nЗабороняється скидання стічних вод та вод, що забираються із забруднених джерел, якщо внаслідок цього може відбутися деградація і забруднення ґрунтів небезпечними речовинами.\nОсобливості використання земель водного фонду та водоохоронних зон встановлюються законом."
    },
    {
      "provision_ref": "art43",
      "section": "43",
      "title": "Стаття 43. Особливості охорони земель водного фонду, наданих для рибогосподарських цілей",
      "content": "Охорона земель водного фонду, наданих для рибогосподарських цілей, здійснюється шляхом вжиття заходів щодо запобігання погіршенню водних живих ресурсів, а також затопленню, підтопленню та заболоченню продуктивних земель, що прилягають до водних об'єктів.\nЗдійснення заходів (проведення меліоративних робіт, внесення органічних, мінеральних добрив тощо), спрямованих на збереження та відтворення природної рибопродуктивності земель, зайнятих ставками, озерами та іншими водними об'єктами, проводиться з обов'язковим дотриманням вимог природоохоронного законодавства України."
    },
    {
      "provision_ref": "art44",
      "section": "44",
      "title": "Стаття 44. Охорона земель при спорудженні та експлуатації лінійних інженерних споруд",
      "content": "При спорудженні та експлуатації лінійних інженерних споруд (доріг, трубопроводів, ліній електропередачі та зв'язку, а також інших лінійних інженерних споруд) спеціально уповноважені органи виконавчої влади в галузі охорони земель здійснюють постійний контроль за станом ґрунтового покриву на цих та прилеглих до них земельних ділянках.\nПідприємства, установи та організації трубопровідного транспорту несуть відповідальність за забруднення земель небезпечними речовинами, що транспортуються трубопроводами, та відшкодовують шкоду, завдану власникам земельних ділянок і землекористувачам, у тому числі орендарям, у порядку , визначеному Кабінетом Міністрів України."
    },
    {
      "provision_ref": "art45",
      "section": "45",
      "title": "Стаття 45. Охорона земель і ґрунтів від забруднення небезпечними речовинами",
      "content": "Господарська та інша діяльність, яка зумовлює забруднення земель і ґрунтів понад установлені гранично допустимі концентрації небезпечних речовин, забороняється.\nУ разі виявлення фактів забруднення ґрунтів небезпечними речовинами спеціально уповноважені органи виконавчої влади у галузі охорони земель вживають заходів до обмеження, тимчасової заборони (зупинення) чи припинення діяльності підприємств, установ, організацій, незалежно від форм власності, притягнення винних до відповідальності згідно із законом і проведення в установленому порядку робіт з дезактивації, відновлення забруднених земель, консервації угідь і визначення режимів їх подальшого використання.\nОсобливості режиму і порядку використання забруднених земель погоджуються з центральним органом виконавчої влади, що реалізує державну політику у сфері охорони навколишнього природного середовища, центральним органом виконавчої влади, що реалізує державну політику у сфері земельних відносин, та центральним органом виконавчої влади, що реалізує державну політику у сфері санітарного та епідемічного благополуччя населення.\nНормативи гранично допустимих концентрацій небезпечних речовин у ґрунтах, а також перелік цих речовин встановлює Кабінет Міністрів України."
    },
    {
      "provision_ref": "art46",
      "section": "46",
      "title": "Стаття 46. Охорона земель і ґрунтів від забруднення відходами",
      "content": "При здійсненні господарської діяльності, пов'язаної із зберіганням, обробленням, утилізацією та видаленням, знешкодженням і захороненням відходів, забезпечуються:\nвиконання заходів щодо запобігання або зменшення обсягів утворення відходів та екологічно безпечне поводження з ними;\nмаксимальне збереження ґрунтового покриву на основі обраного оптимального варіанта територіального розміщення об'єктів поводження з відходами;\nзняття родючого шару ґрунту, його складування, збереження та використання при рекультивації земель, покращенні малопродуктивних земель і благоустрої населених пунктів;\nзапобігання негативному впливу об'єктів поводження з відходами, що використовуються для збирання, зберігання, оброблення, утилізації, видалення, знешкодження і захоронення відходів на ґрунтовий покрив прилеглих територій;\nрекультивація земельних ділянок після ліквідації об'єктів поводження з відходами.\nПідприємства, установи та організації, а також громадяни, діяльність яких пов'язана з накопиченням відходів, зобов'язані забезпечувати своєчасне вивезення таких відходів на спеціальні об'єкти, що використовуються для їх збирання, зберігання, оброблення, утилізації, видалення, знешкодження і захоронення.\nЗабороняється несанкціоноване скидання і розміщення відходів у підземних горизонтах, на території міст та інших населених пунктів, на землях природно-заповідного та іншого природоохоронного, оздоровчого, рекреаційного та історико-культурного призначення, у межах водоохоронних зон та зон санітарної охорони водних об'єктів, в інших місцях, що може створювати небезпеку для навколишнього природного середовища та здоров'я людини.\nУ районах можливого забруднення земель небезпечними відходами, у тому числі аварійними, викидами від стаціонарних і пересувних джерел за рішенням місцевої державної адміністрації або органу місцевого самоврядування проводяться постійні або періодичні обстеження хімічного складу ґрунтів з метою виявлення та визначення їх негативного впливу на здоров'я людини, а також окремих видів природних ресурсів і довкілля в цілому.\nРозміщення, збирання, зберігання, оброблення, утилізація та видалення, знешкодження і захоронення відходів здійснюються відповідно до вимог Закону України \"Про відходи\"."
    },
    {
      "provision_ref": "art47",
      "section": "47",
      "title": "Стаття 47. Охорона земель від ерозії та зсувів",
      "content": "Використання ерозійно- та зсувонебезпечних земельних ділянок дозволяється за умови вжиття заходів щодо їх протиерозійного і протизсувного захисту, передбачених законодавством України.\nЗ метою захисту земель від ерозії та зсувів у землевпорядній, містобудівній та іншій документації передбачаються заходи щодо забезпечення протиерозійної та протизсувної стійкості території.\nЗабороняється розорювання схилів крутизною понад 7 градусів (крім ділянок для залуження, залісення та здійснення ґрунтозахисних заходів). На схилах крутизною від 3 до 7 градусів обмежується розміщення просапних культур, чорного пару тощо.\nВласники земельних ділянок та землекористувачі, у тому числі орендарі, зобов'язані здійснювати ґрунтоохоронні заходи з метою запобігання погіршенню їх якісного стану та якісного стану суміжних земельних ділянок і довкілля в цілому."
    },
    {
      "provision_ref": "art48",
      "section": "48",
      "title": "Стаття 48. Охорона земель у процесі містобудівної діяльності",
      "content": "Територіальний розвиток житлової та громадської забудови в межах населених пунктів, а також спорудження об'єктів інженерно-транспортної інфраструктури здійснюються з урахуванням вимог раціонального використання земель.\nРозміщення і будівництво об'єктів житлово-комунального, промислового, транспортного, іншого призначення здійснюються відповідно до затверджених у встановленому порядку містобудівної документації та проектів цих об'єктів.\nЗабудова земельних ділянок, що надаються для містобудівних потреб, здійснюється після виникнення права власності чи користування, у тому числі на умовах оренди, земельною ділянкою, у порядку, передбаченому законом.\nВизначення територій і вибір земель для містобудівних потреб та спорудження конкретних об'єктів здійснюються на підставі затвердженої містобудівної документації, документації із землеустрою, схем планування територій переважно на землях несільськогосподарського призначення.\nПри здійсненні містобудівної діяльності передбачаються заходи щодо:\nмаксимального збереження площі земельних ділянок з ґрунтовим і рослинним покривом;\nзняття та складування у визначених місцях родючого шару ґрунту з наступним використанням його для поліпшення малопродуктивних угідь, рекультивації земель та благоустрою населених пунктів і промислових зон;\nнедопущення порушення гідрологічного режиму земельних ділянок;\nдотримання екологічних вимог, установлених законодавством України, при проектуванні, розміщенні та будівництві об'єктів.\nВилучення (викуп) і надання земельних ділянок для містобудівних потреб здійснюються з урахуванням необхідності максимального збереження сільськогосподарських і лісових угідь та ґрунтового покриву в установленому законом порядку."
    },
    {
      "provision_ref": "art49",
      "section": "49",
      "title": "Стаття 49. Охорона земель при застосуванні нових технічних засобів і технологій",
      "content": "При розміщенні, проектуванні, будівництві та введенні в дію нових і реконструйованих об'єктів, застосуванні нових технічних засобів і технологій, які справляють негативний вплив на екологічний стан, передбачаються заходи щодо запобігання небезпечним екологічним і санітарно-гігієнічним наслідкам, раціонального використання та охорони земель.\nРозміщення об'єктів, які справляють негативний вплив на екологічний стан і якість земельних ресурсів, проводиться з урахуванням результатів інтегральної оцінки цього впливу і розробки відповідних заходів щодо запобігання небезпечним екологічним і санітарно-гігієнічним наслідкам та раціонального використання і охорони земель лише після здійснення оцінки впливу на довкілля в порядку, визначеному законом."
    },
    {
      "provision_ref": "art50",
      "section": "50",
      "title": "Стаття 50. Охорона земель оздоровчого, рекреаційного, історико-культурного, природно-заповідного та іншого природоохоронного призначення",
      "content": "Охорона земель оздоровчого, рекреаційного, історико-культурного, природно-заповідного та іншого природоохоронного призначення здійснюється шляхом включення цих земель до складу екологічної мережі, обмеження їх вилучення (викупу) для інших потреб та обмеження антропогенного впливу на такі землі.\nПорядок використання земель оздоровчого, рекреаційного, історико-культурного, природно-заповідного та іншого природоохоронного призначення і створення екологічної мережі встановлюється законом."
    },
    {
      "provision_ref": "art51",
      "section": "51",
      "title": "Стаття 51. Консервація земель",
      "content": "Консервації підлягають:\nземельні ділянки, що використовуються з порушенням вимог щодо охорони земель від ерозії та зсувів, встановлених цим Законом;\nрілля, що має один з показників, який характеризує ґрунтові властивості і зумовлює необхідність консервації земель за природно-сільськогосподарськими зонами, визначений Порядком консервації земель ;\nдеградовані землі, малопродуктивні землі, що не мають степового, лучного, лісового рослинного покриву, господарське використання яких є екологічно небезпечним та економічно неефективним, а також техногенно забруднені земельні ділянки, на яких неможливо одержати екологічно чисту продукцію, а перебування людей на цих земельних ділянках є небезпечним для їхнього здоров’я;\nземельні ділянки, забруднені хімічними речовинами внаслідок надзвичайних ситуацій та/або збройної агресії та бойових дій під час дії воєнного стану;\nземельні ділянки, на яких розташовані військові інженерно-технічні та/або фортифікаційні споруди;\nінші деградовані та малопродуктивні землі.\nКонсервація земель здійснюється шляхом припинення чи обмеження їх господарського використання на визначений термін та залуження, залісення або ренатуралізації. Передача у власність і користування земель державної та комунальної власності, щодо яких прийнято рішення про їх консервацію, для цілей, не пов’язаних із такою консервацією, забороняються.\nКонсервація земель здійснюється відповідно до робочого проекту землеустрою:\nщодо земель державної та комунальної власності - за рішенням органів виконавчої влади та органів місцевого самоврядування, які відповідно до статті 122 Земельного кодексу України приймають рішення про передачу земельних ділянок у власність чи користування;\nщодо земель приватної власності - за заявою власника такої земельної ділянки.\nКонсервація земель, що перебувають у заставі або користуванні, здійснюється за погодженням із заставодержателем та/або землекористувачем.\nРішення органів виконавчої влади або органів місцевого самоврядування про консервацію земель може прийматися за власною ініціативою або за поданням органів, які здійснюють державний контроль за використанням та охороною земель."
    },
    {
      "provision_ref": "art52",
      "section": "52",
      "title": "Стаття 52. Рекультивація земель",
      "content": "Рекультивації підлягають землі, які зазнали змін у структурі рельєфу, екологічному стані ґрунтів і материнських порід та в гідрологічному режимі внаслідок проведення гірничодобувних, геологорозвідувальних, будівельних та інших робіт.\nПри проведенні гірничодобувних, геологорозвідувальних, будівельних та інших робіт, пов'язаних з порушенням ґрунтового покриву, відокремлена ґрунтова маса підлягає зняттю, складуванню, збереженню та перенесенню на порушені або малопродуктивні земельні ділянки відповідно до робочих проектів землеустрою.\nПри знятті ґрунтового покриву здійснюється пошарове зняття і роздільне складування верхнього, найбільш родючого шару ґрунту, та інших прошарків ґрунту відповідно до структури ґрунтового профілю, а також материнської породи.\nОб'єм ґрунтової маси, що підлягає зняттю і роздільному складуванню, визначається в робочих проектах землеустрою.\nРекультивація земельних ділянок здійснюється шляхом пошарового нанесення на малопродуктивні земельні ділянки або ділянки без ґрунтового покриву знятої ґрунтової маси, а в разі потреби - і материнської породи в порядку, який забезпечує найбільшу продуктивність рекультивованих земель.\nРоботи із зняття, складування, збереження та нанесення ґрунтової маси на порушені земельні ділянки здійснюються за рахунок фізичних та юридичних осіб, з ініціативи або вини яких порушено ґрунтовий покрив, а роботи з нанесення знятої ґрунтової маси на малопродуктивні землі здійснюються за бажанням власників або землекористувачів, у тому числі орендарів, цих земельних ділянок за їх рахунок."
    },
    {
      "provision_ref": "art53",
      "section": "53",
      "title": "Стаття 53. Заборона вивезення ґрунтової маси за межі території України",
      "content": "Вивезення ґрунтової маси за межі території України, крім зразків для проведення наукових досліджень, забороняється."
    },
    {
      "provision_ref": "art54",
      "section": "54",
      "title": "Стаття 54. Моніторинг земель і ґрунтів",
      "content": "Моніторинг земель і ґрунтів проводиться з метою своєчасного виявлення зміни стану земель та властивостей ґрунтів, оцінки здійснення заходів щодо охорони земель, збереження та відтворення родючості ґрунтів, попередження впливу негативних процесів і ліквідації наслідків цього впливу.\nЗалежно від цілей спостережень та охоплення територій моніторинг земель може бути національним, регіональним і локальним.\nДля ведення моніторингу земель на національному рівні рішенням центральних органів виконавчої влади, що реалізують державну політику у сферах земельних відносин, охорони навколишнього природного середовища, на всій території України створюється мережа дослідних земельних ділянок та ділянок з еталонними ґрунтами з метою проведення на них необхідних спостережень, вимірювань та обстежень екологічного стану земель, зміни показників корисних властивостей ґрунтів під впливом господарської та інших видів діяльності.\nВедення моніторингу земель здійснюють центральний орган виконавчої влади, що реалізує державну політику у сфері земельних відносин, за участю центрального органу виконавчої влади, що реалізує державну політику у сфері охорони навколишнього природного середовища.\nОдержана інформація надсилається органам виконавчої влади та органам місцевого самоврядування для розроблення науково обґрунтованих рекомендацій і своєчасного прийняття рішень щодо поліпшення охорони земель, запобігання негативним змінам їх стану та додержання вимог екологічної безпеки.\nЗ метою своєчасного виявлення змін стану земель, їх оцінки, відвернення та ліквідації наслідків негативних процесів ведеться моніторинг ґрунтів на землях сільськогосподарського призначення.\nМоніторинг ґрунтів на землях сільськогосподарського призначення включає:\nагрохімічне обстеження ґрунтів;\nконтроль змін якісного стану ґрунтів;\nагрохімічну паспортизацію земельних ділянок.\nАгрохімічна паспортизація орних земель здійснюється через кожні 5 років, сіножатей, пасовищ і багаторічних насаджень - через кожні 5-10 років.\nСуцільне ґрунтове обстеження проводиться через кожні 20 років.\nМоніторинг ґрунтів на землях сільськогосподарського призначення здійснюється центральним органом виконавчої влади, що реалізує державну політику у сфері земельних відносин.\nПорядок проведення моніторингу земель встановлює Кабінет Міністрів України."
    },
    {
      "provision_ref": "art55",
      "section": "55",
      "title": "Стаття 55. Фінансування заходів щодо охорони земель і ґрунтів",
      "content": "Фінансування заходів щодо охорони земель і ґрунтів здійснюється за рахунок Державного бюджету України, місцевих бюджетів, у тому числі коштів, що надходять у порядку відшкодування втрат лісогосподарського виробництва, від плати за землю, а також коштів землевласників і землекористувачів та інших джерел, не заборонених законом.\nВидатки Державного бюджету України на фінансування заходів з охорони земель і ґрунтів визначаються окремим рядком.\nЗа рахунок Державного бюджету України здійснюються:\nреалізація заходів, передбачених загальнодержавними програмами використання та охорони земель і підвищення родючості ґрунтів;\nвиконання заходів, спрямованих на усунення причин та наслідків негативного впливу на земельні ресурси і ґрунти внаслідок стихійного лиха або в разі неможливості встановлення винних у цьому фізичних і юридичних осіб, та рекультивація земель, порушених у період до 1990 року;\nбудівництво та реконструкція протиерозійних, гідротехнічних і протизсувних споруд, меліоративних систем відповідно до закону;\nстворення нових і реконструкція існуючих захисних лісонасаджень;\nпроведення систематичних обстежень земель і ґрунтів;\nвиконання заходів щодо утилізації або знищення (знешкодження) невпізнанних та непридатних до використання хімічних препаратів;\nекономічне стимулювання впровадження заходів щодо використання та охорони земель і підвищення родючості ґрунтів відповідно до загальнодержавних програм;\nздійснення інших заходів щодо охорони земель.\nЗа рахунок місцевих бюджетів здійснюються:\nреалізація заходів регіональних програм використання та охорони земель;\nосвоєння земель для сільськогосподарських і лісогосподарських потреб;\nполіпшення сільськогосподарських і лісогосподарських угідь;\nвиконання робіт щодо відновлення земель, якщо це відбулося не з вини власників і користувачів земельних ділянок;\nбудівництво та реконструкція протиерозійних, гідротехнічних і протизсувних споруд, меліоративних систем відповідно до закону;\nреалізація заходів щодо охорони земель навколо об'єктів поводження з відходами, що використовуються для їх збирання, зберігання, оброблення, утилізації, видалення, знешкодження і захоронення відходів, які перебувають у власності територіальних громад;\nекономічне стимулювання впровадження заходів щодо використання та охорони земель і підвищення родючості ґрунтів відповідно до регіональних програм;\nздійснення інших заходів щодо охорони земель.\nЗа рахунок коштів землевласників і землекористувачів здійснюються:\nорганізаційно-господарські, організаційні та технологічні протиерозійні заходи на їх земельних ділянках;\nзаходи щодо охорони земель, збереження і підвищення родючості ґрунтів;\nпроведення підготовчих робіт та складання робочих проектів землеустрою;\nзаходи щодо відновлення стану еродованих, деградованих і порушених з їх вини земель та органічно поєднаних з ними інших природних ресурсів і об'єктів довкілля, запобігання заростанню сільськогосподарських угідь бур'янами, чагарниками і дрібноліссям."
    },
    {
      "provision_ref": "art56",
      "section": "56",
      "title": "Стаття 56. Відповідальність за порушення законодавства України про охорону земель",
      "content": "Юридичні і фізичні особи, винні в порушенні законодавства України про охорону земель, несуть відповідальність згідно із законом.\nЗастосування заходів дисциплінарної, цивільно-правової, адміністративної або кримінальної відповідальності не звільняє винних від відшкодування шкоди, заподіяної земельним ресурсам.\nШкода, заподіяна внаслідок порушення законодавства України про охорону земель, підлягає відшкодуванню в повному обсязі.\n1. Цей Закон набирає чинності з дня його опублікування.\n1 -1 . Під час дії воєнного стану в Україні або окремих її місцевостях цей Закон діє з урахуванням пунктів 27 , 28 розділу X \"Перехідні положення\" Земельного кодексу України.\n2. Кабінету Міністрів України протягом трьох місяців з дня набрання чинності цим Законом:\nподати на розгляд Верховної Ради України пропозиції щодо приведення законів України у відповідність із цим Законом;\nпривести свої нормативно-правові акти у відповідність із цим Законом;\nзабезпечити перегляд і скасування міністерствами та іншими центральними органами виконавчої влади їх нормативно-правових актів, що суперечать цьому Закону;\nзабезпечити прийняття нормативно-правових актів, передбачених цим Законом.\n3. Протягом року з дня набрання чинності цим Законом розробити і подати на розгляд Верховної Ради України проекти законів України про затвердження Загальнодержавної програми використання та охорони земель і про затвердження Національної програми охорони родючості ґрунтів.\nЛ.КУЧМА"
    }
  ],
  "definitions": []
}