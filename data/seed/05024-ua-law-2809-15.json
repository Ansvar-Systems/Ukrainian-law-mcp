{
  "id": "ua-law-2809-15",
  "type": "statute",
  "title": "Закон України (2809-15)",
  "title_en": "",
  "short_name": "2809-15",
  "status": "in_force",
  "issued_date": "2005-09-06",
  "url": "https://zakon.rada.gov.ua/laws/show/2809-15",
  "description": "Official legislative act of Ukraine ingested from the Verkhovna Rada legal portal.",
  "provisions": [
    {
      "provision_ref": "art1",
      "section": "1",
      "title": "Стаття 1. Терміни та їх визначення",
      "content": "У цьому Законі наведені нижче терміни вживаються в такому\nзначенні:\nагропродовольчий ринок - спеціально оснащене та відведене\nмісце, що використовується для надання послуг зі створення\nналежних умов для продажу сільськогосподарської продукції, що\nвизначена цим Законом;\nакредитована лабораторія - лабораторія, що акредитована\nзгідно з відповідним законодавством України або міжнародними\nпроцедурами акредитації;\nаналіз ризику - процес, що складається з трьох\nвзаємопов'язаних компонентів: оцінка ризику, управління\n(керування) ризиком та повідомлення про ризик;\nарбітражне дослідження - лабораторні дослідження, що\nпроводяться на вимогу особи, яка оскаржує результати попереднього\nлабораторного дослідження;\nароматизатори - ароматичні речовини, ароматичні препарати,\nтехнологічні ароматизатори, коптильні ароматизатори та їх суміші;\nароматичний препарат - продукт, який не є ароматичною\nречовиною, концентрований чи неконцентрований, який має ароматичні\nвластивості та який отримують шляхом здійснення відповідних\nфізичних процесів (у тому числі дистиляції та екстрагування\nрозчинника) або за допомогою ензиматичних чи мікробіологічних\nпроцесів з матеріалів рослинного чи тваринного походження, які\nберуться в сирому вигляді або після переробки в цілях споживання\nлюдиною із застосуванням традиційних способів приготування\nхарчових продуктів (у тому числі обезводнення, висушування та\nферментації);\nароматична речовина - певна хімічна речовина, що надає аромат\n(ароматизує):\nшляхом здійснення відповідних фізичних процесів (у тому числі\nдистиляції та екстрагування розчинника) або за допомогою\nензиматичних чи мікробіологічних процесів у матеріалах рослинного\nчи тваринного походження, які беруться в сирому вигляді або після\nпереробки в цілях споживання людиною із застосуванням традиційних\nспособів приготування харчових продуктів (у тому числі\nобезводнення, висушування та ферментації);\nшляхом хімічного синтезу або виділення хімічними способами,\nпричому цей ароматизатор за хімічними властивостями є ідентичним\nприродній субстанції, що міститься в цій речовині рослинного чи\nтваринного походження, як зазначено в абзаці дев'ятому цієї\nстатті;\nшляхом хімічного синтезу, але цей ароматизатор за хімічними\nвластивостями не є ідентичним природній субстанції, що міститься в\nцій речовині рослинного чи тваринного походження, як зазначено в\nабзаці дев'ятому цієї статті;\nбезпечність харчового продукту - стан харчового продукту, що\nє результатом діяльності з виробництва та обігу, яка здійснюється\nз дотриманням вимог, встановлених санітарними заходами та/або\nтехнічними регламентами, та забезпечує впевненість у тому, що\nхарчовий продукт не завдає шкоди здоров'ю людини (споживача), якщо\nвін спожитий за призначенням;\nбезпечний харчовий продукт - харчовий продукт, який не\nстворює шкідливого впливу на здоров'я людини безпосередньо чи\nопосередковано за умов його виробництва та обігу з дотриманням\nвимог санітарних заходів та споживання (використання) за\nпризначенням;\nдержавний інспектор ветеринарної медицини\n(далі - ветеринарний інспектор) - лікар ветеринарної медицини,\nякий працює у Державному департаменті ветеринарної медицини\n(далі - Департамент) та його територіальних органах, регіональній\nслужбі ветеринарно-санітарного контролю та нагляду на державному\nкордоні та транспорті, інших державних установах ветеринарної\nмедицини, які мають повноваження державного інспектора\nветеринарної медицини за посадою, або лікарі ветеринарної\nмедицини, які уповноважені Департаментом або у випадку іноземної\nкраїни її відповідним державним ветеринарним органом здійснювати\nінспектування тварин та харчових продуктів, підконтрольних\nветеринарній службі, з метою захисту здоров'я людини та/або\nздоров'я тварин та, якщо це необхідно для міжнародної або\nвнутрішньої торгівлі, здійснювати їх сертифікацію згідно з\nвимогами відповідних міжнародних організацій та законодавства\nУкраїни;\nветеринарні документи - міжнародний ветеринарний сертифікат,\nветеринарне свідоцтво, ветеринарна картка та довідки, видані\nдержавними інспекторами ветеринарної медицини або уповноваженими\nлікарями ветеринарної медицини, що підтверджують\nветеринарно-санітарний стан харчових продуктів, підконтрольних\nветеринарній службі.\nДержавна ветеринарно-санітарна експертиза - комплекс\nнеобхідних лабораторних та спеціальних досліджень, які проводяться\nспеціалістами ветеринарної медицини державних установ ветеринарної\nмедицини, стосовно визначення безпечності та якості харчових\nпродуктів, підконтрольних ветеринарній службі, подальшої переробки\nабо іншого використання, аналізу виробничої технології та\nтехнологічного обладнання, яких повинен дотримуватися виробник і\nпостачальник для забезпечення безпечності харчового продукту;\nветеринарно-санітарний стан - підтвердження ветеринарним\nінспектором додержання ветеринарно-санітарних вимог на потужностях\n(об'єктах), підконтрольних ветеринарній службі;\nветеринарно-санітарні вимоги - будь-які заходи, спрямовані на\nзахист життя і здоров'я тварин, а також на захист здоров'я людини\nвід спільних з тваринами захворювань (зоонозів), включаючи всі\nвідповідні закони, накази, постанови, зводи правил, вимоги та\nпроцедури, зокрема протиепізоотичні заходи, критерії безпеки\nкінцевого продукту, методи переробки та виробництва, процедури\nтестування, інспектування, сертифікації та ухвалення, карантинні\nзаходи, положення щодо відповідних статистичних методів, процедур\nвідбору зразків та методів оцінки ризику, пов'язані з виробництвом\nта обігом харчових продуктів, підконтрольних ветеринарній службі;\nвиробник - фізична або юридична особа (її філії, відділення,\nінші відокремлені підрозділи, представництва), що здійснює\nгосподарську діяльність з виробництва харчових продуктів, харчових\nдобавок, ароматизаторів, дієтичних добавок, допоміжних матеріалів\nдля переробки та допоміжних засобів і матеріалів для виробництва з\nметою введення їх в обіг, а також обіг;\nвиробництво - господарська діяльність, пов'язана з\nвиробленням об'єктів санітарних заходів, включаючи всі стадії\nтехнологічного процесу, у тому числі виготовлення, підготовку,\nзмішування та пов'язані з цим процедури, обробку, наповнення,\nпакування, переробку, відновлення та інші зміни стану об'єкта;\nвисновок державної санітарно-епідеміологічної експертизи щодо\nбезпечності харчових продуктів - документ установленої форми, в\nякому на підставі результатів аналізу ризику та перевірки\n(розширеного контролю), наданих виробником або постачальником\nзразка харчового продукту, допоміжних засобів та матеріалів для\nвиробництва та обігу харчових продуктів, його виробничої\nтехнології і технологічного обладнання, що використовується при\nйого виробництві, визначається перелік санітарних заходів та\nтехнічних регламентів, яких повинен дотримуватися виробник і\nпостачальник для забезпечення безпечності харчового продукту;\nекспертний висновок (ветеринарний) - документ, виданий\nдержавною лабораторією ветеринарної медицини, який засвідчує\nпридатність або непридатність до споживання людиною харчових\nпродуктів, підконтрольних ветеринарній службі, або подальшої їх\nпереробки чи іншого використання, а також щодо аналізу виробничої\nтехнології, якої повинен дотримуватися виробник і постачальник для\nзабезпечення безпечності харчового продукту;\nвідповідні міжнародні організації - Всесвітня організація\nохорони здоров'я (ВООЗ), Комісія з Кодексу Аліментаріус, Всесвітня\nорганізація охорони здоров'я тварин (МЕБ) та інші міжнародні\nорганізації, якими розробляються рекомендації, інструкції та\nстандарти, пов'язані із захистом здоров'я та життя людей від\nхарчових ризиків;\nдата \"Вжити до\" (кінцевий термін споживання) - термін, після\nзакінчення якого, за будь-яких встановлених умов зберігання,\nхарчовий продукт, вірогідно, не буде мати показників якості,\nзазвичай очікуваних споживачами, та не вважається придатним для\nреалізації;\nдержавна санітарно-епідеміологічна експертиза щодо\nбезпечності харчових продуктів - професійна діяльність, яку\nпровадять органи, установи та заклади державної\nсанітарно-епідеміологічної служби з метою запобігання, зменшення\nта усунення можливого шкідливого впливу на здоров'я людини\nхарчового продукту і яка полягає в оцінці ризику, визначенні\nвідповідних санітарних заходів та/або технічних регламентів щодо\nвиробництва та/або введення в обіг харчових продуктів і проведення\nперевірки (розширеного контролю) на відповідність цим заходам та\nрегламентам наданого виробником або постачальником зразка\nхарчового продукту, допоміжних засобів та матеріалів для\nвиробництва та обігу харчових продуктів, а також нових виробничих\nтехнологій і технологічного обладнання;\nдержавний контроль - діяльність державних органів виконавчої\nвлади, що здійснюється протягом усього процесу виробництва та/або\nобігу об'єктів санітарних заходів з метою забезпечення дотримання\nвідповідних санітарних заходів і технічних регламентів особами,\nякі здійснюють виробництво та/або обіг таких об'єктів;\nдержавний моніторинг залишків ветеринарних препаратів,\nзабруднювачів у необроблених харчових продуктах тваринного\nпоходження та кормах - виконання програм, передбачених Санітарним\nкодексом наземних тварин МЕБ;\nдержавний нагляд - діяльність органів виконавчої влади, що\nздійснюється періодично з метою забезпечення дотримання\nвідповідних санітарних заходів і технічних регламентів особами,\nякі здійснюють виробництво та/або обіг об'єктів санітарних заходів\nі технічних регламентів;\nдієтична добавка - вітамінні, вітамінно-мінеральні або\nтрав'яні добавки окремо та/або в поєднанні у формі пігулок,\nтаблеток, порошків, що приймаються перорально разом з їжею або\nдодаються до їжі в межах фізіологічних норм, для додаткового\nпорівняно із звичайним харчуванням вживання цих речовин; дієтичні\nдобавки також містять або включають різні речовини або суміші\nречовин, у тому числі протеїн, вуглеводи, амінокислоти, їстівні\nмасла та екстракти рослинних і тваринних матеріалів, що вважаються\nнеобхідними або корисними для харчування та загального здоров'я\nлюдини;\nдопоміжний матеріал для переробки - будь-який матеріал, за\nвинятком матеріалів харчового обладнання та інвентарю, які не\nспоживаються у їжу самі по собі, а використовуються під час\nвиробництва або переробки харчового продукту або його складових\nдля досягнення певної виробничої мети, результатом чого є\nприсутність залишків або формування похідних речовин у кінцевому\nпродукті;\nдопоміжні засоби та матеріали для виробництва та обігу -\nматеріали або речовини, включаючи обладнання та інвентар, одиниці\nупаковки (контейнери), які контактують з харчовими продуктами і\nтаким чином можуть впливати на їх безпечність;\nексплуатаційний дозвіл - дозвіл, який видається відповідним\nголовним державним санітарним лікарем та/або відповідним головним\nдержавним інспектором ветеринарної медицини оператору потужностей\n(об'єкта) на підставі перевірки дотримання цими потужностями\n(об'єктами) санітарних заходів і технічних регламентів, та\nдозволяє оператору потужностей (об'єкта) здійснювати господарську\nдіяльність згідно з цим Законом;\nетикетка - будь-яка бирка, напис, ярлик, що містить малюнки\nчи надписи, написані, надруковані, нанесені за допомогою\nтрафарету, витиснені або вдавлені та прикріплені до одиниці\nупаковки (контейнера) з харчовими продуктами;\nнепридатний (\"едалтерований\") харчовий продукт - харчовий\nпродукт вважається непридатним до споживання людиною\n(\"едалтерованим\"), якщо він:\nмістить отруйну або шкідливу речовину, яка робить його\nнебезпечним для здоров'я людини (за винятком речовин, які не є\nдоданими речовинами, якщо такі речовини є присутніми на рівнях, що\nне вважаються шкідливими для здоров'я людини);\nмістить додані отруйні або шкідливі речовини (за винятком\nпестицидів у сільськогосподарській сировині, а також харчових\nдобавок, барвників або лікарських препаратів для тварин, які\nдозволені і не перевищують встановлених максимальних меж залишків\nабо рівнів включення);\nне відповідає обов'язковим мінімальним специфікаціям якості;\nпідготовлений, запакований чи у будь-який інший спосіб\nвироблений або знаходиться в обігу у такий спосіб чи за таких\nумов, що може спричинити його забруднення та небезпеку для\nздоров'я людини;\nповністю або частково отриманий з хворої тварини або тварини,\nщо була забитою у будь-який інший спосіб, ніж на скотобійні, яка\nзнаходиться під наглядом;\nзнаходиться у контейнері або упаковці, який частково або\nповністю складається з отруйних або шкідливих речовин (речовини),\nщо може зробити харчовий продукт небезпечним для здоров'я людини;\nцілеспрямовано підданий іррадіації, за винятком використання\nіррадіаційної технології для прийнятних технічних цілей і\nвідповідно до встановлених міжнародних вимог безпечного\nвикористання та застосування радіаційної іонізуючої технології;\nмістить харчову добавку, яка не затверджена для використання\nв Україні, або харчову добавку, яка не дозволена для використання\nу певному харчовому продукті, або харчову добавку, яка затверджена\nдля використання у певному харчовому продукті, але була включена в\nобсязі, що перевищує рівень включень, встановлений санітарними\nзаходами або технічними регламентами, або, якщо такі відсутні, -\nрівень включень, встановлений відповідними міжнародними\nорганізаціями;\nмістить пестициди або ветеринарні препарати чи їх залишки,\nякі не дозволені у харчовому продукті, або залишки пестицидів чи\nветеринарних препаратів у харчовому продукті перевищують\nмаксимальні межі залишку, встановлені санітарними заходами, або,\nякщо останні відсутні, - максимальні межі залишку, встановлені\nвідповідними міжнародними організаціями;\nякщо будь-який корисний інгредієнт був частково або повністю\nвиключений з харчового продукту, якщо будь-яка речовина була\nчастково або повністю замінена в харчовому продукті, якщо\nпошкодження або недоброякісність харчового продукту була прихована\nу будь-який спосіб або для збільшення обсягу чи ваги, або для\nзменшення його якості чи властивостей, або необґрунтовано\n(безпідставно) робить його більш привабливим чи таким, що має\nбільшу цінність;\nіншим чином не відповідає відповідним санітарним заходам або\nтехнічним регламентам;\nзабруднення - внесення або наявність (потрапляння або\nконтамінація) забруднюючої речовини у харчовому продукті або в\nоб'єктах, з якими харчовий продукт контактує;\nзабруднююча речовина - будь-яка біологічна речовина, в тому\nчислі організми, мікроорганізми та їх частини, або хімічна\nречовина, стороння домішка чи інша речовина, що ставить під\nзагрозу безпечність та придатність харчового продукту;\nзаінтересовані торгові партнери - держави та інші суб'єкти\nміжнародного права, що є учасниками багатосторонніх та\nдвосторонніх угод, учасником яких є також Україна, які регулюють\nзастосування санітарних заходів, а також члени відповідних\nміжнародних організацій, членом яких є Україна;\nзвід правил - збірник підзаконних актів у сфері безпечності\nта якості харчових продуктів;\nідентифікація - процедура підтвердження відповідності\nорганолептичних, біологічних, фізичних та хімічних параметрів і\nвластивостей, специфічних для даного виду харчового продукту, тим\nпараметрам і властивостям, які зазначаються при етикетуванні цього\nхарчового продукту, а також процедура підтвердження\nзагальновизнаної назви даного виду продукту, торговельної марки\nта/або комерційного (фірмового) найменування;\nкоптильний ароматизатор - коптильний екстракт, що\nвикористовується при традиційних процесах коптіння харчових\nпродуктів;\nм'ясо - всі їстівні частини тварини;\nмаксимальна межа залишків (максимально допустимий рівень\nзалишків) - максимально допустимий вміст у харчових продуктах або\nтваринних кормах певної речовини, включаючи пестициди, ветеринарні\nпрепарати, кормові добавки, залишки допоміжного матеріалу для\nпереробки та іншу хімічну чи біологічну речовину, яка свідомо\nзастосовується та/або вимагається технологією вирощування,\nзберігання, транспортування, виробництва харчових продуктів і\nзалишки якої, включаючи похідні цієї речовини, такі як продукти\nконверсії, обміну речовин, реакції, що мають токсикологічне\nзначення і є небезпечними для людей у разі перевищення їх\nмаксимально допустимого вмісту у харчових продуктах, що\nспоживаються людьми;\nмаксимальний рівень - максимальний вміст (концентрація)\nзабруднюючої речовини у харчовому продукті або кормах для тварин,\nякі є допустимими для такого продукту;\nміжнародний ветеринарний (санітарний) сертифікат -\nсертифікат, форма та зміст якого відповідає рекомендаціям\nвідповідних міжнародних організацій та видається державним лікарем\nветеринарної медицини в країні експорту згідно з інструкціями\nвідповідних міжнародних організацій і засвідчує стан здоров'я\nтварин та/або вимоги щодо охорони здоров'я людини, яким повинен\nвідповідати харчовий продукт, що експортується;\nміжнародні стандарти, інструкції та рекомендації - стандарти,\nінструкції та рекомендації, що розроблені та прийняті Комісією з\nКодексу Аліментаріус, ВООЗ, МЕБ та іншими міжнародними\nорганізаціями, якими розробляються рекомендації, інструкції та\nстандарти, пов'язані із захистом здоров'я та життя людей від\nхарчових ризиків;\nмінімальні специфікації якості - характеристики якості,\nвстановлені у вигляді органолептичних, хімічних, біологічних та\nфізичних характеристик харчового продукту, яким повинен\nвідповідати певний харчовий продукт для того, щоб вважатися\nпридатним для споживання людиною протягом його терміну\nпридатності;\nналежна практика виробництва - практика виробництва харчових\nпродуктів і допоміжних засобів та матеріалів для виробництва та\nобігу харчових продуктів, яка необхідна для виробництва безпечних\nта якісних продуктів, що відповідають технічним регламентам,\nсанітарним заходам та іншим вимогам, що визначені у цьому Законі;\nналежний рівень захисту здоров'я людей - рівень захисту, що\nвважається достатнім при розробці санітарних заходів для захисту\nздоров'я та життя людей від несприятливого впливу, стосовно якого\nрозробляються ці санітарні заходи, тобто прийнятний рівень ризику\nвід настання несприятливого впливу;\nнебезпечний фактор (у харчових продуктах) - будь-який\nхімічний, фізичний, біологічний чинник, речовина, матеріал або\nпродукт, що впливає або за певних умов чи рівнів концентрації може\nнегативно впливати через харчування на здоров'я людини;\nнебезпечний харчовий продукт - харчовий продукт, який не\nвідповідає вимогам, встановленим цим Законом;\nнедійсний міжнародний ветеринарний (санітарний) сертифікат -\nсертифікат, який оформлений нерозбірливо, містить неповні або\nнедостовірні відомості, строк дії якого закінчився, має\nнезасвідчені виправлення або підчистки, містить суперечливу або\nнесумісну інформацію, складений мовою, яка не сумісна із\nофіційними зразками сертифікатів, виданий на харчові продукти,\nімпорт яких заборонено, або іншим чином не відповідає вимогам\nкраїни призначення харчового продукту;\nнеоброблений харчовий продукт тваринного походження - м'ясо,\nриба, молюски і ракоподібні, у тому числі свіжі, охолоджені або\nзаморожені, та яйця, молоко, мед та їх продукти, які були\nвироблені шляхом зміни їх первинного стану без додавання харчових\nдобавок, ароматизаторів або інших харчових продуктів;\nнеправильно маркований харчовий продукт - харчовий продукт\nвважається неправильно маркованим, якщо:\nетикетка підроблена або вводить в оману;\nхарчовий продукт продається під назвою іншого продукту;\nінформація на етикетці представлена недержавною мовою;\nхарчовий продукт упакований, заповнений у тару або\nпідготовлений таким чином, що це вводить в оману;\nетикетка харчового продукту не відповідає обов'язковим\nвимогам цього Закону щодо етикетування харчового продукту;\nетикетка містить слова, словосполучення або дані, які важко\nпрочитати або зрозуміти звичайному споживачу за звичайних умов\nвикористання, показу та продажу товару;\nхарчовий продукт піддавався дозволеній радіоактивній обробці\nу будь-якій формі з метою збереження та забезпечення безпечності\nхарчового продукту, а інформація про назву та адресу виробника,\nякий здійснив радіоактивну обробку, не зазначена на етикетці\nзгідно з вимогами етикетування, що визначені у цьому Законі, за\nвинятком нефасованого товару, який не має етикеток та інформація\nстосовно якого повинна супроводжувати обіг, зазначатися у\nсупровідному документі, який засвідчує те, що нефасований харчовий\nпродукт піддавався радіоактивній обробці;\nновий харчовий продукт - харчовий продукт, включаючи\nінгредієнти такого харчового продукту, який ще не виходив на\nспоживчий ринок України, тому що цей харчовий продукт:\nмає нову або цілеспрямовано модифіковану первісну молекулярну\nструктуру;\nмістить або складається з генетично модифікованих організмів;\nвиготовлений з, але не містить генетично модифіковані\nорганізми;\nмістить або виділений з мікроорганізмів, грибів та\nводоростей;\nмістить або виділений з рослин та інгредієнтів харчових\nпродуктів, виділених із тварин, за винятком харчових продуктів,\nвключаючи інгредієнти цих харчових продуктів, що отримані за\nтрадиційними методами розведення тварин та мають історію\nбезпечного харчового споживання;\nвироблений шляхом застосовування виробничого процесу, що\nраніше не використовувався і який може призвести до значних змін у\nскладі та структурі харчових продуктів або інгредієнтів цих\nхарчових продуктів та вплинути на їх поживну цінність, обмін\nречовин або рівень небезпечних факторів;\nоб'єкти санітарних заходів - харчові продукти, включаючи\nхарчові продукти для спеціального дієтичного споживання,\nфункціональні харчові продукти, а також харчові добавки,\nароматизатори, дієтичні добавки та допоміжні матеріали для\nпереробки, допоміжні засоби та матеріали для виробництва та обігу;\nобіг - переміщення (транспортування) або зберігання та\nбудь-які дії, пов'язані з переходом права власності чи володіння,\nвключаючи продаж, обмін або дарування;\nобладнання та інвентар - устаткування, машини, кухонні\nприладдя, кухонна техніка, столові приладдя, інструменти та інші\nзасоби, поверхні яких безпосередньо контактують з харчовим\nпродуктом під час його виробництва та обігу;\nобов'язкові параметри безпечності - науково обґрунтовані та\nзатверджені у встановленому законодавством порядку параметри\n(санітарні нормативи), включаючи максимальні межі залишків (далі -\nММЗ), максимальні рівні (далі - МР), допустимі добові дози (далі -\nДДД), рівні включень, недотримання яких у харчових продуктах може\nпризвести до шкідливого впливу на здоров'я людини;\nодиниця упаковки (контейнер) - будь-яка упаковка, включаючи\nобгортку, незалежно від матеріалу і форми, яка частково або\nповністю покриває харчовий продукт, для його постачання як окремої\nодиниці (контейнер може містити кілька упаковок);\nоператор потужностей - виробник, який здійснює передбачені\nцим Законом види діяльності, використовуючи потужності (об'єкти),\nякі належать йому на правах власності або користування;\nоцінка ризику - науково обґрунтований процес, який\nскладається з ідентифікації небезпеки, характеристики небезпеки,\nоцінки впливу, характеристики ризику;\nпартія - будь-яка визначена кількість харчового продукту з\nоднаковою назвою та властивостями, який вироблений за однакових\nумов на одній і тій самій потужності (об'єкті);\nпестициди - токсичні речовини, їх сполуки або суміші речовин\nхімічного чи біологічного походження, призначені для знищення,\nрегуляції та припинення розвитку гризунів, бур'янів, деревної або\nчагарникової рослинності, засмічуючих видів риб та шкідливих\nорганізмів, внаслідок дії яких уражаються рослини, тварини, люди і\nзавдається шкода матеріальним цінностям та людям, які споживають\nхарчові продукти, якщо залишкові рівні пестицидів у таких\nпродуктах перевищують ММЗ. Крім пестицидів, включають також\nречовини, призначені для регулювання росту рослин, дефоліанти,\nдесиканти, засоби проріджування зав'язей або стримування\nпророщування, а також речовини, що застосовуються до або після\nзбору врожаю з метою захисту товарів від псування протягом періоду\nзберігання та транспортування, за винятком добрив, поживних\nречовин для рослин і тварин та ветеринарних препаратів;\nповідомлення про ризик - взаємний обмін інформацією про ризик\nміж спеціалістами з оцінки ризику, особами, що здійснюють\nуправління ризиком, заінтересованими торговими партнерами та\nіншими заінтересованими сторонами;\nпоживна цінність - усі основні природні компоненти харчового\nпродукту, включаючи вуглеводи, білки, жири, вітаміни, мінерали та\nсолі;\nпозначка придатності - позначка, яка застосовується згідно з\nположеннями цього Закону для підтвердження придатності\nнеобробленого харчового продукту тваринного походження для\nспоживання людиною;\nпотужності (об'єкти) - територія, споруди або комплекс\nспоруд, приміщення, будівлі, обладнання та інші засоби, включаючи\nтранспортні засоби, що використовуються у виробництві або обігу\nоб'єктів санітарних заходів;\nприйнятний сертифікат - міжнародний санітарний або\nветеринарний сертифікат, який не є недійсним або фальсифікованим;\nпридатність харчового продукту або придатний харчовий\nпродукт - стан харчового продукту або харчовий продукт, який є\nприйнятним для споживання людиною, тобто є безпечним та відповідає\nмінімальним специфікаціям якості згідно з його призначенням;\nприкордонний державний інспектор ветеринарної медицини\n(далі - прикордонний ветеринарний інспектор) - ветеринарний\nінспектор відповідної кваліфікації, який уповноважений\nДепартаментом перевіряти імпортні, транзитні та експортні вантажі\nхарчових продуктів, підконтрольних ветеринарній службі, а також\nдозволяти ввезення або вивезення продуктів залежно від їх\nпридатності для споживання людиною та видавати міжнародні\nветеринарні сертифікати;\nприкордонні інспекційні пости - потужності (об'єкти), що\nрозташовані у пункті пропуску через державний кордон України,\nвключаючи пункти на автомобільних шляхах, залізничних станціях,\nаеропортах, морських і річкових портах, де здійснюється\nвідповідний державний контроль (інспектування) імпортованих та\nекспортованих вантажів з товарами, що переміщуються через\nдержавний кордон України;\nприкордонний санітарний інспектор - посадова особа державної\nсанітарно-епідеміологічної служби відповідної кваліфікації, яка\nуповноважена Головним державним санітарним лікарем України\nперевіряти імпортні, експортні та транзитні вантажі з об'єктами\nсанітарних заходів, за винятком харчових продуктів, підконтрольних\nветеринарній службі, а також дозволяти ввезення або вивезення\nпродуктів залежно від їх придатності для споживання людиною;\nреференс (арбітражна) лабораторія - уповноважена відповідно\nГоловним державним санітарним лікарем України та/або Головним\nдержавним ветеринарним інспектором України лабораторія, що\nзалучається в якості \"третьої сторони\" при вирішенні спірних\nпитань за результатами лабораторних досліджень;\nризик - можливість виникнення та вірогідні масштаби наслідків\nвід негативного впливу об'єктів санітарних заходів протягом\nпевного періоду часу;\nрівень включень - максимально допустима кількість (вміст)\nречовини, яка може використовуватися в харчовому продукті або\nдодаватися до нього;\nрозчинник для екстрагування - будь-яка речовина для\nрозчинення харчового продукту або будь-якого його компонента, в\nтому числі для будь-якої забруднюючої речовини, що міститься в\nхарчовому продукті або на його поверхні, яка використовується при\nздійсненні процедури екстрагування під час переробки харчових\nпродуктів або компонентів цих харчових продуктів та яка повинна\nвидалятися, оскільки може призвести до ненавмисної, але з\nтехнічної точки зору неминучої появи залишків або похідних речовин\nу харчових продуктах;\nрозширений контроль - процес перевірки безпечності та\nмінімальних показників якості об'єкта санітарних заходів на\nпідставі його лабораторного дослідження, що проводиться\nветеринарною або санітарною службами згідно з їх компетенцією;\nрослинні продукти (харчові продукти рослинного походження) -\nгриби, ягоди, овочі, фрукти та інші харчові продукти рослинного\nпоходження, призначені для споживання людиною;\nсанітарний захід безпечності харчових продуктів\n(далі - санітарний захід) - застосування будь-яких законів,\nпостанов, інших нормативно-правових актів, вимог та процедур для\nзахисту життя та здоров'я людей від ризику, що виникає від\nхарчових домішок, забруднюючих речовин, токсинів або\nхвороботворних організмів у харчових продуктах, підконтрольних\nсанітарній службі, та харчових продуктах, підконтрольних\nветеринарній службі, виконання яких є обов'язковим. Санітарні\nзаходи включають, зокрема, обов'язкові параметри безпечності\nкінцевого продукту; методи переробки та виробництва; процедури\nекспертизи, інспектування, сертифікації та ухвалення; положення\nщодо відповідних статистичних методів; процедури відбору зразків\nта методи оцінки ризику; вимоги щодо пакування та етикетування,\nякі безпосередньо стосуються безпечності харчових продуктів;\nсанітарний інспектор - посадова особа державної\nсанітарно-епідеміологічної служби, що має спеціальну медичну\nосвіту та уповноважена здійснювати державний\nсанітарно-епідеміологічний нагляд;\nсертифікат придатності для споживання людиною - разовий\nдокумент суворої звітності, що видається за результатами\nдержавного контролю або розширеного контролю відповідно головним\nдержавним санітарним лікарем або головним державним ветеринарним\nінспектором згідно з компетенцією та засвідчує придатність\nхарчового продукту для споживання людиною за призначенням;\nсільськогосподарська продукція - сільськогосподарські харчові\nпродукти тваринного і рослинного походження, що призначені для\nспоживання людиною у сирому або переробленому стані як інгредієнти\nдля їжі;\nстандарт - документ, затверджений центральним органом\nвиконавчої влади з питань технічного регулювання та споживчої\nполітики, яким встановлено для загального та систематичного\nвикористання правила, інструкції або характеристики продуктів,\nпов'язаних з ними процесів або послуг, додержання яких є\nобов'язковим. Стандарт не містить вимог щодо безпечності харчових\nпродуктів, встановлених санітарними заходами, та може включати або\nбути цілком присвячений вимогам щодо позначення, упаковки,\nмаркування та етикетування продукту чи процесу, а також вимогам до\nтермінології, яка вживається щодо процесу, продукту чи послуги;\nстрок придатності - проміжок часу, визначений виробником\nхарчового продукту, протягом якого, у разі додержання відповідних\nумов зберігання, транспортування, харчовий продукт зберігає\nвідповідність обов'язковим параметрам безпечності та мінімальним\nспецифікаціям якості;\nтехнічний регламент - нормативно-правовий акт, затверджений\nцентральним органом виконавчої влади з питань технічного\nрегулювання та споживчої політики, в якому зазначаються\nхарактеристики продукту чи пов'язані з ним процеси і методи\nвиробництва, включаючи відповідні адміністративні положення,\nвиконання яких є обов'язковим. Технічний регламент не містить\nвимог щодо безпечності харчових продуктів, встановлених\nсанітарними заходами, та може включати або бути цілком присвяченим\nвимогам щодо термінології, позначення, пакування, маркування та\nетикетування стосовно продукту, процесу чи методу виробництва;\nтехнологічний ароматизатор - продукт, одержаний з дотриманням\nналежної практики виробництва, шляхом нагрівання (до температури,\nщо не перевищує 180 (град.) C, не довше 15 хвилин) суміші\nінгредієнтів, які не обов'язково повинні мати ароматизуючі\nвластивості і принаймні один з яких повинен містити азот, а\nінший - бути відновлюючим цукром;\nуповноважена лабораторія - акредитована лабораторія, якій\nвідповідним державним органом надано право випробовувати\n(вимірювати параметри, аналізувати) відповідно до спеціальних\nметодів та процедур харчові продукти, харчові добавки, дієтичні\nдобавки, допоміжні матеріали для переробки, допоміжні засоби і\nматеріали для виробництва та обігу з метою проведення розширеного\nконтролю (перевірки);\nуправління ризиком - процес вибору альтернативних рішень на\nпідставі результатів оцінки ризику та в разі необхідності вибору і\nвпровадження відповідних засобів управління (контролю), включаючи\nрегуляторні заходи;\nфальсифікований (міжнародний санітарний або ветеринарний)\nсертифікат - сертифікат, який не затверджений до використання або\nвиданий з порушенням форми, встановленої офіційним органом\nсертифікації країни експортера, або виданий не уповноваженими на\nце особами, організаціями, іншими суб'єктами, або містить\nнеправдиву чи недостовірну інформацію;\nфункціональний харчовий продукт - харчовий продукт, який\nмістить як компонент лікарські засоби та/або пропонується для\nпрофілактики або пом'якшення перебігу хвороби людини;\nхарчова добавка - будь-яка речовина, яка зазвичай не\nвважається харчовим продуктом або його складником, але додається\nдо харчового продукту з технологічною метою в процесі виробництва,\nта яка у результаті стає невід'ємною частиною продукту (термін не\nвключає забруднюючі речовини, пестициди або речовини, додані до\nхарчових продуктів для поліпшення їх поживних властивостей);\nхарчовий продукт (їжа) - будь-яка речовина або продукт\n(сирий, включаючи сільськогосподарську продукцію, необроблений,\nнапівоброблений або оброблений), призначений для споживання\nлюдиною. Харчовий продукт включає напій, жувальну гумку та\nбудь-яку іншу речовину, включаючи воду, які навмисно включені до\nхарчового продукту під час виробництва, підготовки або обробки;\nхарчові продукти для спеціального дієтичного споживання\n(використання) - харчові продукти, які спеціально перероблені або\nрозроблені для задоволення конкретних дієтичних потреб, що існують\nчерез конкретний фізичний чи фізіологічний стан людини та/або\nспецифічну хворобу або розлад, і які реалізуються як такі, у тому\nчислі продукти дитячого харчування, харчування для спортсменів та\nосіб похилого віку. Склад таких харчових продуктів повинен значною\nмірою відрізнятися від складу звичайних продуктів подібного роду,\nякщо такі звичайні харчові продукти існують, але не можуть бути\nзамінниками лікарських засобів;\nHACCP (Система аналізу ризиків та контролю (регулювання) у\nкритичних точках) - система для ідентифікації, оцінки, аналізу та\nконтролю ризиків, що є важливими для безпечності харчових\nпродуктів;\nякість харчового продукту - ступінь досконалості властивостей\nта характерних рис харчового продукту, які здатні задовольнити\nпотреби (вимоги) та побажання тих, хто споживає або використовує\nцей харчовий продукт;\nміжнародний санітарний сертифікат - сертифікат, форма і зміст\nякого відповідає рекомендаціям відповідних міжнародних організацій\nта видається уповноваженим органом країни походження і засвідчує\nпридатність харчового продукту для споживання людиною, крім\nпродукції, підконтрольної ветеринарній службі;\nм'ясопереробні, рибодобувні, рибопереробні, молокопереробні\nпідприємства - потужності будь-якої форми власності, що здійснюють\nпереробку м'яса, сирого товарного молока, живої, охолодженої або\nмороженої риби, інших морепродуктів з метою отримання\nготових харчових продуктів;\nпідприємства гуртового зберігання необроблених харчових\nпродуктів тваринного походження (холодокомбінати, холодильники,\nспеціалізовані гуртівні) - потужності будь-якої форми власності,\nщо здійснюють зберігання сировини та готових харчових продуктів за\nвизначених умов з метою їх подальшої гуртової реалізації;\nофіційний (уповноважений) лікар ветеринарної медицини -\nспеціаліст ветеринарної медицини, призначений Департаментом та/або\nйого територіальними органами для виконання наданих йому офіційних\nповноважень, що пов'язані із захистом життя і здоров'я тварин та\nзахистом здоров'я людей від спільних з тваринами захворювань\n(зоонозів), інспектування підконтрольних вантажів (товарів) та\nвидачі необхідних супровідних ветеринарних документів.\nСтаття 2. Законодавство про безпечність та якість харчових\nпродуктів\nЗаконодавство про безпечність та якість харчових продуктів\nскладається з цього Закону та інших актів законодавства, що\nвидаються відповідно до нього.\nСпеціальне законодавство України щодо окремих категорій\nхарчових продуктів повинне відповідати положенням цього Закону.\nДія цього Закону не поширюється на тютюн і тютюнові вироби та\nспеціальні вимоги до харчових продуктів, пов'язані з наявністю у\nних генетично модифікованих організмів чи їх компонентів, що є\nпредметом регулювання спеціального законодавства, а також на\nхарчові продукти, вироблені для особистого споживання.\nР о з д і л II\n\nУЧАСТЬ ДЕРЖАВИ У ЗАБЕЗПЕЧЕННІ БЕЗПЕЧНОСТІ\nТА ЯКОСТІ ХАРЧОВИХ ПРОДУКТІВ\nСтаття 3. Державне забезпечення безпечності та якості\nхарчових продуктів\nДержава забезпечує безпечність та якість харчових продуктів з\nметою захисту життя і здоров'я населення від шкідливих факторів,\nякі можуть бути присутніми у харчових продуктах, шляхом:\nвстановлення обов'язкових параметрів безпечності для харчових\nпродуктів;\nвстановлення мінімальних специфікацій якості харчових\nпродуктів у технічних регламентах;\nвстановлення санітарних заходів і ветеринарно-санітарних\nвимог для потужностей (об'єктів) та осіб, які зайняті у процесі\nвиробництва, продажу (постачання), зберігання (експонування)\nхарчових продуктів;\nзабезпечення безпечності нових харчових продуктів для\nспоживання людьми до початку їх обігу в Україні;\nвстановлення стандартів для харчових продуктів з метою їх\nідентифікації;\nзабезпечення наявності у харчових продуктах для спеціального\nдієтичного споживання, функціональних харчових продуктах і\nдієтичних добавках заявлених особливих характеристик та їх\nбезпечності для споживання людьми, зокрема особами, які мають\nособливі дієтичні потреби;\nінформування та підвищення обізнаності виробників, продавців\n(постачальників) і споживачів стосовно безпечності харчових\nпродуктів та належної виробничої практики;\nвстановлення вимог щодо знань та умінь відповідального\nперсоналу виробників, продавців (постачальників);\nвстановлення вимог щодо стану здоров'я відповідального\nперсоналу виробників, продавців (постачальників);\nучасті у роботі відповідних міжнародних організацій, які\nвстановлюють санітарні заходи та стандарти харчових продуктів на\nрегіональному і світовому рівнях;\nздійснення державного контролю на потужностях (об'єктах), де\nвиробляються та переробляються продукти, що становлять значний\nризик для здоров'я і життя людей;\nздійснення державного нагляду з метою перевірки виконання\nвиробниками та продавцями (постачальниками) об'єктів санітарних\nзаходів вимог цього Закону;\nвиявлення порушень цього Закону та здійснення необхідних\nзаходів щодо притягнення до відповідальності осіб, які не\nвиконують положення цього Закону.\nСтаття 4. Державні органи, що забезпечують розробку,\nзатвердження та впровадження санітарних заходів\nщодо безпечності та якості харчових продуктів\n1. До системи державних органів, які в межах їх компетенції\nзабезпечують розробку, затвердження та впровадження санітарних\nзаходів, а також державний контроль та нагляд за їх виконанням\nвходять:\nКабінет Міністрів України;\nцентральний орган виконавчої влади з питань охорони здоров'я;\nДержавна санітарно-епідеміологічна служба України (далі -\nСанітарна служба);\nДержавна служба ветеринарної медицини України (далі -\nВетеринарна служба);\nцентральний орган виконавчої влади з питань аграрної\nполітики;\nцентральний орган виконавчої влади з питань технічного\nрегулювання та споживчої політики.\n2. Центральний орган виконавчої влади у сфері охорони\nздоров'я є органом, який затверджує належний рівень захисту\nздоров'я людей, обов'язкові параметри безпечності та мінімальні\nспецифікації якості харчових продуктів, звід правил і належну\nпрактику виробництва харчових продуктів та координує діяльність\nорганів виконавчої влади з питань безпечності та якості харчових\nпродуктів.\nСтаття 5. Харчові продукти та потужності (об'єкти),\nпідконтрольні Санітарній службі та Ветеринарній\nслужбі\n1. Санітарна служба здійснює державний нагляд (державний\nсанітарно-епідеміологічний нагляд) за всіма об'єктами санітарних\nзаходів. Санітарна служба здійснює державний контроль у визначених\nсанітарним законодавством випадках за такими харчовими продуктами\nна потужностях (об'єктах) з їх виробництва та/або обігу (далі -\nхарчові продукти, підконтрольні санітарній службі):\n1) усі харчові продукти для спеціального дієтичного\nспоживання;\n2) усі функціональні харчові продукти;\n3) усі харчові продукти, крім визначених у частині другій\nцієї статті.\n2. Ветеринарна служба здійснює державний контроль та\nдержавний нагляд за такими харчовими продуктами (далі - харчові\nпродукти, підконтрольні ветеринарній службі):\n1) необроблені харчові продукти тваринного походження на\nпотужностях (об'єктах) з їх виробництва;\n2) усі рослинні продукти, сільськогосподарська продукція та\nнеоброблені харчові продукти тваринного походження, що продаються\nна агропродовольчих ринках.\n3. Ветеринарна служба здійснює державний контроль за\nвиробництвом і готовою продукцією на м'ясопереробних,\nрибодобувних, рибопереробних, молокопереробних підприємствах, які\nвикористовують необроблені харчові продукти тваринного походження\nяк сировину, та підприємствах гуртового зберігання необроблених\nхарчових продуктів тваринного походження."
    },
    {
      "provision_ref": "art6",
      "section": "6",
      "title": "Стаття 6. Повноваження Санітарної служби",
      "content": "Санітарна служба:\n1) бере участь у роботі Національної Комісії України з\nКодексу Аліментаріус з питань, що належать до її компетенції,\nвключаючи розробку та перегляд санітарних заходів;\n2) встановлює санітарні (гігієнічні) вимоги для потужностей\n(об'єктів) з виробництва та обігу харчових продуктів, харчових\nдобавок, ароматизаторів, дієтичних добавок, допоміжних засобів та\nматеріалів для виробництва та обігу, допоміжних матеріалів для\nпереробки;\n3) затверджує обов'язкові параметри безпечності харчових\nпродуктів та інших об'єктів санітарних заходів;\n4) впроваджує та здійснює державний нагляд за виконанням\nсанітарних заходів у частині дотримання вимог санітарного\nзаконодавства щодо об'єктів санітарних заходів, які регулюють\nзахист життя і здоров'я людини, та веде державний моніторинг його\nрезультатів;\n5) консультує та проводить навчання виробників та продавців\n(постачальників) стосовно систем HACCP або аналогічних систем\nзабезпечення безпечності виробництва харчових продуктів,\nпідконтрольних санітарній службі;\n6) здійснює державний нагляд за запровадженням систем НАССР\nта аналогічних систем забезпечення якості та безпечності, які\nвикористовуються виробниками харчових продуктів, підконтрольних\nсанітарній службі, харчових добавок, ароматизаторів, дієтичних\nдобавок і допоміжних матеріалів для переробки та продавцями\n(постачальниками) харчових продуктів, харчових добавок,\nароматизаторів, дієтичних добавок та допоміжних матеріалів для\nпереробки;\n7) проводить державний контроль та/або державний нагляд на\nпотужностях (об'єктах) з виробництва харчових продуктів,\nпідконтрольних санітарній службі, харчових добавок,\nароматизаторів, дієтичних добавок та допоміжних матеріалів для\nпереробки;\n8) проводить державний контроль та/або державний нагляд на\nвсіх потужностях (об'єктах) з обігу харчових продуктів, харчових\nдобавок, ароматизаторів, дієтичних добавок та допоміжних\nматеріалів для переробки;\n9) видає сертифікат придатності для споживання людиною на\nзапит заінтересованих сторін на підставі результатів розширеного\nконтролю харчових продуктів;\n10) запроваджує програми вибіркового та стандартного контролю\nхарчових продуктів під час їх обігу;\n11) проводить розширений контроль на підставі професійної\nоцінки санітарного інспектора або в рамках програми вибіркового\nконтролю харчових продуктів, що здійснюється в порядку державного\nнагляду, для перевірки:\nа) заявленої виробником поживної цінності харчового продукту;\nб) дотримання обов'язкових параметрів безпечності та\nмінімальних специфікацій якості харчових продуктів;\nв) безпечності об'єктів санітарних заходів;\nг) правильності умов використання харчових продуктів, у тому\nчислі дотримання інструкцій виробника щодо зберігання,\nтранспортування, виставлення на продаж та приготування, у разі\nвиконання яких гарантується безпечність харчового продукту;\n12) разом з іншими відповідними державними органами бере\nучасть у розробленні стандартів для харчових продуктів, допоміжних\nзасобів і матеріалів для виробництва та обігу;\n13) разом з іншими відповідними державними органами бере\nучасть у розробленні технічних регламентів, що встановлюють\nмінімальні специфікації якості для харчових продуктів;\n14) разом з іншими відповідними державними органами бере\nучасть у розробленні технічних регламентів для харчових добавок,\nароматизаторів, допоміжних засобів для переробки, допоміжних\nзасобів і матеріалів для виробництва та обігу і потужностей\n(об'єктів);\n15) призначає та проводить лабораторні дослідження для оцінки\nбезпечності та якості харчових продуктів, підконтрольних\nсанітарній службі;\n16) організовує та проводить державну\nсанітарно-епідеміологічну експертизу;\n17) встановлює періодичність державного нагляду для\nпотужностей (об'єктів) з виробництва та обігу харчових продуктів,\nпідконтрольних санітарній службі, на підставі аналізу ризиків;\n18) здійснює стандартний та розширений санітарний\nприкордонний контроль вантажів з харчовими продуктами,\nпідконтрольних санітарній службі, що імпортуються або\nекспортуються;\n19) визначає та затверджує перелік харчових продуктів, які\nзвичайно представляють високий та низький ризик для здоров'я\nлюдей;\n20) разом з іншими відповідними державними органами\nуповноважує акредитовані лабораторії на проведення досліджень\n(випробувань) для перевірки параметрів безпечності та якості\nхарчових продуктів, підконтрольних санітарній службі;\n21) здійснює погодження:\nа) технічних умов виробництва харчових продуктів;\nб) технічних регламентів, стандартів, що застосовуються до\nоб'єктів санітарних заходів;\nв) проекти потужностей (об'єктів) для виробництва та обігу\nхарчових продуктів;\nг) методик вимірювань та методів випробувань харчових\nпродуктів, підконтрольних санітарній службі, на предмет дотримання\nвідповідних санітарних заходів;\n22) затверджує переліки:\nа) методик вимірювань та методів випробувань харчових\nпродуктів, підконтрольних санітарній службі, на предмет дотримання\nвідповідних санітарних заходів;\nб) лабораторій, призначених для ідентифікації, випробування\nта оцінки ефективності харчових продуктів для спеціального\nдієтичного споживання, функціональних харчових продуктів та\nдієтичних добавок;\n23) видає експлуатаційні дозволи операторам потужностей\n(об'єктів), які займаються виробництвом харчових продуктів,\nпідконтрольних санітарній службі, та веде реєстри таких\nексплуатаційних дозволів;\n24) видає експлуатаційні дозволи операторам потужностей\n(об'єктів), які здійснюють введення в обіг харчових продуктів, та\nведе реєстри таких експлуатаційних дозволів;\n25) визначає форму та зміст інформації про придбання та\nвикористання харчових продуктів, харчових добавок, ароматизаторів\nта допоміжних матеріалів для переробки, які повинні вести особи,\nщо здійснюють виробництво з метою забезпечення відслідковування\nтаких продуктів;\n26) здійснює реєстрацію та веде Державний реєстр харчових\nпродуктів для спеціального дієтичного споживання і функціональних\nхарчових продуктів, дієтичних добавок; реєстр харчових добавок,\nароматизаторів та допоміжних матеріалів для переробки; реєстр\nвисновків санітарно-епідеміологічної експертизи;\n27) проводить санітарно-епідеміологічне розслідування,\nспрямоване на виявлення причин та умов, що призводять до\nнадходження в обіг небезпечних або непридатних до споживання\nхарчових продуктів, виникнення і поширення інфекційних хвороб\nчерез харчові продукти, групових та індивідуальних харчових\nотруєнь та вживає заходів щодо припинення їх подальшого поширення;\n28) у межах компетенції вживає заходів для усунення порушень\nцього Закону та притягнення до відповідальності осіб, винних у\nвчиненні таких правопорушень, у порядку, встановленому законом."
    },
    {
      "provision_ref": "art7",
      "section": "7",
      "title": "Стаття 7. Повноваження Ветеринарної служби",
      "content": "Ветеринарна служба:\n1) бере участь у роботі Національної Комісії України з\nКодексу Аліментаріус з питань, що належать до її компетенції,\nвключаючи розробку та перегляд санітарних заходів;\n2) проводить державний ветеринарно-санітарний контроль та\nнагляд на потужностях (об'єктах) для вирощування (виробництва)\nтварин, необроблених харчових продуктів тваринного походження та\nобігу сільськогосподарської продукції і видає відповідні\nветеринарні документи, що засвідчують їх ветеринарно-санітарний\nстан;\n3) проводить дозабійне інспектування тварин та післязабійне\nінспектування їх продуктів на бойнях, а також післязабійне\nінспектування тварин, забитих на полюванні, на потужностях\n(об'єктах), призначених для цих цілей;\n4) впроваджує та здійснює нагляд за виконанням санітарних\nзаходів у частині дотримання вимог Закону України \"Про ветеринарну\nмедицину\" ( 2498-12 ) та інших нормативно-правових актів, які\nрегулюють захист життя і здоров'я тварин, а також людей від\nзахворювань, спільних з тваринами (зоонозів), що застосовуються до\nоб'єктів санітарних заходів, їй підконтрольних;\n5) надає консультації та проводить навчання виробників\nхарчових продуктів, підконтрольних ветеринарній службі, з питань\nсистем HACCP або аналогічних систем забезпечення безпечності та\nякості;\n6) здійснює державний нагляд за запровадженням систем HACCP\nабо аналогічних систем забезпечення безпечності та якості, які\nвикористовуються виробниками харчових продуктів, підконтрольних\nветеринарній службі;\n7) здійснює державний контроль та/або державний нагляд на\nпотужностях (об'єктах) з виробництва та обігу харчових продуктів,\nпідконтрольних ветеринарній службі, та агропродовольчих ринках;\n8) видає сертифікати придатності для споживання людиною на\nзапит заінтересованих сторін на підставі державного контролю або\nрезультатів розширеного контролю харчових продуктів,\nпідконтрольних ветеринарній службі;\n9) проводить розширений контроль на підставі професійної\nоцінки ветеринарного інспектора або в рамках програми вибіркового\nконтролю харчових продуктів, підконтрольних ветеринарній службі, з\nметою перевірки:\nа) заявленої виробником поживної цінності харчового продукту;\nб) дотримання мінімальних специфікацій якості харчових\nпродуктів;\nв) дотримання обов'язкових параметрів безпечності харчових\nпродуктів, підконтрольних ветеринарній службі;\nг) правильності умов використання харчових продуктів, у тому\nчислі інструкцій виробника щодо впливу зберігання, транспортування\nвиставлення на продаж та приготування на безпечність харчового\nпродукту, підконтрольних ветеринарній службі;\n10) проводить стандартний та розширений прикордонний\nсанітарний контроль імпортних, транзитних та експортних вантажів\nхарчових продуктів, підконтрольних ветеринарній службі;\n11) видає експлуатаційні дозволи операторам потужностей\n(об'єктів), які займаються виробництвом харчових продуктів,\nпідконтрольних ветеринарній службі, та для агропродовольчих\nринків, а також веде їх реєстри;\n12) видає міжнародні ветеринарні сертифікати на харчові\nпродукти, підконтрольні ветеринарній службі;\n13) уповноважує акредитовані лабораторії на проведення\nдосліджень (випробувань) для перевірки параметрів безпечності та\nякості харчових продуктів, підконтрольних ветеринарній службі;\n14) затверджує методики вимірювань, методи випробувань\nхарчових продуктів, підконтрольних ветеринарній службі, та їх\nпереліки;\n15) затверджує перелік референс лабораторій на проведення\nарбітражних досліджень харчових продуктів, підконтрольних\nветеринарній службі;\n16) запроваджує програми вибіркового та стандартного контролю\nхарчових продуктів, підконтрольних ветеринарній службі, під час їх\nобігу та виконання загальнодержавних програм державного\nмоніторингу максимальних меж залишків ветеринарних препаратів та\nінших забруднюючих речовин у харчових продуктах, підконтрольних\nветеринарній службі;\n17) встановлює періодичність проведення державного нагляду за\nпотужностями (об'єктами) з виробництва харчових продуктів,\nпідконтрольних ветеринарній службі, на підставі аналізу ризику;\n18) призначає та проводить лабораторні дослідження для оцінки\nбезпечності та якості харчових продуктів, підконтрольних\nветеринарній службі;\n19) разом з іншими відповідними державними органами розробляє\nстандарти для харчових продуктів, підконтрольних ветеринарній\nслужбі;\n20) бере участь у розробці технічних регламентів, що\nвстановлюють мінімальні специфікації якості для харчових\nпродуктів, підконтрольних ветеринарній службі;\n21) проводить епізоотичне або за необхідності бере участь у\nсанітарно-епідеміологічних розслідуваннях, спрямованих на\nвстановлення причин та умов, що призводять до надходження в обіг\nнебезпечних або непридатних для споживання харчових продуктів,\nпідконтрольних ветеринарній службі;\n22) у межах своєї компетенції вживає заходів для усунення\nпорушень цього Закону та притягнення до відповідальності осіб, які\nє винними в таких порушеннях, у порядку, встановленому законом;\n23) встановлює та затверджує ветеринарно-санітарні вимоги для\nпотужностей (об'єктів) з виробництва та обігу харчових продуктів,\nпідконтрольних ветеринарній службі;\n24) бере участь або затверджує обов'язкові параметри\nбезпечності харчових продуктів, підконтрольних ветеринарній\nслужбі;\n25) організовує та проводить державну ветеринарно-санітарну\nекспертизу;\n26) погоджує технічні умови виробництва, технічні регламенти,\nстандарти, проекти потужностей (об'єктів) харчових продуктів,\nпідконтрольних ветеринарній службі."
    },
    {
      "provision_ref": "art8",
      "section": "8",
      "title": "Стаття 8. Національна Комісія України з Кодексу Аліментаріус",
      "content": "1. Національна Комісія України з Кодексу Аліментаріус\nрекомендує, а Головний державний санітарний лікар України\nзатверджує:\n1) максимальні межі залишків пестицидів та ветеринарних\nпрепаратів для харчових продуктів;\n2) рівні включень або максимальні рівні вмісту у харчових\nпродуктах забруднюючих речовин, харчових добавок, допоміжних\nматеріалів для переробки;\n3) методи та процедури впровадження державного нагляду,\nдержавного контролю, розширеного контролю та контролю ризиків, які\nстановлять харчові продукти, підконтрольні санітарній службі;\n4) рекомендовані допустимі добові дози споживання дієтичних\nдобавок;\n5) вимоги до запровадження системи HACCP або аналогічних\nсистем забезпечення безпечності та якості під час виробництва та\nобігу харчових продуктів, підконтрольних санітарній службі;\n6) щорічну програму проведення вибіркового розширеного\nконтролю всіх харчових продуктів, підконтрольних санітарній\nслужбі, що перебувають в обігу в Україні.\n2. Національна Комісія України з Кодексу Аліментаріус\nрекомендує, а Головний державний санітарний лікар України та\nГоловний державний ветеринарний інспектор України разом\nзатверджують:\n1) вимоги до запровадження Системи аналізу ризиків та\nконтролю (регулювання) у критичних точках або аналогічних систем\nзабезпечення безпечності під час виробництва підконтрольних\nхарчових продуктів.\n3. Національна Комісія України з Кодексу Аліментаріус\nрекомендує, а Головний державний ветеринарний інспектор України\nзатверджує:\n1) методи контролю зоонозів, патологоанатомічні методи на\nпіслязабійному етапі;\n2) максимальні межі залишків ветеринарних препаратів для\nкожного компонента, що вводиться в корм для тварин, та готового\nкорму для тварин;\n3) рівні включень кормових домішок до корму для тварин або на\nйого поверхні.\n4. Національна Комісія України з Кодексу Аліментаріус:\n1) координує діяльність щодо гармонізації вітчизняного\nзаконодавства до міжнародного у сфері безпечності та якості\nхарчових продуктів;\n2) розробляє проекти нових та зміни до існуючих санітарних\nзаходів;\n3) здійснює уніфікацію науково-методичних підходів до\nрозроблення санітарних заходів та технічних регламентів, оцінки\nризику та визначення обов'язкових параметрів безпечності харчових\nпродуктів, а також розробки методів та процедур для забезпечення\nбезпечності харчових продуктів у процесі їх виробництва та обігу;\n4) сприяє впровадженню нових технологій виробництва харчових\nпродуктів, міжнародних стандартів та вітчизняних технічних\nрегламентів щодо технологій виробництва харчових продуктів,\nміжнародних санітарних заходів та нових методів аналізу харчових\nпродуктів, рекомендованих відповідними міжнародними організаціями;\n5) виконує функції інформаційно-довідкової служби, що\nзабезпечує надання інформації з питань роботи Комісії з Кодексу\nАліментаріус і впровадження в Україні її рекомендацій та рішень;\n6) бере участь у засіданнях Комісії з Кодексу Аліментаріус та\nїї комітетів;\n7) організовує проведення наукових, експертних досліджень з\nпитань, що належать до її компетенції.\n5. Національна Комісія України з Кодексу Аліментаріус діє на\nпідставі положення, затвердженого Кабінетом Міністрів України.\nСтаття 9. Лабораторії, що проводять оцінку безпечності та\nякості харчових продуктів\n1. Лабораторні вимірювання, випробування та/або дослідження\nхарчових продуктів з метою оцінки їх безпечності та якості можуть\nпроводитися такими акредитованими лабораторіями:\n1) лабораторіями потужностей (об'єктів), що здійснюють\nвиробництво та/або введення в обіг харчових продуктів;\n2) лабораторіями Санітарної та Ветеринарної служб;\n3) лабораторіями центрального органу виконавчої влади з\nпитань технічного регулювання та споживчої політики;\n4) іншими лабораторіями.\n2. Лабораторії, зазначені в частині першій цієї статті,\nпідлягають акредитації для проведення вимірювань згідно з\nміжнародними вимогами, а також підлягають акредитації для\nпроведення лабораторних досліджень харчових продуктів згідно з\nміжнародними стандартами, інструкціями та рекомендаціями\nнаціональним органом України з акредитації або відповідним\nіноземним органом з акредитації.\n3. Лабораторні вимірювання, випробування та/або дослідження\nхарчових продуктів з метою державного контролю та державного\nнагляду, в тому числі при імпорті або експорті, проводяться\nакредитованими лабораторіями, уповноваженими Головним державним\nсанітарним лікарем України щодо харчових продуктів, підконтрольних\nсанітарній службі, та Головним державним ветеринарним інспектором\nУкраїни щодо харчових продуктів, підконтрольних ветеринарній\nслужбі.\n4. Процедура та критерії уповноваження лабораторій, у тому\nчислі арбітражних, для проведення діагностичних досліджень з метою\nдержавного контролю або державного нагляду розробляються\nНаціональною Комісією України з Кодексу Аліментарус та\nзатверджуються Головним державним санітарним лікарем України або\nГоловним державним інспектором ветеринарної медицини України в\nмежах їх компетенції.\n5. Методи вимірювань та методології досліджень харчових\nпродуктів для перевірки обов'язкових параметрів безпечності та\nмінімальних специфікацій якості повинні відповідати міжнародним\nстандартам, інструкціям і рекомендаціям та затверджуватися\nГоловним державним санітарним лікарем України для харчових\nпродуктів, підконтрольних санітарній службі, та Головним державним\nветеринарним інспектором України для харчових продуктів,\nпідконтрольних ветеринарній службі."
    },
    {
      "provision_ref": "art10",
      "section": "10",
      "title": "Стаття 10. Повноваження санітарного інспектора",
      "content": "1. При здійсненні державного контролю та/або державного\nнагляду санітарний інспектор має право:\n1) безперешкодного доступу без попередження до потужностей\n(об'єктів), що здійснюють виробництво або обіг об'єктів санітарних\nзаходів, у будь-який час протягом звичайного часу роботи;\n2) інспектувати, з дотриманням вимог законодавства, будь-які\nбудівлі, транспортні засоби, тимчасові та інші потужності\n(об'єкти), випробувальні лабораторії, що знаходяться на\nпотужностях (об'єктах);\n3) інспектувати санітарний стан потужностей (об'єктів) для\nвиробництва та/або обігу об'єктів санітарних заходів;\n4) інспектувати додержання гігієнічних вимог, встановлених\nтермінів проходження медичного огляду персоналом, що\nопосередковано або безпосередньо контактує з харчовими продуктами,\nта в разі порушення цих вимог і термінів видавати припис про\nвідсторонення їх від роботи до усунення порушення;\n5) під час державного нагляду проводити оцінку систем, що\nзасновані на принципах HACCP;\n6) інспектувати і відбирати зразки харчових продуктів на всіх\nетапах виробництва та їх етикетування, нехарчових субстанцій і\nоб'єктів, допоміжних засобів і матеріалів для виробництва та\nобігу, матеріалів та обладнання, що використовуються для\nвипробування, контролювання технологічних процесів, очищення та\nтехнічного обслуговування приміщень;\n7) перевіряти та отримувати копії документів для перевірки їх\nвідповідності вимогам цього Закону, а також матеріалів про системи\nвнутрішнього контролю безпечності та якості, в тому числі системи\nНАССР;\n8) проводити оцінку результатів лабораторних досліджень\nзразків об'єктів, зазначених у пункті 6 частини першої цієї\nстатті;\n9) видавати припис про тимчасову заборону обігу харчових\nпродуктів, якщо є підозра, що вони небезпечні, непридатні для\nспоживання або неправильно марковані, до отримання результатів\nлабораторного дослідження цих харчових продуктів;\n10) видавати припис щодо усунення порушень умов використання\nексплуатаційного дозволу;\n11) збирати докази, які необхідні для обґрунтування підозри\nпорушення санітарних заходів та умов використання експлуатаційного\nдозволу, в тому числі відбирати зразки матеріалів і речовин, які\nпідтверджують підозру або документально фіксують порушення;\n12) проводити санітарно-епідеміологічне розслідування\nпорушень цього Закону.\n2. Головні державні санітарні лікарі або їх заступники мають\nтакі повноваження:\n1) видавати постанову про виправлення етикетування або іншого\nвиправлення неправильного маркування будь-яких харчових продуктів\nабо інших об'єктів санітарних заходів;\n2) видавати постанову щодо обробки, переробки (зміни стану)\nабо утилізації (зміни призначеного використання) харчового\nпродукту;\n3) видавати постанову щодо знищення об'єкта санітарних\nзаходів його власником під наглядом санітарного інспектора;\n4) звертатися до суду із заявою про прийняття рішення про\nконфіскацію та знищення об'єкта санітарних заходів у передбачених\nцим Законом випадках;\n5) видавати постанову про призупинення виробництва;\n6) видавати, призупиняти дію та скасовувати експлуатаційні\nдозволи на потужності (об'єкти) з виробництва та/або обігу\nхарчових продуктів, підконтрольних санітарній службі."
    },
    {
      "provision_ref": "art11",
      "section": "11",
      "title": "Стаття 11. Повноваження ветеринарного інспектора",
      "content": "1. При здійсненні державного контролю та/або державного\nнагляду за харчовими продуктами, підконтрольними ветеринарній\nслужбі, на потужностях (об'єктах), що займаються виробництвом та\nобігом таких харчових продуктів, ветеринарний інспектор має права,\nзазначені у пунктах 2, 3, 5-11 частини першої статті 10, а головні\nдержавні ветеринарні інспектори мають права, зазначені в частині\nдругій статті 10.\n2. Ветеринарні інспектори та головні державні ветеринарні\nінспектори також мають право:\n1) безперешкодного доступу без попередження до потужностей\n(об'єктів), що здійснюють виробництво та обіг харчових продуктів,\nпідконтрольних ветеринарній службі, у будь-який час протягом\nзвичайного часу роботи;\n2) наносити позначку придатності для споживання людиною на\nтуші тварин або їх частини, одиницю упаковки або контейнер з\nнеобробленими харчовими продуктами тваринного походження.\nСтаття 12. Принципи та порядок здійснення державного контролю\nта державного нагляду\n1. Методи, які використовуються при здійсненні державного\nконтролю та державного нагляду за харчовими продуктами та іншими\nоб'єктами санітарних заходів, повинні відповідати поставленим\nцілям. Державний контроль здійснюється постійно та вибірково\n(вибірковий контроль) і може бути розширеним або стандартним.\n2. Державний нагляд за об'єктами санітарних заходів\nздійснюється без попереднього повідомлення, регулярно, згідно із\nскладеними програмами інспектування, що визначають періодичність\nпроведення інспекцій та порядок здійснення державного нагляду за\nвідповідністю об'єктів санітарних заходів вимогам, що встановлені\nцим Законом та іншими нормативно-правовими актами.\n3. Періодичність проведення державного нагляду будь-якої\nконкретної потужності (об'єкта), на яку поширюються положення\nцього Закону, або будь-яких об'єктів санітарних заходів, включаючи\nтакий, що здійснюється в рамках програм вибіркового контролю\nхарчових продуктів, повинна відображати:\n1) визначені ризики, пов'язані з об'єктом санітарних заходів\nабо потужностями (об'єктами), а також з технологією виробництва\nта/або переробки;\n2) результати попереднього державного нагляду;\n3) надійність процедур контролю, які застосовуються\nоператором потужностей (об'єкта) для забезпечення дотримання\nвідповідних санітарних заходів та технічних регламентів;\n4) існуючу підозру про невиконання оператором потужностей\n(об'єкта) вимог цього Закону та інших нормативно-правових актів.\n4. Якщо при проведенні державного нагляду, за професійною\nоцінкою санітарного інспектора, існує підозра, що харчовий продукт\nабо інший об'єкт санітарних заходів, підконтрольний санітарній\nслужбі, є небезпечним, непридатним для споживання або неправильно\nмаркованим, або якщо, за професійною оцінкою ветеринарного\nінспектора, існує підозра, що харчовий продукт, підконтрольний\nветеринарній службі, є небезпечним або непридатним до споживання,\nсанітарний інспектор або ветеринарний інспектор (далі -\nвідповідний інспектор) відбирає зразки об'єкта без надання\nкомпенсації власнику та видає припис про тимчасову заборону обігу\nтакого харчового продукту або іншого об'єкта санітарних заходів,\nпро що інформує відповідного головного державного санітарного\nлікаря або відповідного головного державного інспектора\nветеринарної медицини чи їх заступників.\n5. Зразки об'єктів санітарних заходів, відібрані у зв'язку з\nпідозрою або встановленням факту їх небезпечності чи непридатності\nдо споживання, повинні негайно направлятися до уповноваженої\nлабораторії на дослідження. Уповноважена лабораторія після\nпроведення досліджень негайно повинна надати звіт про результати\nдослідження відповідному головному державному санітарному лікарю\nабо відповідному головному державному інспектору ветеринарної\nмедицини чи їх заступникам для прийняття рішення щодо подальшого\nповодження із зазначеним об'єктом санітарних заходів.\n6. Після отримання результатів лабораторного дослідження\nзразків відповідний головний державний санітарний лікар або\nголовний державний інспектор ветеринарної медицини чи їх\nзаступники приймають рішення щодо дій, яких необхідно вжити\nвідповідно до частин сьомої та восьмої цієї статті.\n7. Якщо на підставі лабораторних досліджень харчового\nпродукту або іншого об'єкта санітарних заходів виявляється\nпорушення положень цього Закону, відповідний головний державний\nсанітарний лікар або головний державний інспектор ветеринарної\nмедицини чи їх заступники повинні вжити таких заходів:\n1) у разі неправильного маркування - видати постанову про\nвиправлення етикетування або іншим чином виправлення неправильного\nмаркування;\n2) у разі непридатності до споживання:\nа) якщо харчовий продукт залишається безпечним для споживання\nлюдиною або інший об'єкт санітарних заходів можна зробити\nпридатним для використання у виробництві харчових продуктів або\nдля іншого використання - видати постанову про його обробку,\nпереробку або утилізацію (зміну призначеного використання);\nб) якщо харчовий продукт є небезпечним для споживання\nлюдиною, але безпечним для іншого використання - видати постанову\nпро вилучення з обігу та заборону використання за призначенням.\n8. Якщо лабораторне дослідження підтверджує, що об'єкт\nсанітарних заходів є небезпечним для споживання людиною та для\nіншого використання, відповідний головний державний санітарний\nлікар, головний державний інспектор ветеринарної медицини чи їх\nзаступники видають постанову про вилучення цього об'єкта з\nвикористання або обігу та зобов'язує власника цього об'єкта\nзнищити цей об'єкт під наглядом відповідного інспектора.\n9. Рішення щодо подальшого поводження з об'єктом санітарних\nзаходів, зразки якого були відібрані у зв'язку з підозрою або\nвстановленням факту їх небезпечності або непридатності до\nспоживання, повинно бути доведено до відома виробника та/або\nпродавця (постачальника) протягом одного робочого дня після\nотримання звіту лабораторії, зазначеного у частині п'ятій цієї\nстатті.\n10. Рішення відповідного головного державного санітарного\nлікаря або відповідного державного інспектора ветеринарної\nмедицини щодо поводження з харчовими продуктами або іншими\nоб'єктами санітарних заходів може бути оскаржено вищестоящій\nпосадовій особі або до суду.\n11. Збитки, завдані оператору потужностей (об'єкта) у зв'язку\nз неправомірною забороною обігу об'єкта санітарних заходів,\nзупиненням або припиненням виробничого процесу або застосуванням\nдо цієї особи інших адміністративно-господарських санкцій,\nпередбачених цією статтею, підлягають відшкодуванню в порядку,\nвстановленому Господарським кодексом ( 436-15 ) та іншими законами\nУкраїни."
    },
    {
      "provision_ref": "art13",
      "section": "13",
      "title": "Стаття 13. Обов'язки санітарних і ветеринарних інспекторів",
      "content": "1. При здійсненні державного контролю та/або державного\nнагляду санітарний інспектор або ветеринарний інспектор повинен:\n1) дотримуватися вимог цього Закону та інших\nнормативно-правових актів, прийнятих відповідно до цього Закону;\n2) забезпечувати конфіденційність будь-якої інформації, яка\nстановить комерційну таємницю, за винятком випадків, передбачених\nзаконодавством України;\n3) надавати документи, що посвідчують його особу як\nсанітарного або ветеринарного інспектора;\n4) перевіряти виконання відповідних санітарних заходів, що\nвстановлені для потужностей (об'єктів), які інспектуються;\n5) складати та надавати документи про проведення інспекції та\nвідбір зразків, які передбачені відповідними нормативно-правовими\nактами, виданими відповідно до цього Закону.\n2. Відповідний інспектор, який порушує вимоги цього Закону та\nінших нормативно-правових актів, виданих відповідно до цього\nЗакону, несе передбачену законом відповідальність.\nСтаття 14. Розробка, перегляд, внесення змін, прийняття та\nзастосування санітарних заходів\n1. Санітарні заходи розробляються, переглядаються, змінюються\nНаціональною Комісією України з Кодексу Аліментаріус, відповідними\nорганами державної влади згідно з цим Законом та затверджуються\nГоловним державним санітарним лікарем України, центральним органом\nвиконавчої влади у сфері охорони здоров'я та/або Головним\nдержавним інспектором ветеринарної медицини України в межах їх\nкомпетенції та відповідно до таких вимог:\n1) усі санітарні заходи ґрунтуються на наукових принципах та\nіснуючих наукових обґрунтуваннях, за винятком випадків, зазначених\nу пункті 4 частини першої цієї статті;\n2) у разі якщо існують міжнародні стандарти, інструкції чи\nрекомендації, санітарні заходи розробляються на їх основі, крім\nвипадків, якщо ці міжнародні стандарти, інструкції чи рекомендації\nнедостатні для забезпечення належного рівня захисту здоров'я\nлюдини;\n3) у разі відсутності або недостатності міжнародних\nстандартів, інструкцій чи рекомендацій для забезпечення належного\nрівня захисту здоров'я людини санітарні заходи розробляються\nвиходячи з оцінки ризику, з урахуванням методів оцінки ризику\nзгідно з нормами, встановленими відповідними міжнародними\nорганізаціями;\n4) у разі недостатності наукових обґрунтувань, необхідних для\nздійснення оцінки ризику, або у разі виникнення надзвичайних\nобставин, що можуть спричинити або загрожувати виникненням проблем\nдля здоров'я людини, санітарні заходи розробляються на підставі\nіснуючої відповідної інформації, отриманої від відповідних\nміжнародних організацій, або санітарних заходів, що застосовуються\nзаінтересованими торговими партнерами.\n2. Усі санітарні заходи, включаючи заходи, прийняті за\nнадзвичайних обставин, підлягають перегляду та оновленню з метою\nзабезпечення умов, за яких такі заходи застосовувалися б лише в\nмежах, необхідних для захисту здоров'я людини, якщо:\n1) надходить нова наукова інформація;\n2) надходять суттєві коментарі від зацікавлених торгових\nпартнерів.\n3. Санітарні заходи не повинні обмежувати торгівлю більше,\nніж це є необхідним для досягнення належного рівня захисту\nздоров'я людини, враховуючи технічну та економічну доцільність.\n4. Огляд запропонованих санітарних заходів та порядок\nотримання інформації щодо них, а також коментарі щодо їх\nзастосування підлягають опублікуванню у засобах масової\nінформації.\n5. Усі запропоновані санітарні заходи, які не узгоджуються з\nміжнародними стандартами або для яких не існує міжнародних\nстандартів і щодо яких очікується, що вони можуть значно вплинути\nна експортні можливості заінтересованих торгових партнерів,\nпідлягають повідомленню через центр обробки запитів та надання\nповідомлень (далі - центр обробки запитів та надання повідомлень)\nне менш як за 60 днів до підготовки остаточного проекту\nсанітарного заходу згідно з положеннями відповідних міжнародних\nугод.\n6. Коментарі, отримані в результаті повідомлення та\nпублікації запропонованих нових або змінених санітарних заходів,\nберуться до уваги на недискримінаційній основі до прийняття таких\nзаходів. За письмовим запитом осіб або заінтересованих торгових\nпартнерів центр обробки запитів та надання повідомлень надає текст\nзапропонованого санітарного заходу із зазначенням, якщо це\nможливо, положень, що суттєво відрізняються від міжнародних\nстандартів, інструкцій та рекомендацій.\n7. У разі виникнення надзвичайних обставин санітарні заходи\nможуть прийматися до повідомлення за умови, що таке повідомлення\nздійснюється негайно та невідкладно.\n8. Усі нові та змінені санітарні заходи негайно публікуються\nпісля їх прийняття у відповідному офіційному друкованому виданні і\nнабирають чинності не раніше ніж через шість місяців після дати\nвідповідної публікації.\n9. За надзвичайних обставин, а також у разі вжиття заходів,\nщо зменшують обмеження щодо імпорту, санітарний захід може\nвступати в силу з дати прийняття, за умови наступного\nопублікування у відповідному офіційному друкованому виданні.\n10. При розробці, перегляді, внесенні змін, прийнятті та\nзастосуванні санітарних заходів відповідні заходи, які\nзастосовуються в іншій країні, вважаються еквівалентними заходам,\nякі застосовуються та приймаються в Україні, якщо така країна\nоб'єктивно доведе, що ці заходи досягають такого або вищого рівня\nзахисту здоров'я людини порівняно з тими, що вимагаються Україною.\n11. Усі санітарні заходи застосовуються лише в обсязі,\nнеобхідному для захисту здоров'я людини і без необґрунтованої\nдискримінації між вітчизняними та імпортними харчовими продуктами\nабо між різними постачальниками харчових продуктів, що\nімпортуються.\n12. Кабінет Міністрів України за рекомендацією Національної\nКомісії України з Кодексу Аліментаріус забезпечує прийняття\nнормативно-правових актів на виконання положень цієї статті."
    },
    {
      "provision_ref": "art15",
      "section": "15",
      "title": "Стаття 15. Належний рівень захисту здоров'я людей",
      "content": "1. Головний державний санітарний лікар України за\nрекомендацією Національної Комісії України з Кодексу Аліментаріус\nвизначає належний рівень захисту здоров'я людини від ризиків,\nпов'язаних з харчовими продуктами.\n2. Належний рівень захисту здоров'я людини визначається на\nпідставі такого:\n1) загального стану здоров'я населення та ризиків, які є\nвластивими для середовища життєдіяльності людини;\n2) стандартів, інструкцій та рекомендацій відповідних\nміжнародних організацій;\n3) мінімізації негативного впливу на міжнародну та внутрішню\nторгівлю при застосуванні санітарних заходів.\nСтаття 16. Надання інформації про відповідні санітарні заходи\nта технічні регламенти\n1. Центр обробки запитів та надання повідомлень на запит\nбудь-якої особи України або будь-якої особи іншої держави надає\nбудь-яку інформацію про санітарні заходи та відповідні технічні\nрегламенти щодо об'єктів санітарних заходів.\nЦя інформація включає:\n1) наукове обґрунтування санітарних заходів, які вживаються\nдо імпортних та вітчизняних харчових продуктів;\n2) процедури і засоби оцінки ризиків для здоров'я людини,\nпов'язаних з харчовими продуктами, та дані звітів щодо оцінки\nтаких ризиків;\n3) процедури та засоби контролю харчових продуктів в Україні;\n4) чинні інструкції, вимоги та процедури інспектування та\nконтролю харчових продуктів;\n5) відомості щодо членства та участі України у відповідних\nміжнародних організаціях або міжнародних угодах стосовно\nсанітарних заходів та тексти таких угод;\n6) будь-яку іншу відповідну інформацію.\n2. Положення про центр обробки запитів та надання\nповідомлень, порядок надання інформації та оплати витрат на\nпроведення зазначених робіт і надання послуг встановлюється\nКабінетом Міністрів України."
    },
    {
      "provision_ref": "art17",
      "section": "17",
      "title": "Стаття 17. Процедури контролю, інспектування та ухвалення",
      "content": "1. Санітарна і ветеринарна служби передбачають до всіх\nпроцедур державного контролю та державного нагляду (далі -\nпроцедури) такі вимоги:\n1) проведення процедур повинно відповідати міжнародним\nстандартам, інструкціям та рекомендаціям відповідних міжнародних\nорганізацій;\n2) процедури виконуються швидко та без невиправданої\nзатримки;\n3) відбір зразків обмежується обсягами, що є необхідними та\nобґрунтованими;\n4) заявника, який звертається із заявою про проведення\nпроцедур контролю, інспектування та ухвалення, негайно інформують\nпро будь-які недоліки поданої заяви;\n5) результати процедур негайно повідомляються заявнику у\nписьмовій формі та в повному обсязі;\n6) заявнику за його запитом повідомляється про очікуваний час\nзавершення таких процедур;\n7) зазначені процедури рівною мірою застосовуються до\nоб'єктів санітарних заходів як іноземного, так і вітчизняного\nпоходження;\n8) усі затверджені процедури, включаючи процедури, що\nзабезпечують відповідність харчового продукту, що був змінений\n(підданий обробці, переробці або зміні в інший спосіб), вимогам\nсанітарних заходів, а також інформацію, необхідну для проведення\nпроцедур, обмежують обсягами, що необхідні для здійснення\nсанітарних заходів;\n9) з метою захисту комерційних інтересів заявника виконуються\nправила щодо збереження конфіденційності наданої заявником\nінформації;\n10) плата, що стягується за процедури контролю, інспектування\nта ухвалення, є однаковою як для об'єктів санітарних заходів\nвітчизняного походження, так і іноземного походження;\n11) відбір зразків та проведення процедур щодо використання\nпотужностей (об'єктів) зводять до мінімуму пов'язані з цим\nнезручності та є справедливими стосовно імпортних, експортних чи\nвітчизняних об'єктів санітарних заходів;\n12) розгляд скарг щодо проведення процедур контролю, якщо\nскарга виявилась обґрунтованою.\n2. Процедури контролю, інспектування та ухвалення\nздійснюються Санітарною та Ветеринарною службами для забезпечення\nвиконання вимог санітарних заходів.\nСтаття 18. Державна санітарно-епідеміологічна експертиза та\nветеринарно-санітарна експертиза\n1. Державній санітарно-епідеміологічній експертизі\nпідлягають:\n1) нові харчові продукти;\n2) харчові продукти для спеціального дієтичного споживання,\nфункціональні харчові продукти, дієтичні добавки, харчові добавки,\nароматизатори та допоміжні матеріали для переробки з метою їх\nзатвердження для реєстрації і використання в Україні;\n3) допоміжні засоби та матеріали для виробництва та обігу, що\nвводяться в обіг;\n4) проекти потужностей (об'єктів) для виробництва та обігу\nхарчових продуктів;\n5) системи забезпечення якості та безпечності на потужностях\n(об'єктах) для виробництва та обігу харчових продуктів;\n6) технології, що раніше не використовувалися в Україні;\n7) харчові продукти, які вперше ввозяться в Україну і на які\nу постачальника немає дійсного висновку державної\nсанітарно-епідеміологічної експертизи або виданої цьому\nпостачальнику декларації виробника.\n2. Порядок, методи та обсяг необхідних досліджень державної\nсанітарно-епідеміологічної експертизи повинні враховувати ступінь\nризику об'єктів цієї експертизи для здоров'я людини, а також факт\nсхвалення відповідними міжнародними організаціями об'єктів, систем\nзабезпечення якості та безпечності технологій, що підлягають\nдержавній санітарно-епідеміологічній експертизі, для використання\nу, на або разом із харчовими продуктами.\n3. Державна санітарно-епідеміологічна експертиза об'єктів,\nзазначених у частині першій цієї статті, за винятком нових\nхарчових продуктів, проводиться протягом 30 робочих днів після\nотримання повної заявки на таку експертизу. Державна\nсанітарно-епідеміологічна експертиза нових харчових продуктів\nпроводиться протягом 90 робочих днів після отримання повної заявки\nна експертизу нових харчових продуктів.\n4. Якщо державна санітарно-епідеміологічна експертиза не\nзакінчена протягом терміну, визначеного у частині третій цієї\nстатті, замовнику експертизи надається письмове обґрунтування\nпричин подовження термінів проведення експертизи.\n5. Головний державний санітарний лікар України встановлює\nвимоги до заявки, процедуру для проведення державної\nсанітарно-епідеміологічної експертизи та ведення реєстру висновків\nдержавної санітарно-епідеміологічної експертизи, надання\nінформації з реєстру висновків державної\nсанітарно-епідеміологічної експертизи та її публікації.\n6. Порядок оплати та вартість робіт з проведення державної\nсанітарно-епідеміологічної та ветеринарно-санітарної експертизи\nвстановлюється Кабінетом Міністрів України.\n7. Державній ветеринарно-санітарній експертизі підлягають:\n1) харчові продукти тваринного походження, підконтрольні\nветеринарній службі;\n2) проекти потужностей (об'єктів) для виробництва та обігу\nхарчових продуктів, підконтрольних ветеринарній службі;\n3) потужності (об'єкти) для виробництва та обігу харчових\nпродуктів, підконтрольних ветеринарній службі, з метою видачі\nексплуатаційного дозволу або відновлення його дії після\nпризупинення;\n4) потужності (об'єкти), що виробляють харчові продукти,\nпідконтрольні ветеринарній службі, для імпорту в Україну та\nекспортні потужності (об'єкти) з метою відповідної реєстрації;\n5) системи забезпечення якості та безпечності на потужностях\n(об'єктах) для виробництва та обігу харчових продуктів,\nпідконтрольних ветеринарній службі.\nР о з д і л III\n\nПРАВА ТА ОБОВ'ЯЗКИ ВИРОБНИКІВ І ПРОДАВЦІВ\n(ПОСТАЧАЛЬНИКІВ)"
    },
    {
      "provision_ref": "art19",
      "section": "19",
      "title": "Стаття 19. Права виробників та продавців (постачальників)",
      "content": "Особи, які відповідно до цього Закону займаються виробництвом\nта обігом харчових продуктів, мають право:\n1) одержувати в установленому порядку необхідну, доступну та\nдостовірну інформацію від відповідних органів виконавчої влади про\nрезультати державного контролю та державного нагляду за\nвиробництвом та обігом їх харчових продуктів;\n2) одержувати від постачальників сільськогосподарської\nпродукції, харчових продуктів, харчових добавок, ароматизаторів та\nматеріалів для виробництва (переробки) харчових продуктів\nдекларацію виробника, зазначену у статті 21 цього Закону;\n3) вимагати зберігання конфіденційності будь-якої інформації\nта нерозголошення конфіденційної інформації, за винятком випадків,\nпередбачених чинним законодавством;\n4) оскаржувати результати лабораторних досліджень, якщо ці\nрезультати відрізняються від результатів, отриманих виробником з\nвикористанням таких самих або ідентичних методів аналізу, та\nпроводити арбітражні дослідження в уповноваженій та акредитованій\nарбітражній лабораторії;\n5) оскаржувати будь-які рішення відповідних інспекторів, що\nстосуються їх господарської діяльності, відповідно до\nзаконодавства;\n6) звертатися за захистом своїх прав до суду;\n7) вимагати відшкодування збитків, заподіяних внаслідок\nпостачання їм непридатних до споживання, неправильно маркованих\nабо небезпечних об'єктів санітарних заходів, за умови їх\nвикористання та зберігання відповідно до інструкцій, наданих їх\nпостачальником;\n8) бути звільненим від відшкодування збитків, пов'язаних із\nнепридатністю до споживання або небезпечністю харчового продукту,\nзавданих внаслідок порушення іншими особами, в тому числі\nспоживачами, відповідних санітарних заходів."
    },
    {
      "provision_ref": "art20",
      "section": "20",
      "title": "Стаття 20. Обов'язки виробників та продавців (постачальників)",
      "content": "1. Особам, які займаються діяльністю з виробництва або\nвведення в обіг харчових продуктів, забороняється виробляти та/або\nвводити в обіг небезпечні, непридатні до споживання або\nнеправильно марковані харчові продукти.\n2. Введення в обіг об'єктів санітарних заходів виробником\nта/або продавцем (постачальником) слід розуміти як декларацію про\nбезпечність цього об'єкта та його відповідність вимогам цього\nЗакону та іншим обов'язковим вимогам, встановленим відповідними\nтехнічними регламентами.\n3. За 30 днів до першого введення в обіг в Україні об'єктів\nсанітарних заходів, за винятком харчових продуктів, підконтрольних\nветеринарній службі, виробник або продавець (постачальник), який\nвперше вводить ці об'єкти в обіг, зобов'язаний надати повідомлення\nпро це та декларацію виробника Головному державному санітарному\nлікарю України.\n4. За 30 днів до першого введення в обіг в Україні харчових\nпродуктів, підконтрольних ветеринарній службі, виробник або\nпродавець (постачальник), який вперше вводить ці харчові продукти\nв обіг, зобов'язаний надати повідомлення про це та декларацію\nвиробника Головному державному ветеринарному інспектору України.\n5. Головний державний санітарний лікар України та Головний\nдержавний інспектор ветеринарної медицини України затверджують\nформу та порядок надання повідомлення, зазначеного у частинах\nтретій і четвертій цієї статті.\n6. Особи, які займаються виробництвом або введенням в обіг\nхарчових продуктів, повинні:\n1) виконувати вимоги цього Закону;\n2) застосовувати санітарні заходи та належну практику\nвиробництва, системи HACCP та/або інші системи забезпечення\nбезпечності та якості під час виробництва та обігу харчових\nпродуктів;\n3) забезпечувати використання у харчових продуктах дозволених\nінгредієнтів, які використовуються у дозволених межах, є\nбезпечними та належної якості;\n4) забезпечувати наявність достатньої та надійної інформації\nщодо поживної цінності, складу, належних умов зберігання,\nзастережень та приготування харчових продуктів;\n5) надавати декларацію виробника згідно із статтею 21 цього\nЗакону;\n6) забезпечувати належні умови зберігання та/або експонування\nхарчових продуктів;\n7) запобігати продажу небезпечних, непридатних до споживання\nта неправильно маркованих харчових продуктів;\n8) добровільно вилучати харчові продукти, які вони виробили\nабо вводять у обіг, у разі виявлення факту, що такі харчові\nпродукти небезпечні, непридатні до споживання або неправильно\nмарковані;\n9) виправляти недоліки харчових продуктів, які вироблені або\nзнаходяться в обігу та не відповідають вимогам цього Закону;\n10) забезпечувати безперешкодний доступ відповідного\nінспектора, який здійснює державний контроль або державний нагляд,\nдо потужностей (об'єктів) з виробництва або обігу харчових\nпродуктів протягом звичайного часу роботи та дозволяти відбір\nзразків об'єктів санітарних заходів, а також інших матеріалів і\nречовин на зазначених потужностях (об'єктах), та надавати за\nвимогою відповідного інспектора документи, необхідні для цієї\nмети;\n11) компенсувати відповідно до закону шкоду, заподіяну\nспоживачам внаслідок споживання непридатних до споживання або\nнеправильно маркованих харчових продуктів та споживання харчових\nпродуктів, які були визнані небезпечними, за умови їх зберігання,\nприготування та/або споживання згідно з інструкціями, наданими\nвиробником та/або продавцем;\n12) вести облік придбання, з посиланням на відповідну\nдекларацію виробника, та використання харчових продуктів, харчових\nдобавок, ароматизаторів та допоміжних матеріалів для переробки, що\nзастосовуються для виробництва або обігу харчових продуктів,\nпротягом трьох років для забезпечення відслідковування таких\nхарчових продуктів. У разі серійного виробництва харчових\nпродуктів, харчових добавок, ароматизаторів та допоміжних\nматеріалів для переробки такий облік здійснюється за номером\nпартії."
    },
    {
      "provision_ref": "art21",
      "section": "21",
      "title": "Стаття 21. Декларація виробника",
      "content": "Виробник сільськогосподарської продукції, призначеної для\nспоживання людиною, харчових продуктів, харчових добавок,\nароматизаторів або допоміжних матеріалів для переробки\nзобов'язаний видавати декларацію виробника на такі об'єкти під час\nвведення їх в обіг.\nДекларація виробника засвідчує відповідність харчових\nпродуктів, харчових добавок, ароматизаторів або допоміжних\nматеріалів для переробки вимогам, визначеним у декларації за\nумови, що вимоги, встановлені виробником, виконуються протягом\nподальших дій.\nДекларація виробника видається на визначений період часу для\nсерійного виробництва одного й того самого харчового продукту,\nхарчової добавки, ароматизатора, допоміжного засобу для переробки\nабо для партії.\nЯкщо декларація виробника видається на серійне виробництво\nпродукту, включені до неї партії повинні зазначатись у такій\nдекларації виробника. Декларація виробника, що видається на\nпартію, повинна містити посилання на конкретну партію.\nДекларація виробника повинна містити таку інформацію:\n1) назву та адресу виробника;\n2) назву харчового продукту, харчової добавки, ароматизатора,\nдопоміжного матеріалу для переробки та іншу інформацію, необхідну\nдля ідентифікації продукту;\n3) посилання на санітарні заходи, технічні регламенти або\nстандарти, відповідність з якими засвідчується, та умови, за яких\nтака відповідність буде підтримуватися (умови транспортування,\nзберігання та інші умови обігу);\n4) дату видачі, ім'я, підпис та посаду особи, яка видала\nдекларацію виробника;\n5) для продуктів, вироблених в Україні, контрольний\n(реєстраційний) номер, наданий виробнику після отримання\nексплуатаційного дозволу відповідно до положень статті 22 цього\nЗакону.\nВиробник, що видає декларацію виробника, повинен мати\nдокументальні докази дійсності його декларації. Такими\nдокументальними доказами визнаються, зокрема, протоколи\nвимірювань, досліджень, проведених акредитованою лабораторією,\nдокументи про впровадження на виробництві систем HACCP або\nаналогічних систем забезпечення безпечності та якості вироблених\nтоварів, експлуатаційні дозволи і документи про результати\nдержавного контролю та державного нагляду санітарної та/або\nветеринарної служби відповідно.\nР о з д і л IV\n\nДЕРЖАВНЕ РЕГУЛЮВАННЯ БЕЗПЕЧНОСТІ\nТА ЯКОСТІ ХАРЧОВИХ ПРОДУКТІВ\nСтаття 22. Експлуатаційний дозвіл для потужностей (об'єктів)\nз виробництва, переробки або реалізації харчових\nпродуктів\n1. Оператори потужностей (об'єктів), що здійснюють в Україні\nдіяльність з виробництва та/або обігу харчових продуктів,\nпідконтрольних санітарній службі, повинні отримати експлуатаційний\nдозвіл відповідного головного державного санітарного лікаря, який\nвидається на кожну з таких потужностей (об'єктів), що\nвикористовуються для здійснення вищезазначеної діяльності.\nПотужностям (об'єктам), які потребують експлуатаційного дозволу,\nприсвоюється персональний контрольний (реєстраційний) номер.\nПотужності (об'єкти) та їх оператори заносяться до реєстру\nпотужностей (об'єктів), який ведеться в порядку, встановленому\nцентральним органом виконавчої влади у сфері охорони здоров'я.\n2. Оператори потужностей (об'єктів), що здійснюють діяльність\nз виробництва харчових продуктів, підконтрольних ветеринарній\nслужбі, та оператори агропродовольчих ринків повинні отримати\nексплуатаційний дозвіл відповідного головного державного\nінспектора ветеринарної медицини для кожної з таких потужностей\n(об'єктів). Потужностям (об'єктам), які потребують\nексплуатаційного дозволу, присвоюється персональний контрольний\n(реєстраційний) номер. Потужності (об'єкти) та їх оператори\nзаносяться до реєстру потужностей (об'єктів), який ведеться в\nпорядку, встановленому центральним органом виконавчої влади з\nпитань аграрної політики.\n3. Реєстри, зазначені у частинах першій і другій цієї статті,\nповинні бути доступними для громадськості в електронному та/або\nіншому вигляді.\n4. Форма та умови експлуатаційного дозволу, порядок його\nотримання, призупинення, скасування та поновлення, а також оплати\nза отримання експлуатаційного дозволу встановлюються Кабінетом\nМіністрів України на підставі спільного подання центральних\nорганів виконавчої влади у сфері охорони здоров'я та з питань\nаграрної політики.\nСтаття 23. Призупинення дії, скасування та поновлення\nексплуатаційного дозволу для потужностей\n(об'єктів)\n1. Дія експлуатаційного дозволу не призупиняється у разі:\n1) якщо під час державного контролю або державного нагляду\nвідповідний інспектор виявляє порушення умов експлуатаційного\nдозволу, яке можна негайно усунути у його присутності;\n2) якщо під час державного контролю або державного нагляду\nвідповідний інспектор виявляє порушення умов експлуатаційного\nдозволу, яке неможливо негайно усунути, але яке не становить\nбезпосередньої загрози для життя та здоров'я населення.\n2. У випадку, зазначеному у пункті 2 частини першої цієї\nстатті, відповідний інспектор видає припис про усунення допущених\nпорушень та/або тимчасову заборону обігу відповідних об'єктів\nсанітарних заходів, про що негайно звітує відповідному головному\nдержавному санітарному лікарю або відповідному головному\nдержавному інспектору ветеринарної медицини чи їх заступникам, та\nбере на контроль виконання вимог цього припису.\n3. Якщо під час державного контролю або державного нагляду\nвідповідний інспектор виявляє порушення умов експлуатаційного\nдозволу, що становить безпосередню загрозу для здоров'я або життя\nнаселення, відповідний інспектор видає припис про призупинення\nфункціонування потужності (об'єкта) та/або тимчасову заборону\nобігу об'єктів санітарних заходів, що пов'язані з такими\nпорушеннями, про що негайно інформує відповідного головного\nдержавного санітарного лікаря або відповідного головного\nдержавного інспектора ветеринарної медицини чи їх заступників, які\nна підставі цього припису видають постанову про призупинення\nексплуатаційного дозволу.\n4. Якщо оператор потужностей (об'єктів), що підлягають\nдержавному контролю або державному нагляду не виконає у\nвстановлені терміни вимоги приписів, зазначених у частинах другій\nі третій цієї статті, відповідний головний державний санітарний\nлікар або відповідний головний державний інспектор ветеринарної\nмедицини чи їх заступники повинні винести постанову про скасування\nдії експлуатаційного дозволу, виданого на ці потужності (об'єкти),\nта виключити ці потужності (об'єкти) з відповідного реєстру у\nвстановленому порядку.\n5. Призупинення та/або скасування експлуатаційного дозволу на\nпотужності (об'єкт) оприлюднюється з метою захисту здоров'я\nспоживачів.\n6. Оператор потужностей (об'єкта), експлуатаційний дозвіл на\nякі був скасований, має право подавати заяву на одержання іншого\nексплуатаційного дозволу не раніше, ніж через шість місяців після\nдати скасування попереднього дозволу.\n7. Оператор потужностей (об'єкта), експлуатаційний дозвіл на\nякі був призупинений або скасований, може оскаржити рішення про\nпризупинення чи скасування цього експлуатаційного дозволу\nвищестоящому головному державному санітарному лікарю або головному\nдержавному інспектору ветеринарної медицини протягом десяти днів\nпісля отримання рішення або до суду.\nОскарження прийнятого рішення не припиняє його дії."
    },
    {
      "provision_ref": "art24",
      "section": "24",
      "title": "Стаття 24. Затверджені експортні потужності (об'єкти)",
      "content": "1. Особи, які мають експлуатаційний дозвіл на потужності\n(об'єкти) з виробництва харчових продуктів та мають намір\nздійснювати експорт харчових продуктів, підконтрольних санітарній\nслужбі, до країн призначення, які мають особливі вимоги до\nпотужностей (об'єктів), процесів виробництва, умов зберігання або\nінші подібні вимоги, що стосуються харчових продуктів, можуть\nзвертатися до санітарної служби із запитом про проведення\nофіційної перевірки виконання ними цих вимог, а стосовно харчових\nпродуктів, підконтрольних ветеринарній службі, - до ветеринарної\nслужби (далі - відповідна служба).\n2. Відповідна служба на підставі результатів офіційної\nперевірки виконання всіх вимог, встановлених країною призначення,\nдо якої мають намір здійснювати експорт харчових продуктів\nпотужності (об'єкти), затверджує ці потужності (об'єкти) (далі -\nзатверджені експортні потужності (об'єкти), про що вносить\nвідповідні відомості до експлуатаційного дозволу.\n3. Будь-який продукт, який експортується до країни\nпризначення і який походить із затверджених експортних потужностей\n(об'єктів), повинен бути маркований відповідно до вимог країни\nпризначення. У разі необхідності таке маркування може включати\nконтрольний (реєстраційний) номер, передбачений статтею 22 цього\nЗакону.\n4. Відповідна служба веде реєстр затверджених експортних\nпотужностей (об'єктів) із зазначенням країни призначення та\nкожного виду харчового продукту, для якого перевірено виконання\nвстановлених вимог. Реєстр повинен бути доступним для\nгромадськості в електронному та/або друкованому вигляді.\n5. Порядок проведення офіційної перевірки виконання всіх\nвимог встановлених країною призначення, до якої мають намір\nздійснювати експорт харчових продуктів оператори затверджених\nекспортних потужностей (об'єктів), процедура затвердження\nекспортних потужностей (об'єктів), реєстрації та вилучення з\nреєстру встановлюються відповідно центральним органом виконавчої\nвлади в галузі охорони здоров'я та центральним органом виконавчої\nвлади з питань аграрної політики.\n6. Кабінет Міністрів України встановлює розмір плати за\nпроведення офіційної перевірки виконання вимог, передбачених\nкраїною призначення.\nСтаття 25. Вилучення затверджених експортних потужностей\n(об'єктів) з реєстру затверджених експортних\nпотужностей (об'єктів)\n1. Якщо в процесі здійснення державного контролю та/або\nдержавного нагляду відповідний інспектор встановить, що\nзатверджені експортні потужності (об'єкти) не відповідають вимогам\nкраїни призначення, відповідний інспектор повинен зафіксувати\nпорушення цих вимог у документі про проведення інспекції та\nнегайно поінформувати про це відповідного головного державного\nсанітарного лікаря або відповідного головного державного\nінспектора ветеринарної медицини чи їх заступників.\n2. Відповідний головний державний санітарний лікар або\nголовний державний інспектор ветеринарної медицини чи їх заступник\nповинні прийняти рішення щодо вилучення таких потужностей\n(об'єктів) або певних видів харчових продуктів, вироблених на\nтаких потужностях (об'єктах), з реєстру затверджених експортних\nпотужностей (об'єктів) у встановленому порядку.\n3. Оператор затверджених експортних потужностей (об'єктів)\nможе оскаржити рішення про тимчасове або постійне вилучення таких\nпотужностей (об'єктів) або певного виду харчових продуктів,\nвироблених на таких потужностях (об'єктах), з реєстру затверджених\nекспортних потужностей (об'єктів) вищестоящому головному\nдержавному санітарному лікарю або головному державному інспектору\nветеринарної медицини протягом десяти днів після отримання рішення\nабо до суду.\nОскарження прийнятого рішення не припиняє його дії.\n4. У разі прийняття рішення про тимчасове або постійне\nвилучення затверджених експортних потужностей (об'єктів) або\nпевного виду харчових продуктів, вироблених на таких потужностях\n(об'єктах), з реєстру затверджених експортних потужностей\n(об'єктів) відповідна служба повинна невідкладно повідомити про це\nкомпетентний орган країни призначення.\n5. Компетентний орган будь-якої країни призначення, для якої\nвідповідною службою проведено офіційну перевірку виконання\nвстановлених вимог, повинен мати безперешкодний доступ до\nзатверджених експортних потужностей (об'єктів) з метою\nінспектування таких потужностей для перевірки виконання\nвстановлених вимог. Компетентний орган країни призначення\nзобов'язаний повідомити відповідну службу про зазначене\nінспектування принаймні за 48 годин.\n6. Якщо в результаті інспектування затверджених експортних\nпотужностей (об'єктів) для перевірки виконання встановлених вимог\nкомпетентний орган країни призначення дійде висновку, що такі\nпотужності (об'єкти) не виконують встановлені вимоги, відповідна\nслужба призупиняє або вилучає з реєстру своє затвердження\nпотужності для експорту харчових продуктів до відповідної країни\nпризначення згідно з рішенням зазначеного компетентного органу\nкраїни призначення. Рішення компетентного органу країни\nпризначення про призупинення або вилучення з реєстру затвердження\nпотужності для експорту харчових продуктів до відповідної країни\nпризначення не підлягає оскарженню.\nСтаття 26. Вимоги до потужностей (об'єктів), що виробляють\nхарчові продукти для імпорту в Україну\n1. Санітарна служба та Ветеринарна служба (далі - відповідна\nслужба) відповідно до компетенції можуть встановлювати вимоги до\nпотужностей (об'єктів), виробничих процесів, умов зберігання або\nінші вимоги стосовно харчових продуктів, підконтрольних санітарній\nслужбі, та харчових продуктів, підконтрольних ветеринарній службі,\nщо імпортуються в Україну. Такі вимоги не повинні перевищувати\nаналогічні вимоги, які встановлені для вітчизняних виробників, що\nздійснюють виробництво та/або обіг таких харчових продуктів.\n2. Відповідна служба може перевіряти дотримання вимог до\nпотужностей (об'єктів), виробничих процесів, умов зберігання та\nінших вимог у країнах, з яких імпортуються харчові продукти\n(далі - потужності (об'єкти) для імпорту в Україну). Відповідна\nслужба повинна мати безперешкодний доступ до потужностей\n(об'єктів) для імпорту в Україну з метою інспектування таких\nпотужностей для перевірки виконання вимог, визначених у частині\nпершій цієї статті. Відповідна служба України зобов'язана\nповідомити відповідну компетентну службу країни-імпортера про\nзазначене інспектування принаймні за 48 годин.\n3. Імпорт харчових продуктів або інших об'єктів санітарних\nзаходів з потужностей (об'єктів) для імпорту в Україну, під час\nінспектування яких відповідна служба виявила недотримання\nвстановлених вимог, не дозволяється.\n4. Центральний орган виконавчої влади у сфері охорони\nздоров'я веде реєстр потужностей (об'єктів) для імпорту в Україну\nхарчових продуктів, підконтрольних санітарній службі.\n5. Центральний орган виконавчої влади з питань аграрної\nполітики веде реєстр потужностей (об'єктів) для імпорту в Україну\nхарчових продуктів, підконтрольних ветеринарній службі.\n6. Порядок проведення перевірки виконання вимог, визначених у\nчастині першій цієї статті, реєстрації та вилучення з реєстру\nпотужностей (об'єктів) для імпорту в Україну встановлюється\nвідповідно центральним органом виконавчої влади в галузі охорони\nздоров'я та центральним органом виконавчої влади з питань аграрної\nполітики.\nР о з д і л V\n\nВИРОБНИЦТВО ХАРЧОВИХ ПРОДУКТІВ"
    },
    {
      "provision_ref": "art27",
      "section": "27",
      "title": "Стаття 27. Вимоги до виробництва харчових продуктів",
      "content": "1. Харчові продукти, вироблені в Україні, повинні бути\nбезпечними, придатними до споживання, правильно маркованими та\nвідповідати санітарним заходам і технічним регламентам.\n2. Для забезпечення безпечності харчових продуктів,\nвироблених в Україні, забороняється:\n1) використання харчових добавок, які не зареєстровані для\nвикористання в Україні;\n2) використання ароматизаторів та допоміжних матеріалів для\nпереробки, які не зареєстровані для використання в Україні;\n3) використання дієтичних добавок, які не зареєстровані для\nвикористання в Україні;\n4) використання допоміжних засобів і матеріалів для\nвиробництва та обігу, які не дозволені для прямого контакту з\nхарчовими продуктами;\n5) використання допоміжних засобів і матеріалів для\nвиробництва та обігу, які за своєю природою та складом можуть\nпередавати забруднюючі речовини харчовим продуктам;\n6) використання харчових продуктів як інгредієнтів для\nвиробництва, включаючи сільськогосподарську продукцію, якщо вони\nмістять небезпечні фактори на рівнях, що перевищують обов'язкові\nпараметри безпечності.\n3. Виробники, що здійснюють діяльність з виробництва харчових\nпродуктів, підконтрольних санітарній службі, зобов'язані погодити\nтехнологію виробництва з центральним органом виконавчої влади у\nсфері охорони здоров'я.\n4. Виробники, що здійснюють діяльність з виробництва харчових\nпродуктів, підконтрольних ветеринарній службі, зобов'язані\nпогодити технологію виробництва з центральним органом виконавчої\nвлади у сфері аграрної політики.\nСтаття 28. Державна реєстрація харчових продуктів для\nспеціального дієтичного споживання, функціональних\nхарчових продуктів та дієтичних добавок\n1. Забороняється введення в обіг харчових продуктів\nспеціального дієтичного використання, функціональних продуктів та\nдієтичних добавок, які не пройшли державну\nсанітарно-епідеміологічну експертизу та державну реєстрацію.\n2. Кабінет Міністрів України встановлює:\n1) порядок віднесення харчових продуктів до категорії\nхарчових продуктів для спеціального дієтичного споживання,\nфункціональних харчових продуктів та дієтичних добавок;\n2) процедуру державної реєстрації харчових продуктів для\nспеціального дієтичного споживання, функціональних харчових\nпродуктів та дієтичних добавок;\n3) процедуру ведення Державного реєстру харчових продуктів\nдля спеціального дієтичного споживання, функціональних харчових\nпродуктів та дієтичних добавок;\n4) процедуру надання інформації, яка міститься у Державному\nреєстрі харчових продуктів для спеціального дієтичного споживання,\nфункціональних харчових продуктів та дієтичних добавок;\n5) вартість робіт, пов'язаних з Державною реєстрацією\nхарчових продуктів для спеціального дієтичного споживання,\nфункціональних харчових продуктів та дієтичних добавок, відповідно\nдо положень статті 57 цього Закону.\nСтаття 29. Вимоги до виробництва харчових продуктів для\nспеціального дієтичного споживання, функціональних\nхарчових продуктів та дієтичних добавок\n1. Забороняється виробництво харчових продуктів спеціального\nдієтичного використання, функціональних продуктів та дієтичних\nдобавок, які не пройшли державну санітарно-епідеміологічну\nекспертизу та державну реєстрацію.\n2. Харчові продукти, що використовуються для виробництва\nхарчових продуктів для спеціального дієтичного споживання,\nфункціональних харчових продуктів та дієтичних добавок, повинні\nвідповідати обов'язковим параметрам безпечності і мінімальним\nспецифікаціям якості, що є прийнятними для споживача з особливими\nдієтичними потребами відповідно до санітарних заходів та технічних\nрегламентів.\n3. Дієтичні добавки можуть додаватися до окремих харчових\nпродуктів з урахуванням рівня включень, визначеного у відповідних\nсанітарних заходах, а також вироблятися для безпосереднього\nспоживання як самостійний харчовий продукт."
    },
    {
      "provision_ref": "art30",
      "section": "30",
      "title": "Стаття 30. Реєстрація харчових добавок для харчових продуктів",
      "content": "1. Дозволяється використання харчових добавок у виробництві\nхарчових продуктів та у харчових продуктах, що знаходяться в\nобігу, після їх реєстрації центральним органом виконавчої влади у\nсфері охорони здоров'я.\n2. Харчові добавки заносяться до відповідного реєстру за\nзверненням виробника та/або продавця (постачальника) або за\nрекомендацією Національної Комісії України з Кодексу Аліментаріус\nна підставі затверджених Головним державним санітарним лікарем\nУкраїни санітарно-епідеміологічних нормативів стосовно рівня\nвключень таких харчових добавок у певних видах харчових продуктів\nта висновку державної санітарно-епідеміологічної експертизи.\n3. У процесі реєстрації харчової добавки необхідно:\n1) визначати харчові продукти, до яких ця добавка може\nдодаватися, та умови, за яких вона може додаватися;\n2) обмежувати харчову добавку до найнижчого рівня\nвикористання, який необхідний для досягнення бажаного ефекту;\n3) враховувати будь-яке допустиме щоденне споживання або іншу\nеквівалентну оцінку обсягів споживання харчової добавки та її\nвірогідне щоденне споживання від усіх джерел, включаючи можливе\nщоденне споживання харчової добавки спеціальними групами\nспоживачів.\n4. Харчова добавка дозволяється до використання в Україні за\nумов, якщо:\n1) існує обґрунтована технологічна необхідність у харчовій\nдобавці і ця мета не може бути досягнута іншими технологічно\nдоступними засобами;\n2) харчова добавка не являє собою небезпеки для здоров'я\nспоживача на рівні використання, на якому пропонується, що може\nбути встановлено на підставі доступних наукових доказів;\n3) харчова добавка не вводить споживача в оману.\n5. Будь-який виробник може звернутись із запитом на\nреєстрацію харчової добавки шляхом подання до центрального органу\nвиконавчої влади у сфері охорони здоров'я заяви про реєстрацію\nхарчової добавки, що супроводжується відповідною документацією,\nяка свідчить про те, що харчова добавка відповідає положенням\nчастин другої, третьої і четвертої цієї статті. Якщо харчова\nдобавка дозволена до використання відповідними міжнародними\nорганізаціями, інформація, що це підтверджує, додається до заяви\nпро реєстрацію. Рішення щодо реєстрації або відмови в реєстрації\nхарчової добавки для виробництва харчових продуктів в Україні чи\nобігу харчових продуктів, які містять таку харчову добавку,\nповинне бути видане протягом 120 робочих днів після одержання\nповної заяви.\n6. Будь-яка харчова добавка, стосовно реєстрації якої було\nподано запит і яка була дозволена до використання відповідними\nміжнародними організаціями, підлягає експрес-реєстрації.\nЕкспрес-реєстрація має включати огляд звіту відповідних\nміжнародних організацій, які обґрунтовують можливість використання\nхарчової добавки. Цей огляд повинен враховувати обставини та\nумови, специфічні для населення України, а також технічні та\nекономічні можливості визначення присутності та/або рівні\nвикористання харчових добавок у харчових продуктах відносно рівнів\nвключень, що затверджені відповідними міжнародними організаціями.\nЗгідно з процедурою експрес-реєстрації рішення щодо реєстрації або\nвідмови в реєстрації харчової добавки для виробництва харчових\nпродуктів в Україні чи обігу харчових продуктів, які містять таку\nхарчову добавку, повинне бути видане протягом 30 робочих днів\nпісля одержання повної заяви.\n7. Порядок реєстрації харчових добавок встановлюється\nцентральним органом виконавчої влади у сфері охорони здоров'я.\n8. Вартість робіт, пов'язаних з реєстрацією харчових добавок,\nвстановлюється Кабінетом Міністрів України."
    },
    {
      "provision_ref": "art31",
      "section": "31",
      "title": "Стаття 31. Вимоги до використання ароматизаторів",
      "content": "1. Положення цієї статті не застосовуються щодо:\n1) їстівних речовин та продуктів, призначених для\nбезпосереднього споживання, з відновленням або без нього;\n2) речовин, що мають виключно солодкий, кислий чи солоний\nсмак;\n3) матеріалів рослинного та тваринного походження, що мають\nприродні ароматичні властивості, які не використовуються як\nароматичні джерела.\n2. Ароматизатори не повинні містити будь-які шкідливі фактори\nу кількостях, що перевищують максимальні рівні, та спричиняти\nприсутність небажаних речовин у харчових продуктах у кількостях,\nщо перевищують рівні, визначені обов'язковими показниками\nбезпечності.\n3. Ароматизатори, які можуть використовуватися у харчових\nпродуктах, що виробляються та знаходяться в обігу в Україні,\nпідлягають реєстрації центральним органом виконавчої влади у сфері\nохорони здоров'я за зверненням виробника та/або продавця\n(постачальника) або за рекомендацією Національної Комісії України\nз Кодексу Аліментаріус на підставі затверджених Головним державним\nсанітарним лікарем України гігієнічних нормативів стосовно рівня\nвключень таких ароматизаторів у певних видах харчових продуктів та\nвисновку державної санітарно-епідеміологічної експертизи.\n4. Будь-який виробник може звернутись із запитом на\nреєстрацію ароматизаторів шляхом подання до центрального органу\nвиконавчої влади у сфері охорони здоров'я заяви про реєстрацію\nароматизатора, що супроводжується відповідною документацією, яка\nсвідчить про те, що ароматизатор відповідає положенням частини\nдругої цієї статті. Якщо ароматизатор дозволений до використання\nкомпетентними міжнародними організаціями, інформація, яка це\nпідтверджує, додається до заяви про реєстрацію. Рішення щодо\nреєстрації або відмови у реєстрації ароматизатора для виробництва\nхарчових продуктів в Україні чи обігу харчових продуктів, які\nмістять такий ароматизатор, повинне бути видане протягом\n120 робочих днів після одержання повної заяви.\n5. Будь-який ароматизатор, стосовно реєстрації якого було\nподано запит і який було дозволено до використання у харчових\nпродуктах відповідними міжнародними організаціями, підлягає\nекспрес-реєстрації. Експрес-реєстрація має включати огляд звіту\nвідповідних міжнародних організацій, який обґрунтовує можливість\nвикористання ароматизатора. Цей огляд повинен враховувати\nобставини та умови, специфічні для населення України, а також\nтехнічні та економічні можливості визначення присутності та/або\nрівні використання ароматизатора у харчових продуктах відносно\nрівнів включень, що затверджені відповідними міжнародними\nорганізаціями. Згідно з процедурою експрес-реєстрації рішення щодо\nреєстрації або відмови у реєстрації ароматизатора для виробництва\nхарчових продуктів в Україні чи обігу харчових продуктів, які\nмістять такий ароматизатор, повинне бути видане протягом 30\nробочих днів після одержання повної заяви.\n6. Порядок реєстрації ароматизаторів встановлюється\nцентральним органом виконавчої влади у сфері охорони здоров'я.\n7. Вартість робіт, пов'язаних з реєстрацією ароматизаторів,\nвстановлюється Кабінетом Міністрів України відповідно до статті 57\nцього Закону.\nСтаття 32. Вимоги до використання допоміжних матеріалів для\nпереробки\nДопоміжні матеріли для переробки, що використовуються у\nвиробництві харчових продуктів, обіг яких здійснюється в Україні,\nне повинні спричиняти присутність шкідливих факторів у харчових\nпродуктах у кількостях, що перевищують максимальні межі залишків.\nУмови використання, максимальні межі залишків у харчовому\nпродукті та мінімальні специфікації якості для допоміжних\nматеріалів для переробки, що використовуються у виробництві\nхарчових продуктів, визначаються Головним державним санітарним\nлікарем України з урахуванням рекомендацій Національної Комісії\nУкраїни з Кодексу Аліментаріус."
    },
    {
      "provision_ref": "art33",
      "section": "33",
      "title": "Стаття 33. Забій тварин",
      "content": "1. Забороняється забій тварин, які не супроводжуються\nветеринарним документом, що засвідчує здоров'я тварин, які\nнаправляються на забій, та ветеринарно-санітарний стан потужності\n(об'єкта) походження таких тварин.\n2. Забороняється здійснювати забій парнокопитних та інших\nкопитних, а також забій свійської птиці та кролів в обсягах, що\nперевищують 5 голів на день, не на бойні, що має експлуатаційний\nдозвіл і зареєстрована ветеринарною службою.\n3. Бойні, обсяги щоденного виробництва яких не перевищують у\nсередньому 10 голів великої рогатої худоби, 30 голів свиней,\n50 голів овець або кіз, 500 голів свійської птиці або 250 голів\nкролів, звільняються від вимоги застосовувати систему HACCP.\n4. Державний ветеринарний контроль є обов'язковим для всіх\nтварин перед забоєм, крім тварин вимушеного забою та диких тварин,\nзабитих під час полювання, якщо їх продукти призначаються для\nспоживання людиною.\n5. Усі тварини підлягають обов'язковому державному\nветеринарно-санітарному контролю після забою, включаючи тварин\nвимушеного забою та диких тварин, забитих під час полювання,\nнезалежно від того, призначені їх продукти для споживання людиною\nчи для годівлі тварин.\n6. Ветеринарний інспектор проводить інспекцію до та після\nзабою всіх здорових і хворих парнокопитних та інших копитних, а\nтакож свійської птиці та кролів.\n7. На бойнях, визначених частиною третьою цієї статті,\nприсутність ветеринарного інспектора є обов'язковою до забою, під\nчас забою та після забою. Усі бійні, на яких відповідно до обсягів\nщоденного виробництва ветеринарний інспектор не присутній\nпостійно, повинні організувати державний ветеринарний контроль під\nчас забою згідно з процедурою, визначеною Ветеринарною службою.\n8. Ветеринарний інспектор клеймує всі туші та їх частини, що\nвизнані придатними для споживання людиною, позначкою про\nпридатність. Якщо це передбачено відповідними санітарними\nзаходами, позначка про придатність проставляється у формі штампа\nна упаковку продукту та ветеринарний інспектор видає відповідний\nветеринарний документ, де зазначається придатність продукту для\nспоживання людиною та містить вказану позначку про придатність.\n9. Ветеринарний інспектор відбирає зразки всіх туш або їх\nчастин, щодо яких існує підозра про непридатність для споживання\nлюдиною (далі - непридатний продукт) згідно з відповідним зводом\nправил та зберігає ці зразки в умовах, прийнятних для\nлабораторного дослідження, не менше ніж 72 години. Протягом цього\nперіоду часу ветеринарний інспектор повідомляє власника туші про\nсвою підозру і встановлює відповідні умови зберігання для\nнепридатного продукту.\n10. Власник непридатного продукту може замовити лабораторне\nдослідження зразків непридатного продукту протягом 72 годин з\nмоменту їх відбору. Це дослідження проводить акредитована\nлабораторія, уповноважена на проведення дослідження з метою\nвизначення придатності для споживання людиною.\n11. Власник необроблених харчових продуктів тваринного\nпоходження, які були визнані непридатними для споживання людиною і\nтвариною на підставі лабораторного дослідження та стосовно яких\nбуло прийнято рішення про їх знищення, може знищити такі продукти\nсамостійно під контролем ветеринарного інспектора.\n12. Мисливські організації та юридичні особи, які провадять\nдіяльність з полювання, забезпечують тимчасове зберігання диких\nтварин та їх туш, а також забезпечують потужності (об'єкти) для\nдержавного післязабійного контролю після того, як вони були\nпіймані чи застрелені. На вимогу мисливських організацій та\nюридичних осіб відповідний ветеринарний інспектор проводить\nінспектування. Якщо дичина є придатною для споживання людиною,\nветеринарний інспектор наносить на тушу позначку придатності. Якщо\nнеможливо нанести на тушу позначку придатності, ветеринарний\nінспектор видає сертифікат придатності для споживання людиною, що\nмістить позначку придатності.\n13. Позначка придатності повинна включати контрольний\n(реєстраційний) номер бойні або, якщо тварини не підлягають забою\nна бойні, персональний номер лабораторії або інших потужностей\n(об'єкта), де інспектор ветеринарної медицини наносить позначку\nпридатності.\n14. Головний державний інспектор ветеринарної медицини\nУкраїни встановлює форму та зміст позначки про придатність, а\nтакож способи і процедури нанесення позначки про придатність на\nтуші, частини туш, упаковку для туш та частин туш і видає\nсертифікат придатності для споживання людиною.\nСтаття 34. Здійснення державного ветеринарно-санітарного\nконтролю на м'ясопереробних, рибодобувних,\nрибопереробних та молокопереробних підприємствах,\nа також на підприємствах гуртового зберігання\nнеоброблених харчових продуктів тваринного\nпоходження (холодокомбінатах, холодильниках,\nспеціалізованих гуртівнях)\n1. Державний ветеринарно-санітарний контроль та нагляд (у\nмежах своєї компетенції) на м'ясопереробних, рибодобувних,\nрибопереробних, молокопереробних підприємствах та підприємствах із\nзберігання продукції тваринного походження здійснюється з метою\nзабезпечення епізоотичного благополуччя при надходженні та\nпереробці сировини тваринного походження, а також контролю за\nдотриманням необхідних ветеринарно-санітарних, санітарних\n(гігієнічних) вимог щодо забезпечення безпеки готової продукції\nтваринного походження.\n2. Державний ветеринарно-санітарний контроль здійснюють\nофіційні лікарі ветеринарної медицини (у межах своєї компетенції).\nЗалежно від обсягів виробництва суб'єкта господарювання офіційний\nлікар може мати заступника.\n3. Офіційні лікарі ветеринарної медицини підпорядковуються\nголовним державним інспекторам ветеринарної медицини районів,\nміст, міст Києва та Севастополя, областей, Автономної Республіки\nКрим, знаходяться у штаті районної (міської) державної лікарні\nветеринарної медицини, а в місті Києві - об'єднання державної\nветеринарної медицини та утримуються за рахунок коштів загального\nта спеціального фондів Державного бюджету України. Роботу\nофіційних лікарів контролює Державний департамент ветеринарної\nмедицини та його територіальні органи. Втручання в роботу\nофіційних лікарів інших служб забороняється.\n4. Офіційні лікарі ветеринарної медицини у своїй роботі є\nнезалежними, повинні професійно виконувати свої обов'язки,\nкеруються відповідним положенням, затвердженим в установленому\nзаконодавством порядку, цим Законом та іншими нормативно-правовими\nактами.\n5. Офіційний лікар ветеринарної медицини погоджує призначення\nта звільнення працівників служби ветеринарної медицини суб'єкта\nгосподарювання, контролює їх роботу, організовує професійне\nнавчання і підвищення кваліфікації, визначає їх посадові права та\nобов'язки.\n6. Ветеринарно-санітарний контроль за дотриманням суб'єктом\nгосподарювання ветеринарних, санітарних вимог, правил та заходів\nпри переробці, зберіганні, транспортуванні та реалізації продукції\nтваринного походження здійснюють спеціалісти ветеринарної медицини\nсуб'єкта господарювання під контролем офіційного лікаря\nветеринарної медицини. Структуру та штатну чисельність\nспеціалістів ветеринарної медицини суб'єкта господарювання\nвизначає державний інспектор ветеринарної медицини.\n7. До обов'язків офіційного лікаря ветеринарної медицини\nналежить контроль за:\n1) відповідністю сировини тваринного походження супровідним\nветеринарним документам та позначкам придатності;\n2) дотриманням санітарних (гігієнічних) вимог при технології\nпереробки сировини тваринного походження;\n3) дотриманням технологічних режимів переробки сировини\nтваринного походження, що має певні обмеження щодо використання;\n4) дотриманням температурних режимів при виробництві харчових\nпродуктів тваринного походження;\n5) проведенням ветеринарно-санітарної оцінки сировини\nтваринного походження (у тому числі паразитологічної);\n6) проведенням відбору проб сировини та готових харчових\nпродуктів для виконання Загальнодержавного плану моніторингу, а\nтакож у разі виробничої необхідності з метою визначення їх безпеки\nпри здійсненні відомчого контролю та експорту;\n7) здійсненням утилізації харчових відходів тваринного\nпоходження;\n8) дотриманням власниками підприємств системи HACCP та\nнаданням при цьому відповідних рекомендацій, необхідних до\nвиконання.\n8. Власники потужностей (об'єктів) мають право реалізовувати\nлише ту продукцію тваринного походження, що вироблена під\nдержавним ветеринарно-санітарним контролем та наглядом (у межах\nкомпетенції) та дозволена для реалізації або зберігання з\nоформленням за необхідності відповідних ветеринарних документів,\nщо засвідчують її безпеку.\n9. Офіційні лікарі ветеринарної медицини періодично, для\nвжиття необхідних заходів, інформують відповідних головних\nдержавних інспекторів ветеринарної медицини щодо порушень\nсанітарних заходів, які можуть призвести до погіршення безпеки\nпродукції тваринного походження, загрози ускладнення епідемічної\nта епізоотичної ситуації.\n10. Функції щодо здійснення офіційними лікарями ветеринарної\nмедицини державного ветеринарно-санітарного контролю на\nм'ясопереробних, рибодобувних, рибопереробних, молокопереробних\nпідприємствах та підприємствах гуртового зберігання необроблених\nхарчових продуктів тваринного походження визначаються типовими\nінструкціями для відповідних підприємств із здійснення\nветеринарно-санітарного контролю спільним наказом Головного\nдержавного інспектора ветеринарної медицини України та Головного\nдержавного санітарного лікаря України.\nДержавний нагляд на цих потужностях (об'єктах) санітарною\nслужбою та ветеринарною службою здійснюється в межах їх\nкомпетенції.\nЗдійснення планових заходів державного нагляду санітарною та\nветеринарною службою на цих потужностях проводиться за погодженим\nграфіком, який затверджується спільним наказом головного\nдержавного інспектора ветеринарної медицини та головного\nдержавного санітарного лікаря відповідних територій.\n11. Діяльність спеціалістів ветеринарної медицини та\nсанітарно-епідеміологічної служби здійснюється у взаємному\nузгодженні, уникненні дублювання функцій та максимальному сприянні\nроботі підприємства."
    },
    {
      "provision_ref": "art35",
      "section": "35",
      "title": "Стаття 35. Агропродовольчі ринки",
      "content": "1. Забороняється реалізація та обіг необробленого молока та\nсиру домашнього виробництва, а також туш або частин туш\nпарнокопитних та інших копитних подвірного забою на\nагропродовольчих ринках.\n2. Цілі туші свійської птиці, кроликів та малих диких тварин,\nриба, мед, яйця і рослинні продукти можуть продаватись на\nагропродовольчих ринках за умови їх перевірки на придатність для\nспоживання людиною перед їх продажем. Власник таких туш\nзобов'язаний надати їх для дослідження у державну лабораторію\nветеринарно-санітарної експертизи на агропродовольчому ринку. Ця\nлабораторія проводить дослідження зазначених харчових продуктів\nщодо їх придатності для споживання людиною згідно з відповідними\nзводами правил.\n3. Головний державний ветеринарний інспектор України та\nГоловний державний санітарний лікар України визначають перелік\nхарчових продуктів тваринного та рослинного походження, які можуть\nпродаватися на агропродовольчих ринках.\n4. Сертифікат придатності для споживання людиною з позначкою\nпридатності видається ветеринарним інспектором на кожну тушу або\nза необхідності на партію туш свійської птиці, кроликів та малих\nдиких тварин, щодо яких підтверджено придатність для споживання\nлюдиною.\n5. На тушах, непридатних для споживання людиною, які на\nпідставі результатів лабораторних досліджень можуть\nвикористовуватися для споживання тваринами, ветеринарний інспектор\nнаносить насічки по поверхні усієї туші, що вказують на\nнепридатність продукту для споживання людиною.\n6. Власники рослинних продуктів, призначених для продажу на\nагропродовольчому ринку, зобов'язані надати ці продукти для\nдослідження в державну лабораторію ветеринарно-санітарної\nекспертизи на агропродовольчому ринку. Придатність для споживання\nлюдиною рослинних продуктів підтверджується відповідним\nсертифікатом лабораторії.\n7. Харчовий продукт, зазначений у частинах другій і п'ятій\nцієї статті, який непридатний для споживання людиною, не становить\nбезпосередню загрозу (низький ризик) для здоров'я людини, підлягає\nнедопущенню до реалізації або утилізації власником. Харчовий\nпродукт, який непридатний для споживання людиною, становить\nбезпосередню загрозу (високий ризик) для здоров'я людини, підлягає\nнегайному вилученню власником та утилізації або знищенню під\nконтролем інспектора ветеринарної медицини відповідно до\nзаконодавства.\n8. У разі якщо власник непридатного харчового продукту\nвідмовляється знищити такий харчовий продукт добровільно,\nдержавний інспектор ветеринарної медицини звертається до\nвідповідного суду із заявою про прийняття рішення щодо такого\nзнищення.\n9. Торгові місця на агропродовольчих ринках надаються їх\nоператорами особам, які здійснюють продаж туш або частин туш\nпарнокопитних та інших копитних забитих на бойні, цілих туш\nсвійської птиці, кроликів та малих диких тварин, риби, меду, яєць\nта рослинних продуктів лише після пред'явлення ними сертифіката\nпридатності для споживання людиною зазначених продуктів, що\nвидається державною лабораторією ветеринарно-санітарної експертизи\nна агропродовольчому ринку. Адміністрація (власник)\nагропродовольчого ринку зобов'язана надавати у користування\nлабораторії пристосовані службові приміщення.\nЛабораторії не несуть відповідальності за реалізацію\nпродукції, що не пройшла ветеринарно-санітарної експертизи.\nВідповідальність за надання дозволу на реалізацію такої продукції\nнесе адміністрація (власник) агропродовольчого ринку.\nФункціонування агропродовольчого ринку за відсутності лабораторії\nветеринарно-санітарної експертизи забороняється.\nР о з д і л VI\n\nОБІГ ХАРЧОВИХ ПРОДУКТІВ"
    },
    {
      "provision_ref": "art36",
      "section": "36",
      "title": "Стаття 36. Вимоги до обігу об'єктів санітарних заходів",
      "content": "1. Забороняється:\n1) обіг харчових продуктів на потужностях (об'єктах), що не\nвідповідають вимогам санітарних заходів;\n2) продаж харчових продуктів домашнього виготовлення;\n3) обіг необроблених харчових продуктів тваринного\nпоходження, у тому числі туш тварин, на яких безпосередньо та/або\nна упаковці відсутня позначка придатності (маркування у формі\nпозначки придатності) за відсутності відповідних ветеринарних\nдокументів.\n2. Забороняється також обіг об'єктів санітарних заходів, якщо\nці об'єкти:\n1) небезпечні;\n2) непридатні до споживання;\n3) неправильно марковані;\n4) не зареєстровані або не затверджені відповідно до положень\nцього Закону або містять харчові добавки, ароматизатори, які не\nзареєстровані відповідно до цього Закону;\n5) не відповідають технічним регламентам;\n6) завезені на територію України контрабандно;\n7) дата споживання \"Вжити до\" яких минула.\n3. Зазначені у пунктах 2 і 3 частини першої цієї статті\nхарчові продукти підлягають вилученню у порядку, встановленому цим\nЗаконом.\n4. Харчові продукти, що вилучені з обігу у зв'язку з\nпорушеннями, визначеними у пунктах 3 і 4 частини другої цієї\nстатті, можуть бути повернуті в обіг за умови забезпечення\nвиправлення маркування та проведення реєстрації в порядку,\nвстановленому цим Законом.\n5. Вилучені харчові продукти, які неможливо повернути в обіг,\nвикористовуються для інших, ніж споживання людьми, цілей або\nпідлягають знищенню у порядку, встановленому законом.\n6. Знищення харчових продуктів, повернення їх в обіг для\nспоживання людиною або для інших, ніж споживання людиною, цілей\nздійснюється виробником (власником) за його рахунок. Порядок\nзнищення харчових продуктів або умови, які повинні виконуватися\nдля повернення їх в обіг для споживання людиною або для інших, ніж\nспоживання людиною, цілей, встановлюються відповідним головним\nсанітарним лікарем або головним ветеринарним інспектором."
    },
    {
      "provision_ref": "art37",
      "section": "37",
      "title": "Стаття 37. Обіг нового харчового продукту",
      "content": "1. Новий харчовий продукт, який вміщує, складається або\nвиробляється з генетично модифікованих організмів, регулюється\nположеннями спеціального законодавства. Положення цієї статті не\nзастосовуються до харчових добавок, ароматизаторів та розчинників\nдля екстрагування.\n2. Новий харчовий продукт не повинен:\n1) становити загрозу для споживача;\n2) вводити споживача в оману;\n3) відрізнятися від харчових продуктів, які він призначений\nзамінити, настільки, щоб його звичайне споживання було для\nспоживача несприятливим з точки зору поживності.\n3. Виробник, імпортер або продавець, який вводить новий\nхарчовий продукт в обіг в Україні (далі - заявник), подає заяву на\nпроведення державної санітарно-епідеміологічної експертизи до\nцентрального органу виконавчої влади у сфері охорони здоров'я.\nЗаява повинна містити інформацію про те, що новий харчовий продукт\nвідповідає положенням частини другої цієї статті, а також\nвідповідну пропозицію щодо його представлення та етикетування\nвідповідно до вимог цієї статті.\n4. Державна санітарно-епідеміологічна експертиза здійснюється\nпротягом строку, зазначеного у статті 18 цього Закону.\n5. Висновки державної санітарно-епідеміологічної експертизи\nвидаються заявнику та повинні містити рішення про те, чи\nдопускається новий харчовий продукт в обіг, умови дозволу та, якщо\nце необхідно:\n1) умови використання харчового продукту;\n2) призначення харчового продукту та його специфікацію;\n3) всі особливі вимоги до етикетування, зазначені у статті 38\nцього Закону.\n6. Заявник може оскаржити висновок державної\nсанітарно-епідеміологічної експертизи, який не дозволяє обіг\nнового харчового продукту, до Головного державного санітарного\nлікаря України протягом 30 днів після отримання цього висновку або\nдо суду."
    },
    {
      "provision_ref": "art38",
      "section": "38",
      "title": "Стаття 38. Вимоги до етикетування харчових продуктів",
      "content": "1. Забороняється обіг харчових продуктів, етикетування яких\nне відповідає цьому Закону та відповідним технічним регламентам.\nУсі харчові продукти, що знаходяться в обігу в Україні,\nетикетуються державною мовою України та містять у доступній для\nсприймання споживачем формі інформацію про:\n1) назву харчового продукту;\n2) назву та повну адресу і телефон виробника, адресу\nпотужностей (об'єкта) виробництва, а для імпортованих харчових\nпродуктів - назву, повну адресу і телефон імпортера;\n3) кількість нетто харчового продукту у встановлених одиницях\nвиміру (вага, об'єм або поштучно);\n4) склад харчового продукту у порядку переваги складників, у\nтому числі харчових добавок та ароматизаторів, що\nвикористовувались у його виробництві;\n5) калорійність та поживну цінність із вказівкою на кількість\nбілка, вуглеводів та жирів у встановлених одиницях виміру на\n100 грамів харчового продукту;\n6) кінцеву дату споживання \"Вжити до\" або дату виробництва та\nстрок придатності;\n7) номер партії виробництва;\n8) умови зберігання та використання, якщо харчовий продукт\nпотребує певних умов зберігання та використання для забезпечення\nйого безпечності та якості;\n9) застереження щодо споживання харчового продукту певними\nкатегоріями населення (дітьми, вагітними жінками, літніми людьми,\nспортсменами та алергіками), якщо такий продукт може негативно\nвпливати на їх здоров'я при його споживанні.\n2. Для деяких категорій харчових продуктів відповідними\nтехнічними регламентами можуть встановлюватися специфічні\nобов'язкові вимоги до етикетування, крім тих, що передбачені у цій\nстатті.\n3. Етикетування нефасованих харчових продуктів здійснюється\nдержавною мовою України у порядку, встановленому технічними\nрегламентами для певних харчових продуктів.\n4. Забороняється надавати на етикетці інформацію про дієтичні\nта функціональні властивості харчового продукту без дозволу\nцентрального органу виконавчої влади у сфері охорони здоров'я.\n5. Текст для етикетування харчових продуктів для спеціального\nдієтичного споживання, функціональних харчових продуктів та\nдієтичних добавок підлягає обов'язковому затвердженню центральним\nорганом виконавчої влади у сфері охорони здоров'я. Порядок\nзатвердження тексту для етикетування харчових продуктів для\nспеціального дієтичного споживання, функціональних харчових\nпродуктів та дієтичних добавок встановлюється центральним органом\nвиконавчої влади у сфері охорони здоров'я.\n6. Етикетки харчових продуктів, на яких використовуються\nсимволи, повинні містити тільки такі символи, які були затверджені\nвідповідними міжнародними та регіональними організаціями з питань\nстандартизації.\n7. Написи на етикетці харчового продукту, що представляють\nінтерес для споживачів та призначені запобігати шахрайству або\nвідрізняти один харчовий продукт від іншого, такі як \"повністю\nнатуральний\", \"органічний\", \"оригінальний\", \"без ГМО\" (генетично\nмодифікованих організмів) тощо, та інша інформація, на додаток до\nтієї, що зазначена у цій статті, підлягає перевірці у порядку,\nвстановленому відповідними нормативно-правовими актами, виданими\nна виконання цього Закону.\n8. Опис специфічних символів, їх використання та маркування\nхарчових продуктів штриховими кодами здійснюються в порядку,\nвстановленому Кабінетом Міністрів України.\nСтаття 39. Вимоги до реклами харчових продуктів для\nспеціального дієтичного споживання, функціональних\nхарчових продуктів та дієтичних добавок\n1. Забороняється реклама харчових продуктів для спеціального\nдієтичного споживання, функціональних харчових продуктів та\nдієтичних добавок без попереднього погодження її тексту з\nцентральним органом виконавчої влади у сфері охорони здоров'я.\n2. Забороняється для реклами харчових продуктів для\nспеціального дієтичного споживання, функціональних харчових\nпродуктів та дієтичних добавок використовувати:\n1) вислови щодо можливої лікувальної дії, втамування болю;\n2) листи подяки, визнання, поради, якщо вони пов'язані з\nлікуванням чи полегшенням умов перебігу захворювань, а також\nпосилання на таку інформацію;\n3) вислови, які спричиняють чи сприяють виникненню відчуття\nнегативного психологічного стану.\nР о з д і л VII\n\nМІЖНАРОДНА ТОРГІВЛЯ"
    },
    {
      "provision_ref": "art40",
      "section": "40",
      "title": "Стаття 40. Харчові продукти, заборонені до імпорту",
      "content": "Забороняється імпорт харчових продуктів, які є небезпечними,\nнепридатними до споживання, неправильно маркованими або такими, що\nне відповідають технічним регламентам або санітарним заходам.\nСтаття 41. Ввезення харчових продуктів для власного\nспоживання в Україну\nГромадяни України, іноземці та особи без громадянства, які\nв'їжджають на територію України, повинні декларувати відповідному\nприкордонному інспектору види та обсяги всіх харчових продуктів\nтваринного походження та свіжих (сирих) рослинних продуктів, які\nвони ввозять для власного споживання. Забороняється ввезення\nзазначених продуктів, якщо вони представляють високий ризик для\nздоров'я людини, високий ризик занесення або передачі хвороби\nтварин або високий ризик занесення шкідливих організмів в Україну,\nяк визначено у цьому та інших відповідних законах.\nСтаття 42. Вимоги до вантажів з об'єктами санітарних заходів,\nщо імпортуються\nВідповідно до вимог чинних санітарних заходів вантажі з\nоб'єктами санітарних заходів, що імпортуються, супроводжуються:\n1) для харчових продуктів - оригіналом міжнародного\nветеринарного (санітарного) сертифіката (далі - міжнародний\nсертифікат), що засвідчує придатність для споживання людиною;\n2) для інших об'єктів санітарних заходів - документацією\nта/або маркуванням, що визначає потужності (об'єкти), на яких\nвироблено об'єкт санітарних заходів (далі - потужності (об'єкти)\nпоходження)."
    },
    {
      "provision_ref": "art43",
      "section": "43",
      "title": "Стаття 43. Прикордонні інспекційні пости",
      "content": "1. Імпорт та експорт харчових продуктів та інших об'єктів\nсанітарних заходів дозволяється тільки через прикордонні\nінспекційні пости, які призначені для цього (далі - призначені\nприкордонні інспекційні пости).\n2. Усі вантажі, зазначені у частині першій цієї статті, що\nприходять на інший, ніж призначений інспекційний пост,\nнаправляються до найближчого призначеного прикордонного\nінспекційного посту та переміщаються територією України у режимі\nтранзиту.\nСтаття 44. Прикордонний контроль вантажів з харчовими\nпродуктами, що імпортуються\n1. Будь-який вантаж харчових продуктів, що імпортуються,\nпідлягає прикордонному контролю санітарним або ветеринарним\nприкордонним інспектором (далі - відповідний прикордонний\nінспектор) з метою забезпечення дотримання відповідних санітарних\nзаходів та технічних регламентів, які діють на момент\nзастосування.\n2. Усі вантажі з харчовими продуктами, що імпортуються,\nпідлягають стандартному ветеринарному або санітарному\nприкордонному контролю, який здійснюється на призначених\nприкордонних інспекційних постах та передбачає перевірку\nдокументів та візуальну інспекцію.\n3. Розширений ветеринарний або санітарний контроль вантажів з\nхарчовими продуктами, що імпортуються, здійснюється на митницях за\nмісцем призначення вантажу та є обов'язковим, якщо:\n1) вантаж призначається для такого контролю згідно з\nпрограмою вибіркового ветеринарного або санітарного контролю,\nпередбаченого у статті 46 цього Закону;\n2) харчовий продукт принаймні в одному з останніх п'яти\nвантажів певного харчового продукту з певних потужностей\n(об'єктів) походження був визнаний небезпечним, непридатним до\nспоживання, неправильно маркованим або іншим чином не відповідає\nтехнічним регламентам та санітарним заходам;\n3) візуальне інспектування під час ветеринарного або\nстандартного санітарного прикордонного контролю виявило очевидне\nпорушення відповідних санітарних заходів;\n4) харчовий продукт ввозиться на митну територію України\nвиробником чи постачальником вперше та не має декларації\nвиробника, виданої даному постачальнику.\n4. Вантажі з харчовими продуктами, що імпортуються та\nзазвичай представляють високий ризик для здоров'я людей,\nпідлягають розширеному санітарному контролю відповідно до плану,\nзаснованому на результатах попереднього розширеного санітарного\nконтролю таких харчових продуктів, що імпортуються з тих самих\nпотужностей (об'єктів) походження та/або тим самим імпортером або\nекспортером з країни походження та/або з тієї самої країни\nпоходження.\n5. Розширений ветеринарний або санітарний прикордонний\nконтроль не проводиться щодо вантажів з харчовими продуктами, які\nімпортуються, якщо до них не застосовуються положення частин\nдругої і третьої цієї статті та якщо:\n1) вантаж підпадає під дію двосторонньої угоди про визнання\nеквівалентності загальних санітарних заходів або санітарних\nзаходів, специфічних для окремих видів або груп харчових\nпродуктів, між країною експортером та Україною, яка поширюється на\nхарчовий продукт у вантажі;\n2) усі харчові продукти вантажу, що походять з потужностей\n(об'єктів), які визначені для імпорту в Україну та зареєстровані у\nвстановленому порядку;\n3) усі харчові продукти з вантажу представляють низький\nступінь ризику для здоров'я людини через природні властивості\nхарчових продуктів.\n6. Головний державний санітарний лікар України за погодженням\nз Головним державним інспектором ветеринарної медицини України та\nрекомендацією Національної Комісії України з Кодексу Аліментаріус\nзатверджує перелік харчових продуктів, які звичайно представляють\nвисокий та низький ризик для здоров'я людей та критерії для\nскладання програми, що зазначена у частині третій цієї статті.\nСтаття 45. Прикордонний контроль вантажів з об'єктами\nсанітарних заходів, що імпортуються\n1. Прикордонний санітарний контроль вантажів з харчовими\nдобавками, ароматизаторами, дієтичними добавками, допоміжними\nматеріалами для переробки та допоміжними засобами і матеріалами\nдля виробництва та обігу включає документальну перевірку та за\nнеобхідності перевірку етикетування цих об'єктів та розширений\nконтроль.\n2. Розширений контроль об'єктів санітарних заходів, за\nвинятком харчових продуктів, проводиться за встановленою\nперіодичністю, з урахуванням:\n1) можливих ризиків, що можуть бути пов'язані з цим об'єктом;\n2) історичних даних дотримання цим об'єктом та потужностями\n(об'єктами) походження та/або імпортером або експортером з країни\nпоходження та/або країною походження відповідних санітарних\nзаходів.\n3. Порядок проведення розширеного контролю щодо вантажів з\nіншими, ніж харчові продукти, об'єктами санітарних заходів, що\nімпортуються, встановлює Головний державний санітарний лікар\nУкраїни та Головний державний інспектор ветеринарної медицини\nУкраїни.\nСтаття 46. Вибірковий санітарний прикордонний контроль\nвантажів з харчовими продуктами, що імпортуються\n1. Обов'язковий розширений ветеринарний або санітарний\nконтроль згідно з програмою вибіркового санітарного контролю\nзастосовується протягом календарного року до визначеного відсотка\nвантажів з харчовими продуктами, за винятком харчових продуктів,\nякі звичайно представляють високий ризик для здоров'я людей\nвідповідно до положення частини третьої статті 44 цього Закону.\n2. Спеціально визначений відсоток вантажів, зазначений у\nчастині першій цієї статті, визначається на підставі даних\nмоніторингу та розширеного контролю.\n3. Головний державний санітарний лікар України та Головний\nдержавний інспектор ветеринарної медицини України за рекомендацією\nНаціональної Комісії України з Кодексу Аліментаріус до початку\nкожного календарного року затверджують спеціально визначений\nвідсоток вантажів, зазначених у частині першій цієї статті.\nСтаття 47. Стандартний ветеринарний та санітарний\nприкордонний контроль вантажів з харчовими\nпродуктами, що імпортуються\n1. Стандартний прикордонний ветеринарний або санітарний\nконтроль здійснюється відповідним прикордонним інспектором та\nпередбачає:\n1) якщо харчові продукти згідно з чинним законодавством\nУкраїни підлягають фіто-санітарному або ветеринарно-санітарному\nприкордонному контролю, перевірку проходження вантажем такого\nконтролю, що здійснюється державними органами, для подальшого\nмитного оформлення згідно з чинним законодавством України;\n2) перевірку того, що вантаж супроводжується прийнятними\nвідповідними міжнародними сертифікатами, якщо такі міжнародні\nсертифікати вимагаються чинними санітарними заходами;\n3) вибіркову перевірку відповідності харчових продуктів у\nвантажі відповідним міжнародним сертифікатам, якщо такі міжнародні\nсертифікати вимагаються чинними санітарними заходами;\n4) вибіркову перевірку відповідності етикеток харчових\nпродуктів технічним регламентам та санітарним заходам та\nправильності маркування харчових продуктів;\n5) виявлення видимих порушень санітарних заходів шляхом\nогляду упаковок з харчовими продуктами на наявність дефектів та за\nнеобхідності розкриття упаковок для пошуку забруднення;\n6) перевірку нанесення позначки про придатність на туші,\nчастини туш або упаковку для туш та частин туш у країні походження\nіз зазначенням потужностей (об'єкта) походження.\n2. Якщо вантаж, який повинен супроводжуватися відповідним\nміжнародним сертифікатом, не супроводжується прийнятним\nсертифікатом або наявний міжнародний сертифікат не відповідає\nхарчовому продукту у вантажі, застосовуються положення статті 48\nцього Закону.\n3. Якщо харчовий продукт у вантажі не має етикетки відповідно\nдо технічних регламентів чи санітарних заходів або є підозра, що\nвін іншим чином неправильно маркований, вантаж підпадає під дію\nположень статті 49 цього Закону.\n4. У разі виявлення очевидних порушень санітарних заходів під\nчас огляду упаковок з харчовими продуктами на предмет дефектів та\nу разі виявлення забруднення в упаковках, або якщо за професійною\nоцінкою відповідного інспектора існує обґрунтована підозра\nпорушення відповідних санітарних заходів, або якщо туші чи\nупаковки з частинами туш не мають позначки придатності, вантаж\nпідлягає розширеному ветеринарному або санітарному контролю."
    },
    {
      "provision_ref": "art48",
      "section": "48",
      "title": "Стаття 48. Вантажі з неприйнятними міжнародними сертифікатами",
      "content": "1. Якщо вантаж з харчовими продуктами повинен\nсупроводжуватися відповідним міжнародним сертифікатом і\nвідповідний прикордонний інспектор виявляє, що відповідний\nміжнародний сертифікат, який супроводжує вантаж з харчовими\nпродуктами, є неприйнятним або харчові продукти у вантажі не є\nтими, що вказані у супровідному відповідному міжнародному\nсертифікаті, відповідний прикордонний інспектор повідомляє про це\nвідповідного головного державного санітарного лікаря або\nвідповідного головного державного інспектора ветеринарної медицини\nчи їх заступники, а такий вантаж зберігається у відповідному місці\nна призначеному прикордонному інспекційному посту.\n2. Відповідний головний державний санітарний лікар або\nвідповідний головний державний інспектор ветеринарної медицини чи\nїх заступники негайно повідомляють імпортера або його\nуповноваженого представника та встановлює зв'язок з відповідним\nофіційним органом країни експортера, який видав сертифікат для\nпроведення консультацій щодо подальших дій із зазначеним вантажем.\n3. Якщо під час консультацій з офіційним компетентним органом\nкраїни експортера було встановлено, що відповідний міжнародний\nсертифікат не є підробленим або в інший спосіб сфальсифікованим,\nза вимогою імпортера або його уповноваженого представника харчові\nпродукти у вантажі можуть піддаватися розширеному ветеринарному\nабо санітарному контролю для визначення придатності харчових\nпродуктів та можливості їх подальшого імпорту.\n4. Якщо під час консультацій з офіційним компетентним органом\nкраїни експортера було встановлено, що відповідний міжнародний\nсертифікат є підробленим або в інший спосіб сфальсифікованим,\nтакому вантажу відмовляється у ввезенні і він підлягає знищенню у\nвідповідний спосіб за рахунок імпортера або власника.\nСтаття 49. Вантажі з неправильно маркованими харчовими\nпродуктами, що імпортуються\n1. Вантаж з харчовими продуктами, що імпортуються та які\nетикетовані з порушенням вимог цього Закону, може за погодженням\nвідповідного прикордонного інспектора транспортуватися до митниці,\nвизначеної митним органом, з метою виправлення етикетування для\nприведення його у відповідність із цим Законом. Після завершення\nвиправлення вантаж з харчовими продуктами підлягає розширеному\nветеринарному або санітарному контролю згідно з положеннями статті\n50 цього Закону.\n2. Якщо відповідний прикордонний інспектор встановить, що\nвиправлення етикетування харчового продукту з вантажу є неможливим\nабо недоцільним, цей вантаж підпадає під дію положень статті 51\nцього Закону.\nСтаття 50. Розширений санітарний контроль вантажів з\nхарчовими продуктами, що імпортуються\n1. У випадках, передбачених статтями 47-49 цього Закону,\nімпортер або його уповноважений представник повинен бути письмово\nпоінформований про рішення щодо застосування розширеного контролю\nдо вантажу з харчовими продуктами, що імпортується. Імпортер або\nйого уповноважений представник повинен зафіксувати дату та час\nотримання такого повідомлення.\n2. Вантажі з харчовими продуктами, що імпортуються та які\nстановлять безпосередню загрозу для здоров'я людини або тварини\nчерез можливість передачі зоонозу або інших хвороб тварин і які у\nзв'язку з цим підлягають розширеному ветеринарному або санітарному\nконтролю, утримуються на призначеному прикордонному інспекційному\nпосту у відповідному місті (об'єкті), де ризик для здоров'я людини\nабо тварини мінімізовано.\n3. За винятком випадків, передбачених у частині другій цієї\nстатті, вантажі з харчовими продуктами, що імпортуються та\nпідлягають розширеному ветеринарному або санітарному контролю,\nтранспортуються під наглядом митного органу до митниці за місцем\nпризначення вантажу.\n4. Зразки харчових продуктів з вантажу відбираються згідно з\nпланом відбору зразків та/або процедурами, що визначені у\nвідповідних санітарних заходах. Обсяг зразків повинен бути\nдостатнім для проведення арбітражного дослідження у відповідній\nарбітражній лабораторії у разі оскарження результатів розширеного\nконтролю.\n5. Зразки з вантажу підлягають лабораторному дослідженню, що\nвизначене відповідним інспектором як необхідне, на основі\nпотенційного ризику для здоров'я людини, який становлять об'єкти у\nвантажу, зокрема:\n1) дослідження на предмет потенційних джерел (джерела) ризику\nдля здоров'я людини, як визначено у відповідних санітарних заходах\nстосовно харчових продуктів з високим ступенем ризику для здоров'я\nлюдини - якщо вантаж містить харчові продукти, які звичайно\nстановлять високий ризик для здоров'я людини;\n2) дослідження стосовно візуально встановлених порушень або\nщодо яких є підозра - якщо під час стандартного прикордонного\nветеринарного або санітарного контролю візуально встановлюється\nпорушення відповідних санітарних заходів або відповідний\nприкордонний інспектор підозрює, що харчовий продукт є небезпечним\nабо непридатним до споживання;\n3) дослідження на предмет найбільш типових ризиків для\nздоров'я людини для конкретного харчового продукту із вантажу\nзгідно з відповідними санітарними заходами - якщо вантаж підлягає\nрозширеному санітарному контролю в межах програми вибіркового\nветеринарного чи санітарного контролю або харчовий продукт\nпіддавався повторному етикетуванню;\n4) дослідження за показниками, які були раніше підставою для\nзаборони ввезення такого харчового продукту згідно з відповідними\nсанітарними заходами, дослідження на предмет найбільш типових\nризиків для здоров'я людини стосовно конкретного харчового\nпродукту із вантажу згідно з відповідними санітарними заходами,\nякщо вантаж підлягає розширеному санітарному контролю через те, що\nхарчовий продукт було раніше визнано небезпечним, непридатним до\nспоживання або неправильно маркованим, або таким, що іншим чином\nне відповідає технічним регламентам або санітарним заходам;\n5) дослідження на предмет найбільш типових ризиків для\nздоров'я людини стосовно конкретного харчового продукту із вантажу\nзгідно з відповідними санітарними заходами, якщо харчовий продукт\nуперше імпортується з певних потужностей (об'єкта) походження.\n6. Якщо протокол (звіт) лабораторного дослідження або\nекспертного висновку, зазначеного у частині п'ятій цієї статті,\nсвідчить, що ці харчові продукти безпечні, придатні до споживання,\nвідповідають технічним регламентам та санітарним заходам,\nвідповідний інспектор інформує митні органи у встановленому\nпорядку для забезпечення завершення митного оформлення цього\nвантажу.\n7. Якщо протокол (звіт) лабораторного дослідження або\nекспертного висновку, зазначеного у частині п'ятій цієї статті,\nсвідчить про те, що харчові продукти небезпечні, непридатні до\nспоживання або не відповідають технічним регламентам та санітарним\nзаходам, такі харчові продукти у вантажі не допускаються до\nввезення в Україну як харчові продукти та до них застосовуються\nположення статті 51 цього Закону.\n8. Якщо лабораторне дослідження під час розширеного\nсанітарного контролю не закінчене протягом терміну, що\nвстановлений для відповідних досліджень, або складність\nлабораторних досліджень потребує більшого строку, імпортеру або\nйого уповноваженому представнику надається обґрунтоване пояснення\nпричин подовження лабораторних досліджень."
    },
    {
      "provision_ref": "art51",
      "section": "51",
      "title": "Стаття 51. Поводження з вантажами, яким відмовлено у ввезенні",
      "content": "1. Харчові продукти у вантажі, які визнані небезпечними,\nнепридатними до споживання, неправильно маркованими або такими, що\nв інший спосіб не відповідають технічним регламентам або\nсанітарним заходам, не допускаються до ввезення для споживання\nлюдиною (далі - забраковані харчові продукти).\n2. Усі забраковані харчові продукти, що становлять високий\nризик для здоров'я людини та тварин і не підлягають переробці\n(обробці), знищуються у порядку, встановленому Кабінетом Міністрів\nУкраїни.\n3. Забраковані харчові продукти, що не підпадають під дію\nчастини другої цієї статті, підлягають поверненню, окрім випадків,\nколи імпортер або його уповноважений представник, після\nконсультації з відповідним прикордонним інспектором, погоджується\nна проведення обробки забракованих харчових продуктів або\nпереведення їх до категорії, іншої, ніж для споживання людиною.\n4. Забраковані харчові продукти, які виключено з категорії\nхарчових продуктів для споживання людиною, маркуються на кожній\nупаковці добре видимим попередженням \"Не для споживання людиною\",\nа в разі відсутності упаковок маркуються або пакуються таким\nчином, щоб проставити на упаковці попередження \"Не для споживання\nлюдиною\".\n5. Імпортер проводить обробку забракованих харчових\nпродуктів, зазначених у частині третій цієї статті, та маркування\nзабракованих харчових продуктів, як зазначено у частині четвертій\nцієї статті, під наглядом санітарного або ветеринарного інспектора\nв межах їх компетенції.\nСтаття 52. Обмеження імпорту харчових продуктів тваринного\nпоходження у зв'язку із хворобами списку\nМіжнародного епізоотичного бюро\n1. Головний державний інспектор ветеринарної медицини\nУкраїни, якщо це рекомендується відповідними міжнародними\nорганізаціями або відповідно до аналізу ризику є необхідним для\nдосягнення належного рівня захисту здоров'я людей та тварин, може\nобмежити або заборонити імпорт харчових продуктів тваринного\nпоходження з певних країн чи зон у межах певних країн у разі\nпідтвердження спалаху хвороб списку МЕБ, які можуть зробити\nхарчові продукти тваринного походження небезпечними. Ці обмеження\nта заборона скасовуються після підтвердження закінчення спалаху\nхвороби та підтвердження безпечності харчових продуктів тваринного\nпоходження.\n2. У разі обмеження або заборони імпорту харчових продуктів\nтваринного походження згідно з частиною першою цієї статті дозвіл\nна ввезення заборонених харчових продуктів тваринного походження\nабо таких, до яких застосовуються обмеження, з країни, країн або\nзон у межах певних країн вважається недійсним та скасовується на\nвсі вантажі таких продуктів, включаючи вантажі, що вже виїхали з\nкраїни походження, якщо дата виїзду з указаної країни припадає на\nінкубаційний період для хвороб списку МЕБ, який визначається від\nдати підтвердження спалаху такої хвороби.\nСтаття 53. Умови, які застосовуються до вантажів з харчовими\nпродуктами, що експортуються\nВантажі з експортованими харчовими продуктами повинні\nсупроводжуватися, якщо цього вимагає країна імпортер:\n1) оригіналами міжнародних ветеринарних (санітарних)\nсертифікатів, виданих відповідним уповноваженим органом, що\nзасвідчують придатність харчового продукту до споживання людиною;\n2) документами або маркуванням, де зазначаються потужності\n(об'єкти), з яких походить харчовий продукт.\nСтаття 54. Видача міжнародних ветеринарних (санітарних)\nсертифікатів на вантажі з харчовими продуктами, що\nекспортуються\n1. Міжнародні ветеринарні (санітарні) сертифікати на вантажі\nз харчовими продуктами, призначеними для експорту, видаються лише\nна продукцію, що вироблена на затверджених експортних потужностях\n(об'єктах), зареєстрованих у встановленому порядку.\n2. Вантажі з харчовими продуктами, які експортуються та\nповинні супроводжуватися оригіналами міжнародних ветеринарних\n(санітарних) сертифікатів, що засвідчують придатність харчового\nпродукту до споживання людиною та його відповідність вимогам\nбезпечності країни імпортера, повинні сертифікуватися\nбезпосередньо перед експортуванням.\n3. Міжнародний сертифікат, зазначений у частині другій цієї\nстатті, повинен бути надрукованим, мати серійний номер та\nвідповідати зразку сертифіката відповідних міжнародних організацій\nабо вимогам країни імпортера щодо його форми та змісту.\n4. Порядок видачі міжнародних ветеринарних (санітарних)\nсертифікатів на вантажі з харчовими продуктами, призначеними для\nекспорту, встановлюється відповідно Головним державним санітарним\nлікарем України або Головним державним інспектором ветеринарної\nмедицини України.\nР о з д і л VIII\n\nМІЖНАРОДНЕ СПІВРОБІТНИЦТВО\nСтаття 55. Міжнародне співробітництво України у сфері\nбезпечності та якості харчових продуктів\nМіжнародне співробітництво України у сфері забезпечення\nбезпечності та якості харчових продуктів здійснюється шляхом:\n1) участі в роботі відповідних міжнародних організацій;\n2) укладання міжнародних угод, включаючи двосторонні угоди\nпро взаємне визнання санітарних заходів;\n3) гармонізації санітарних заходів та технічних регламентів з\nміжнародними стандартами, інструкціями та рекомендаціями щодо\nхарчових продуктів та з процедурами оцінки відповідності."
    },
    {
      "provision_ref": "art56",
      "section": "56",
      "title": "Стаття 56. Міжнародні договори України",
      "content": "Якщо чинним міжнародним договором України, згода на\nобов'язковість якого надана Верховною Радою України, встановлено\nінші правила, ніж ті, що передбачені цим Законом, то\nзастосовуються правила міжнародного договору.\nР о з д і л IX\n\nФІНАНСОВЕ ЗАБЕЗПЕЧЕННЯ"
    },
    {
      "provision_ref": "art57",
      "section": "57",
      "title": "Стаття 57. Фінансування наданих послуг",
      "content": "Усі платежі, що стягуються у зв'язку з будь-якими\nадміністративними процедурами, лабораторними дослідженнями,\nекспертизами, контролем та іншими процедурами, що вимагаються\nзгідно з цим Законом, повинні дорівнювати фактичній вартості."
    },
    {
      "provision_ref": "art58",
      "section": "58",
      "title": "Стаття 58. Фінансування державного нагляду",
      "content": "Державний нагляд за об'єктами, що підлягають санітарним\nзаходам, здійснюється на безоплатній основі та фінансується за\nрахунок коштів загального та спеціального фондів Державного\nбюджету України.\nР о з д і л X\n\nВІДПОВІДАЛЬНІСТЬ"
    },
    {
      "provision_ref": "art59",
      "section": "59",
      "title": "Стаття 59. Відповідальність за порушення вимог цього Закону",
      "content": "За порушення вимог цього Закону винні особи несуть\nцивільно-правову, адміністративну та кримінальну відповідальність,\nпередбачену законом.\n1. Цей Закон набирає чинності з дня його опублікування, крім\nчастини другої статті 33 та частини першої статті 35, які\nнабирають чинності з 1 січня 2010 року.\n2. До приведення законів України, інших нормативно-правових\nактів у відповідність з нормами цього Закону вони застосовуються у\nчастині, що не суперечить цьому Закону.\n3. Кабінету Міністрів України у шестимісячний термін:\n1) подати на розгляд Верховної Ради України пропозиції щодо\nвнесення змін до законів України, що випливають із цього Закону;\n2) привести у відповідність із цим Законом свої\nнормативно-правові акти;\n3) відповідно до компетенції Кабінету Міністрів України\nзабезпечити прийняття нормативно-правових актів, передбачених цим\nЗаконом;\n4) забезпечити перегляд і скасування міністерствами та іншими\nцентральними органами виконавчої влади України їх\nнормативно-правових актів, що суперечать цьому Закону\"."
    }
  ],
  "definitions": []
}