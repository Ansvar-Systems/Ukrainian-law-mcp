{
  "id": "ua-law-361-16",
  "type": "statute",
  "title": "Закон України (361-16)",
  "title_en": "",
  "short_name": "361-16",
  "status": "in_force",
  "issued_date": "2006-11-16",
  "url": "https://zakon.rada.gov.ua/laws/show/361-16",
  "description": "Official legislative act of Ukraine ingested from the Verkhovna Rada legal portal.",
  "provisions": [
    {
      "provision_ref": "art1",
      "section": "1",
      "title": "Стаття 1. Визначення основних термінів",
      "content": "У цьому Законі терміни вживаються в такому значенні:\nаналіз ризику - процес, що включає ідентифікацію небезпеки,\nоцінку ризику хвороби тварин, управління ризиком та повідомлення\nпро ризик;\nарбітражне дослідження - лабораторні дослідження, що\nпроводяться на вимогу особи, яка оскаржує результати попереднього\nлабораторного дослідження;\nбезпечність об'єктів ветеринарно-санітарного контролю та\nнагляду - забезпечення того, що об'єкти ветеринарно-санітарного\nконтролю та нагляду не спричинять шкоди здоров'ю людей і тварин,\nякщо вони вирощені, виготовлені та/або використані за\nпризначенням. Безпечність забезпечується дотриманням вимог,\nвстановлених цим Законом, іншими ветеринарно-санітарними заходами\nта/або технічними регламентами;\nбуферна зона - зона, яка встановлюється в межах та впродовж\nкордону інфікованої зони із застосуванням заходів, що ґрунтуються\nна епізоотичних характеристиках відповідної хвороби тварин, для\nзапобігання поширенню патогенного агента до країни або зони, що є\nвільною від такої хвороби тварин. Такі заходи не обмежуються\nвакцинацією тварин;\nветеринарна адміністрація - державна служба ветеринарної\nмедицини, що має повноваження на всій території країни на\nкоординацію, організацію та здійснення ветеринарно-санітарних\nзаходів, перевірку відповідності товарів вимогам, визначеним\nкраїною призначення, видачу міжнародних ветеринарних сертифікатів\nзгідно з рекомендаціями та інструкціями відповідних міжнародних\nорганізацій, а також щодо нагляду та перевірки їх виконання;\nветеринарна аптека - заклад ветеринарної медицини - аптека,\nаптечний пункт, аптечний кіоск, що здійснюють обіг ветеринарних\nпрепаратів і надання консультацій з питань їх застосування;\nветеринарна довідка - разовий документ, виданий державним\nінспектором ветеринарної медицини або ліцензованим лікарем\nветеринарної медицини, що підтверджує ветеринарно-санітарний стан\nпартії тварин, продуктів тваринного походження, репродуктивного\nматеріалу, біологічних продуктів, кормів тваринного та рослинного\nпоходження, включаючи обов'язкове зазначення результатів\nлабораторних досліджень та ветеринарно-санітарного статусу\nтериторії (потужності) походження, а для тварин - засвідчення\nпроведення вакцинації та діагностичних досліджень;\nветеринарні документи - документи дозвільного характеру, до\nяких належать міжнародний ветеринарний сертифікат, ветеринарне\nсвідоцтво, ветеринарна картка, ветеринарна довідка та\nветеринарно-санітарний паспорт на тварину, видані державними\nінспекторами ветеринарної медицини або уповноваженими чи\nліцензованими лікарями ветеринарної медицини, що підтверджують\nветеринарно-санітарний стан тварини, якість та безпечність\nпродуктів тваринного походження, репродуктивного матеріалу,\nбіологічних продуктів, патологічного матеріалу та кормів;\nветеринарні імунобіологічні засоби - засоби, отримані з\nвикористанням біологічних агентів за допомогою біотехнології,\nтерапевтична та/або діагностична дія яких спрямована на корекцію\n(стимуляцію, модуляцію), а також діагностику імунної системи та\nвиявлення збудників інфекційних хвороб тварин;\nветеринарна картка - документ, виданий державним лікарем\nветеринарної медицини або уповноваженим лікарем ветеринарної\nмедицини, до якого заносяться дані щодо ветеринарно-санітарного\nстану господарства, діагностики, вакцинації, лікування та інших\nпротиепізоотичних заходів стосовно певної тварини, який є додатком\nдо паспорта цієї тварини;\nветеринарні лікарські засоби - субстанції або їх комбінації,\nпризначені для лікування та/або профілактики хвороб тварин або\nвідновлення, корекції чи зміни фізіологічних функцій, обмінних\nпроцесів у тварин;\nветеринарна медицина - галузь науки та практичних знань про\nфізіологію і хвороби тварин, їх профілактику, діагностику та\nлікування, визначення безпечності продуктів тваринного, а на\nагропродовольчих ринках - і рослинного походження; діяльність,\nспрямована на збереження здоров'я і продуктивності тварин,\nзапобігання їхнім хворобам та на захист людей від зоонозів і\nпріонних хвороб;\nветеринарна практика - діяльність з надання послуг,\nпов'язаних з профілактикою, клінічною діагностикою та лікуванням\nхвороб тварин і консультуванням з питань ветеринарної медицини,\nяка провадиться закладами ветеринарної медицини, у тому числі\nліцензованими лікарями ветеринарної медицини, державними\nустановами ветеринарної медицини;\nветеринарні препарати - ветеринарні лікарські засоби,\nветеринарні імунобіологічні засоби, антисептики, дезінфектанти,\nінсекто-акарициди, дератизациди, діагностикуми, що\nвикористовуються у ветеринарній медицині та тваринництві;\nветеринарне свідоцтво - разовий документ, виданий державним\nінспектором ветеринарної медицини, що підтверджує\nветеринарно-санітарний стан партії тварин, продуктів тваринного\nпоходження, репродуктивного матеріалу, біологічних продуктів,\nкормів тваринного та рослинного походження, включаючи обов'язкове\nзазначення результатів лабораторних досліджень та\nветеринарно-санітарного статусу території (потужності) походження,\nа для тварин - засвідчення проведення вакцинації та діагностичних\nдосліджень;\nветеринарно-санітарна експертиза - комплекс необхідних\nлабораторних та спеціальних досліджень (вірусологічних,\nбактеріологічних, хіміко-токсикологічних, патолого-анатомічних,\nгістологічних, паразитологічних, радіологічних), які проводяться\nспеціалістами державної служби ветеринарної медицини або\nуповноваженими лікарями ветеринарної медицини, щодо безпечності\nпродуктів тваринного, а на агропродовольчих ринках - і рослинного\nпоходження, репродуктивного матеріалу, біологічних продуктів,\nветеринарних препаратів, субстанцій, кормових добавок, преміксів\nта кормів, включаючи аналіз виробничої технології та\nтехнологічного обладнання щодо відповідності\nветеринарно-санітарним заходам;\nветеринарно-санітарне та епізоотичне благополуччя -\nзабезпечення захисту життя і здоров'я людей та тварин від ризиків,\nпов'язаних з хворобами тварин, включаючи зоонози, а також\nзабезпечення оптимальних умов життя тварин, що запобігають\nхворобам і шкідливому впливу факторів довкілля на їх здоров'я та\nпродуктивність;\nветеринарно-санітарні заходи - будь-які заходи, у тому числі\nна виконання законів, постанов, інших нормативно-правових актів,\nзводів правил, вимог та процедур, включаючи, зокрема,\nпротиепізоотичні заходи, визначення критеріїв кінцевого продукту,\nметодів переробки та виробництва, процедур тестування,\nінспектування, сертифікації та ухвалення, карантинні заходи,\nвключаючи відповідні вимоги, пов'язані з транспортуванням об'єктів\nдержавного ветеринарно-санітарного контролю та нагляду, на\nвиконання положення щодо відповідних статистичних методів,\nпроцедур відбору зразків та методів оцінки ризику хвороби тварин,\nщо застосовуються для:\nа) захисту життя і здоров'я тварин від ризиків, що виникають\nу результаті занесення, укорінення чи поширення хвороб тварин,\nорганізмів, які переносять хвороби, а також хвороботворних\nорганізмів;\nб) захисту життя і здоров'я людей або тварин від ризиків, що\nвиникають від забруднюючих речовин, токсинів або хвороботворних\nорганізмів, які містяться у продуктах тваринного походження чи\nкормах;\nв) захисту життя і здоров'я людей від ризиків, що виникають у\nрезультаті хвороб, які переносяться тваринами або продукцією, що\nвиробляється з них;\nветеринарно-санітарний стан - наявність або відсутність\nхвороби, що підлягає повідомленню, та/або рівень забруднюючих\nречовин відносно максимально допустимого рівня;\nветеринарно-санітарний статус - статус країни або території\n(потужності) стосовно хвороби тварин, який визначається згідно з\nкритеріями, встановленими відповідними міжнародними організаціями;\nвідповідні міжнародні організації - Міжнародне епізоотичне\nбюро (Всесвітня організація охорони здоров'я тварин) (далі - МЕБ)\nта інші міжнародні організації, які розробляють міжнародні\nстандарти, інструкції і рекомендації, пов'язані з охороною\nздоров'я тварин та безпечністю товарів;\nвибірковий ветеринарно-санітарний контроль - періодична\nперевірка безпечності товарів шляхом розширеного контролю, що\nпроводиться державною службою ветеринарної медицини;\nвисновок державної ветеринарно-санітарної експертизи\n(експертний висновок) - документ, виданий державною або\nуповноваженою лабораторією ветеринарної медицини, який засвідчує\nбезпечність продуктів тваринного походження, репродуктивного\nматеріалу, біологічних продуктів, ветеринарних препаратів,\nсубстанцій, кормових добавок, преміксів та кормів. Термін дії\nекспертного висновку - не більше одного місяця;\nвказівка - інформаційно-методичний документ, який видається\nголовними державними інспекторами ветеринарної медицини України,\nАвтономної Республіки Крим, областей, міст Києва та Севастополя,\nміст, районів, регіональних служб державного\nветеринарно-санітарного контролю та нагляду на державному кордоні\nУкраїни та транспорті або їх заступниками;\nготові корми - корми тваринного і рослинного походження, які\nмістять кормові добавки для непродуктивних тварин, у тому числі\nриб та птахів;\nДержавний департамент ветеринарної медицини з державною\nінспекцією ветеринарної медицини (далі - Департамент) - орган\nдержавного управління, що здійснює функції адміністрації\nветеринарної медицини України;\nдержавна служба ветеринарної медицини України - система\nдержавних органів управління ветеринарною медициною та державних\nустанов ветеринарної медицини;\nдержавний ветеринарно-санітарний контроль - функції, що\nвиконуються державними інспекторами ветеринарної медицини та/або\nуповноваженими лікарями ветеринарної медицини і полягають у\nпостійному забезпеченні виконання встановлених чинним\nзаконодавством ветеринарно-санітарних заходів та технічних\nрегламентів;\nдержавний ветеринарно-санітарний нагляд - функції, що\nвиконуються державними інспекторами ветеринарної медицини та/або\nуповноваженими лікарями ветеринарної медицини і полягають у\nперіодичній перевірці дотримання вимог чинного законодавства в\nгалузі ветеринарної медицини;\nдержавний інспектор ветеринарної медицини - лікар\nветеринарної медицини, який працює в державній службі ветеринарної\nмедицини або уповноважений Департаментом, або у разі якщо це лікар\nіноземної країни, - її ветеринарною адміністрацією, на здійснення\nінспектування товарів, потужностей (об'єктів), засобів\nветеринарної медицини та супутніх об'єктів з метою захисту\nздоров'я людей та/або здоров'я тварин і за необхідності -\nсертифікації їх ветеринарно-санітарного стану згідно з вимогами\nвідповідних міжнародних організацій та здійснення інших функцій\nдержавного ветеринарно-санітарного контролю та нагляду;\nдержавний лікар ветеринарної медицини - лікар ветеринарної\nмедицини, який працює в державних органах чи державних установах\nветеринарної медицини;\nдержавні органи ветеринарної медицини - Департамент і\nтериторіальні органи, регіональна служба державного\nветеринарно-санітарного контролю та нагляду на державному кордоні\nУкраїни та транспорті;\nдержавні установи ветеринарної медицини - установи\nветеринарної медицини, що здійснюють профілактичні, діагностичні,\nлікувальні та інші протиепізоотичні заходи, лабораторні\nдослідження щодо безпечності товарів, науково-дослідні та\nконтрольні роботи, на які покладено контрольно-наглядові функції в\nгалузі ветеринарної медицини, або уповноважені на здійснення таких\nфункцій;\nдозвіл на ввезення - документ дозвільного характеру, яким\nнадається право на ввезення на територію України товарів, виданий\nДепартаментом;\nдоручення - письмове повноваження, за яким головними\nдержавними інспекторами ветеринарної медицини України, Автономної\nРеспубліки Крим, областей, міст Києва та Севастополя, міст,\nрайонів, регіональних служб державного ветеринарно-санітарного\nконтролю та нагляду на державному кордоні та транспорті або їх\nзаступниками надається право іншій особі або установі від свого\nімені здійснювати певні юридичні дії або одержувати матеріальні\nцінності;\nексплуатаційний дозвіл - документ дозвільного характеру, який\nвидається відповідним головним державним інспектором ветеринарної\nмедицини оператору потужностей (об'єктів) на підставі перевірки\nдотримання цими потужностями (об'єктами) ветеринарно-санітарних\nзаходів і технічних регламентів та дозволяє оператору потужностей\n(об'єкта) здійснювати господарську діяльність згідно із цим\nЗаконом;\nекспортні потужності (об'єкти) - потужності, що\nвикористовуються для виробництва об'єктів державного\nветеринарно-санітарного контролю та нагляду, які перевірені\nДепартаментом на відповідність вимогам, що встановлені країною\nпризначення для таких потужностей, з метою здійснення експорту\nвищезазначених об'єктів до цієї країни та мають відповідний\nексплуатаційний дозвіл;\nзабруднююча речовина - будь-яка біологічна речовина, у тому\nчислі мікроорганізми та їх частини, або хімічна речовина (у тому\nчислі пестициди, токсини), залишкові кількості ветеринарних\nпрепаратів, у тому числі гормонів, заспокійливих і тиреостатичних\nречовин, антибіотиків, інших ветеринарних препаратів, солі\nнеорганічних речовин, органічні та радіоактивні речовини і\nпродукти їх розпаду або інші речовини, які містяться (потрапили чи\nутворилися) в продуктах тваринного походження, кормах, що можуть\nбути небезпечними для здоров'я людей та тварин;\nзагальнодержавна програма контролю - програма, що\nрозробляється Департаментом та виконується державною службою\nветеринарної медицини, або у разі якщо це стосується іноземної\nкраїни, - її ветеринарною адміністрацією, з метою контролю (у тому\nчислі локалізації та/або ліквідації) хвороби тварин та/або\nзабруднюючих речовин і залишкових кількостей ветеринарних\nпрепаратів у продуктах тваринного походження і кормах шляхом\nздійснення спеціальних заходів, що застосовуються на всій\nтериторії країни або в окремій зоні (зонах) на її території;\nзаінтересовані торгові партнери - держави та інші суб'єкти\nміжнародного права, що є учасниками багатосторонніх і двосторонніх\nугод, які регулюють застосування ветеринарно-санітарних заходів,\nучасником яких є Україна, а також члени відповідних міжнародних\nорганізацій, членом яких є Україна;\nзаклад ветеринарної медицини - установа, підприємство,\nорганізація, де працює принаймні один лікар ветеринарної медицини,\nякі засновані юридичною або фізичною особою (суб'єктом\nгосподарювання), що має кваліфікацію лікаря ветеринарної медицини\nта здійснює ветеринарну діяльність за ліцензією, у тому числі з\nветеринарної практики, виробництва ветеринарних препаратів,\nроздрібної, оптової торгівлі ветеринарними препаратами, проведення\nдезінфекційних, дезінсекційних та дератизаційних робіт;\nзасоби ветеринарної медицини - матеріали, обладнання,\nінструменти, спеціальні автомобілі та інші механізми і\nпристосування, призначені для використання у ветеринарній\nмедицині;\nзасоби догляду за тваринами - засоби, призначені для\nвирощування тварин та догляду за ними, що не мають лікувальної і\nпрофілактичної дії;\nзвіт про результати досліджень - документ, виданий державною\nабо уповноваженою лабораторією ветеринарної медицини, в якому\nпредставлений звіт про результати досліджень стану здоров'я тварин\nта/або виявлення збудників інфекційних і паразитарних хвороб,\nантитіл до них або результатів патоморфологічних та інших\nдосліджень. Рекомендації та висновки, надані у звіті про\nрезультати досліджень, є обов'язковими до виконання;\nзона - чітко визначена частина території країни з визначеним\nветеринарно-санітарним статусом;\nзона, вільна від хвороби тварин, що підлягає повідомленню, -\nзона, в якій відсутність певної хвороби тварин підтверджується\nвиконанням вимог щодо вільного статусу, встановлених відповідними\nміжнародними організаціями. Всередині зони та на її кордонах\nповинні ефективно проводитися відповідні заходи контролю\n(локалізації) стосовно товарів та інших об'єктів, які можуть\nпереносити відповідні хвороби тварин, включаючи транспортні\nзасоби;\nзона з незначною присутністю хвороби, що підлягає\nповідомленню, - зона всієї країни, її частини, декількох країн або\nїх частин, де за визначенням адміністрації ветеринарної медицини\nхвороба тварин присутня на низькому рівні і в якій вживаються\nефективні заходи обстеження, контролю (локалізації) або\nліквідації;\nзона спостереження - зона, встановлена в межах та впродовж\nкордону зони, вільної від хвороби, що підлягає повідомленню, яка\nвідокремлює зону, вільну від хвороби, що підлягає повідомленню,\nвід інфікованої зони, де вживаються суворі заходи спостереження;\nзоонози - хвороби, що передаються людям від тварин;\nідентифікація небезпеки - процес виявлення патогенних агентів\nхвороб тварин, які потенційно можуть проникнути на територію\nУкраїни при імпортуванні товарів та супутніх об'єктів;\nінфікована зона - зона, в якій відсутність хвороби тварин не\nпідтверджена згідно з вимогами, встановленими відповідними\nміжнародними організаціями;\nкарантинна зона - зона, в межах якої застосовується карантин\nтварин та яка включає інфіковану зону, буферну зону, а також може\nвключати зону спостереження;\nкарантинна станція (пост) - місце (ділянка місцевості), що\nперебуває під контролем державних органів ветеринарної медицини,\nде групи тварин утримуються в ізоляції, без прямого або\nопосередкованого контакту з іншими тваринами, спеціально\nоблаштоване для проведення обстеження протягом визначеного періоду\nчасу і в разі необхідності - експертизи або лікування;\nкарантин тварин - особливий правовий режим, який\nзастосовується в інфікованій та буферній зонах і в разі\nнеобхідності - у зоні спостереження з метою локалізації спалаху\nхвороби тварин і ліквідації такої хвороби згідно із законами,\nвідповідними ветеринарно-санітарними заходами та\nнормативно-правовими актами, виданими відповідно до цього Закону;\nкарантинний ветеринарно-міліцейський пост - тимчасове\nспеціально облаштоване місце на кордоні карантинної зони,\nвстановлене за рішенням державної надзвичайної протиепізоотичної\nкомісії з метою локалізації та недопущення поширення хвороб, що\nпідлягають повідомленню;\nкількісна оцінка ризику - оцінка ризику, результати якої\nможуть бути виражені в цифрах;\nкорми - продукти тваринного, рослинного, мікробіологічного та\nхімічного походження, у тому числі готові корми та комбікорми, що\nвикористовуються для годівлі тварин самостійно або в суміші,\nмістять поживні речовини у засвоюваній формі і не справляють\nнегативного впливу на здоров'я тварин;\nкорми рослинного походження - фуражне зерно, кормові\nконцентрати, кормові суміші, макуха, шроти, коренеплоди,\nбульбоплоди, сіно, сінаж та інші корми рослинного походження;\nкорми тваринного походження - борошно м'ясне, кісткове,\nм'ясо-кісткове, рибне, печінкове, кров'яне, пір'яне, жир, жива\nриба для корму, молоко і молочні продукти, м'ясо та інші продукти\nтваринного походження, призначені для годування тварин, основу\nяких становить білок тваринного походження;\nкормові добавки - субстанції, мікроорганізми, інші ніж\nкормовий матеріал та премікси, які зазвичай у чистому вигляді не\nвикористовуються як корми, а цілеспрямовано додаються до корму чи\nводи з метою поліпшення характеристик кормів або продуктів\nтваринного походження, досягнення сприятливого впливу на колір\nдекоративних риб або птахів, задоволення поживних потреб тварин,\nзменшення несприятливого впливу відходів тваринництва на\nнавколишнє середовище, вдосконалення виробництва продуктів\nтваринного походження, підвищення продуктивності або благополуччя\nтварин шляхом впливу на їх шлункову та кишкову флору або\nзасвоюваність корму;\nлабораторія ветеринарної медицини - належним чином обладнана\nта акредитована Національною агенцією з акредитації або\nвідповідним органом з акредитації іноземної країни лабораторія,\nукомплектована спеціально підготовленим персоналом, компетентним\nздійснювати відповідні технічні процедури, та очолювана лікарем\nветеринарної медицини;\nлікувальний корм - будь-яка суміш ветеринарних лікарських\nзасобів, у тому числі вітамінів, амінокислот, мікроелементів тощо\nабо лікувальних преміксів та корму, виготовлена під контролем\nспеціаліста ветеринарної медицини, готова до обігу і призначена\nдля згодовування тваринам без попередньої обробки з метою\nпрофілактики та лікування;\nліцензований лікар ветеринарної медицини - лікар ветеринарної\nмедицини, який постійно працює в закладі ветеринарної медицини чи\nветеринарній аптеці, або фізична особа - підприємець, яка має\nкваліфікацію лікаря ветеринарної медицини та отримала ліцензію на\nздійснення певних видів діяльності в галузі ветеринарної медицини;\nмаксимальна межа залишків (максимально допустимий рівень\nзалишків) - максимально допустимий вміст діючої речовини\nветеринарних препаратів та їх метаболітів (продуктів перетворення\nв живих системах) і токсикантів у продуктах тваринного походження\nта кормах, перевищення яких може мати негативний вплив на здоров'я\nлюдей і тварин;\nміжнародний ветеринарний сертифікат - сертифікат, форма та\nзміст якого відповідають рекомендаціям відповідних міжнародних\nорганізацій, що видається в країні експорту згідно з інструкціями\nвідповідних міжнародних організацій і засвідчує стан здоров'я\nтварин та/або дотримання вимог щодо охорони здоров'я людини, які\nбули виконані стосовно товарів, що експортуються;\nміжнародні стандарти, інструкції та рекомендації - стандарти,\nінструкції та рекомендації, розроблені і прийняті МЕБ та іншими\nміжнародними організаціями, які розробляють рекомендації,\nінструкції та стандарти, пов'язані із захистом здоров'я і життя\nлюдей та тварин від хвороб тварин;\nмінімальні показники якості - органолептичні, хімічні,\nбіологічні та фізичні показники, яким має відповідати певний\nоб'єкт для того, щоб вважатися прийнятним для використання за\nпризначенням;\nмоніторинг - система та процедура спостережень за\nветеринарно-санітарним станом об'єктів ветеринарно-санітарного\nконтролю та нагляду;\nнадзвичайні епізоотичні обставини - епізоотичний стан країни,\nпідтверджена або підозрювана наявність у країні походження або\nтранзиту хвороби, що підлягає повідомленню, яка може спричинити\nшвидку та непоправну шкоду здоров'ю певних тварин на всій\nтериторії України або її частині у разі імпорту товарів та\nсупутніх об'єктів, які можуть переносити хворобу, що підлягає\nповідомленню;\nналежна практика виробництва (для ветеринарних препаратів,\nкормових добавок, преміксів та готових кормів) - система, яка\nстосується всіх аспектів виробничого процесу, для забезпечення\nузгодженого виробництва та контролю згідно із стандартами якості з\nметою мінімізації ризиків, пов'язаних з безпечністю, та інших\nризиків, пов'язаних з виробництвом ветеринарних препаратів,\nкормових добавок, преміксів та готових кормів, які не можуть бути\nусунуті шляхом тестування/перевірки кінцевого продукту. Така\nпрактика може базуватися на міжнародних стандартах, принципах та\nрекомендаціях і є необхідною для забезпечення дотримання\nвідповідних ветеринарно-санітарних заходів, технічних регламентів\nта інших вимог, встановлених цим Законом. У разі якщо відповідних\nміжнародних стандартів, інструкцій чи рекомендацій немає або вони\nне забезпечують потрібного рівня захисту, ветеринарно-санітарні\nзаходи мають ґрунтуватися на об'єктивних наукових критеріях, у\nтому числі виходячи з аналізу оцінки ризику за методикою,\nрозробленою відповідними міжнародними організаціями;\nналежний рівень захисту здоров'я тварин та пов'язаний із цим\nзахист здоров'я людей - рівень захисту, що вважається державою\nдостатнім при встановленні ветеринарно-санітарних заходів для\nзахисту здоров'я і життя людей та тварин від несприятливих\nнаслідків, на подолання яких спрямовані ветеринарно-санітарні\nзаходи;\nнедуги - стан тварин, що не є хворобою, але вимагає догляду\nвласником або лікування з боку спеціаліста ветеринарної медицини;\nнеїстівні продукти тваринного походження - сировина\nтваринного походження, яка зазвичай не використовується для\nспоживання людиною, але використовується для фармацевтичних,\nхірургічних, сільськогосподарських та промислових цілей;\nоб'єкти державного ветеринарно-санітарного контролю та\nнагляду - товари, потужності (об'єкти), засоби ветеринарної\nмедицини, засоби догляду за тваринами та супутні об'єкти;\nобіг - переміщення (транспортування) або зберігання та\nбудь-які інші дії, пов'язані із зміною права власності чи\nволодіння, включаючи торгівлю, обмін або дарування;\nоператор потужностей - фізична чи юридична особа, яка\nздійснює передбачену цим Законом діяльність, використовуючи\nпотужності (об'єкти), які належать їй на правах власності або\nкористування;\nособливо небезпечні хвороби, що входять до списку МЕБ, -\nзаразні хвороби тварин, що можуть швидко поширюватися у значних\nмасштабах незалежно від державних кордонів, які можуть мати значні\nсоціально-економічні наслідки або становити загрозу для здоров'я\nлюдини чи тварини і суттєво вплинути на міжнародну торгівлю\nтваринами та продуктами тваринного походження;\nоцінка ризику - оцінка вірогідності біологічних та\nекономічних наслідків проникнення, укорінення або поширення\nпатогенного агента на території України;\nпартія - будь-яка визначена виробником кількість товару з\nоднаковою назвою та властивостями, вироблена за визначений\nвиробником період часу, за однакових умов на одній і тій самій\nпотужності (об'єкті), транспортується одним і тим же транспортним\nзасобом та за необхідності супроводжується одним і тим самим\nвідповідним ветеринарним документом;\nсерія - визначена виробником кількість ветеринарних\nпрепаратів, кормових добавок, преміксів, кормів з однаковою назвою\nта властивостями, що вироблені за один технологічний цикл, за\nоднакових умов на одній і тій самій потужності (об'єкті);\nпатологічний матеріал - зразки, отримані від живих або\nмертвих тварин, що містять або можуть містити патологічні зміни,\nзбудників інфекційних чи паразитарних хвороб та призначені для\nвідправки до лабораторії ветеринарної медицини;\nперіод виведення - період часу між останнім застосуванням\nщодо тварини ветеринарного препарату та виробництвом з такої\nтварини продуктів, призначених для споживання людиною, необхідний\nдля того, щоб такі продукти не містили залишкових кількостей\nпрепарату, які перевищують встановлені рівні;\nповідомлення ризику - взаємний обмін інформацією про ризик\nміж спеціалістами з оцінки ризику, особами, які здійснюють\nуправління ризиком, торговими партнерами та іншими\nзаінтересованими особами;\nпотужності (об'єкти) - будь-які споруда, комплекс споруд,\nприміщення, будівля або територія, включаючи обладнання, що\nвикористовується для розведення племінних тварин, вирощування,\nтренування, змагання, утримання, виставок (огляду), конкурсу,\nпродажу, забою або вилову тварин; для виробництва та обігу\nнеїстівних продуктів тваринного походження, ветеринарних\nпрепаратів, кормових добавок, преміксів, кормів, репродуктивного\nматеріалу тощо; для знищення туш або інших частин тварин;\nпремікси - суміші кормових добавок або суміші однієї чи\nдекількох кормових добавок, у тому числі вітамінів, амінокислот,\nмінералів тощо, з кормами тваринного чи рослинного походження або\nз водою, виготовлені за спеціальною технологією на\nвисокотехнологічному обладнанні, які використовуються як носії і\nне призначені для безпосередньої годівлі тварин;\nприкордонний державний інспектор ветеринарної медицини -\nдержавний інспектор ветеринарної медицини регіональної служби\nдержавного ветеринарно-санітарного контролю та нагляду на\nдержавному кордоні та транспорті, який перевіряє імпортні,\nтранзитні та експортні вантажі, що є об'єктами державного\nветеринарно-санітарного контролю та нагляду, а також дозволяє їх\nввезення або вивезення залежно від їх ветеринарно-санітарного\nстану і видає відповідні ветеринарні документи;\nприкордонні інспекційні пости - ділянки, що розташовані у\nпункті пропуску через державний кордон України та митницях\nпризначення, включаючи пункти пропуску на автомобільних шляхах,\nзалізничних станціях, в аеропортах, морських та річкових портах,\nде здійснюються державний ветеринарно-санітарний контроль та\nнагляд вантажів з об'єктами державного ветеринарно-санітарного\nконтролю та нагляду, що переміщуються через державний кордон\nУкраїни;\nприпис - обов'язкова до виконання письмова вимога державних\nінспекторів ветеринарної медицини України, Автономної Республіки\nКрим, областей, міст Києва та Севастополя, міст, районів,\nрегіональних служб державного ветеринарно-санітарного контролю та\nнагляду на державному кордоні та транспорті, що надається\nюридичним і фізичним особам з метою припинення виявленого\nпорушення законодавства з питань ветеринарної медицини та усунення\nйого наслідків;\nпродукти тваринного походження - продукти тваринного\nпоходження для споживання людиною, продукти тваринного походження\nдля фармацевтичного та хірургічного використання і продукти\nтваринного походження для сільськогосподарського або промислового\nвикористання, корми тваринного походження;\nпродукти тваринного походження для сільськогосподарського або\nпромислового використання - продукти тваринного походження, крім\nтих, що призначені для споживання людиною, фармацевтичних та\nхірургічних цілей, та кормів тваринного походження;\nпродукти тваринного походження для споживання людиною -\nм'ясо, м'ясні продукти, желатин, яйця, яйцепродукти, молоко,\nмолочні продукти, риба, рибні та морепродукти, мед та інші\nпродукти тваринного походження, призначені для споживання людиною;\nпродукти тваринного походження для фармацевтичного або\nхірургічного використання - органи, тканини та органічні рідини\nтварин, що призначені для виготовлення фармацевтичних препаратів\nабо хірургічних засобів;\nпротиепізоотичні заходи - організаційно-господарська та\nспеціальна ветеринарно-санітарна діяльність, у тому числі\nпрофілактична і діагностична, спрямована на запобігання заразним\nхворобам тварин, їх виявлення та ліквідацію;\nпрофілактичний карантин тварин - система\nветеринарно-санітарних заходів, що застосовуються перед та/або\nпісля переміщення тварин з метою запобігання занесенню або\nпоширенню хвороб тварин;\nрегіональна служба державного ветеринарно-санітарного\nконтролю та нагляду на державному кордоні України та транспорті\nДержавного департаменту ветеринарної медицини з державною\nінспекцією ветеринарної медицини (далі - регіональні служби) -\nдержавна установа ветеринарної медицини, що здійснює державний\nветеринарно-санітарний контроль та нагляд на відповідному\nрегіональному рівні з метою захисту території України від\nпроникнення хвороб тварин з територій інших держав та забезпечення\nвиконання юридичними або фізичними особами ветеринарно-санітарних\nзаходів під час міжнародних і внутрішньодержавних перевезень\nоб'єктів державного ветеринарно-санітарного контролю та нагляду;\nреєстраційне посвідчення - документ, що підтверджує державну\nреєстрацію ветеринарних препаратів, кормових добавок, преміксів і\nготових кормів та їх застосування у тваринництві;\nрепродуктивний матеріал - сперма, зиготи, запліднена ікра,\nінкубаційні яйця, запліднені яйцеклітини, ембріони та інший\nбіологічний матеріал, призначений для відтворення;\nреференс-лабораторія - уповноважена Департаментом\nлабораторія, що залучається як третя сторона під час вирішення\nспірних питань за результатами лабораторних досліджень;\nризик - можливість виникнення негативної події та вірогідні\nмасштаби її наслідків протягом певного періоду часу;\nринок - спеціально відведене та облаштоване місце для надання\nпослуг з продажу товарів;\nрозпорядження - правовий акт, який видається головними\nдержавними інспекторами ветеринарної медицини України, Автономної\nРеспубліки Крим, областей, міст Києва та Севастополя, міст,\nрайонів, регіональних служб державного ветеринарно-санітарного\nконтролю та нагляду на державному кордоні та транспорті або їх\nзаступниками для вирішення внутрішніх організаційно-господарських\nпитань;\nрозширений ветеринарно-санітарний контроль - процес перевірки\nбезпечності товарів за висновками їх лабораторного дослідження, що\nпроводиться державною службою ветеринарної медицини;\nсистема аналізу ризиків та контролю (регулювання) у критичних\nточках (Hazard Analysis and Critical Control Points - HACCP) -\nсистема ідентифікації, оцінки, аналізу та контролю ризиків, що\nвпливають на безпечність тварин, неїстівних продуктів тваринного\nпоходження, репродуктивного матеріалу, біологічних продуктів,\nветеринарних препаратів, субстанцій, кормових добавок, преміксів,\nкормів тощо;\nспалах хвороби - випадок захворювання на хворобу, що підлягає\nповідомленню, на потужностях (об'єктах), включаючи всі споруди та\nприлеглі приміщення, де розміщені тварини, або на території, де з\nогляду на місцеві умови неможливо гарантувати, що сприйнятливі та\nнесприйнятливі до хвороби тварини не мали безпосереднього контакту\nз тваринами, що захворіли, або стосовно яких є підозра на\nзахворювання;\nспеціалісти ветеринарної медицини - лікарі та фельдшери\nветеринарної медицини, які мають відповідний диплом та здійснюють\nдіяльність з профілактики, оздоровлення, діагностики і лікування\nтварин, проведення ветеринарно-санітарної експертизи або іншу\nветеринарну діяльність;\nстандарт - документ, розроблений на основі консенсусу та\nзатверджений уповноваженим органом, що встановлює призначені для\nзагального та багаторазового використання правила, інструкції або\nхарактеристики, які стосуються діяльності чи її результатів,\nвключаючи продукцію, процеси або послуги, дотримання яких не є\nобов'язковим. Стандарт не містить вимог щодо безпечності товару,\nвстановлених ветеринарно-санітарними заходами, та може включати\nабо бути цілком присвячений вимогам щодо позначення, упаковки,\nмаркування та етикетування товару чи процесу, а також вимогам до\nтермінології, яка вживається щодо процесу, товару чи послуги;\nстандартний прикордонний ветеринарно-санітарний контроль -\nпроцес перевірки прикордонними державними інспекторами\nветеринарної медицини безпечності об'єктів державного\nветеринарно-санітарного контролю та нагляду на підставі вивчення\nсупровідних документів, огляду вантажу при їх ввезенні на\nтериторію України (імпорті), вивезенні з території України\n(експорті) та перевезенні через територію України (транзиті);\nстемпінг-аут - комплекс протиепізоотичних заходів, що\nздійснюються під керівництвом відповідного головного державного\nінспектора ветеринарної медицини, включаючи забій хворих та\nінфікованих тварин стада, а у разі необхідності - тварин іншого\nстада, які могли мати прямий або опосередкований контакт з\nтваринами інфікованого стада, що могло призвести до передачі\nпатогенного агента. Всі тварини, стосовно яких існує підозра на\nзахворювання, незалежно від того, вакциновані вони чи ні,\nзабиваються, а їхні туші знищуються шляхом спалювання, захоронення\nабо в інший спосіб, що гарантує недопущення поширення інфекції\nчерез туші або інші продукти забитих тварин. Необхідне також\nздійснення заходів з очищення та дезінфекції, що рекомендовані\nвідповідними міжнародними організаціями;\nсубстанція - будь-яка речовина органічного та неорганічного\nпоходження або її суміш, що може використовуватися для\nвиготовлення ветеринарних препаратів і кормових добавок, а саме:\nа) тваринного походження, наприклад частини органів та\nсекреції тварин, токсини, екстракти, продукти крові;\nб) рослинного походження, наприклад рослини, частини рослин,\nрослинні секреції, екстракти;\nв) хімічного походження, наприклад хімічні елементи\nприродного походження та/або хімічні продукти, отримані шляхом\nхімічних реакцій або синтезовані;\nг) продукти біотехнології;\nсупутні об'єкти - об'єкти, що можуть переносити або\nпередавати хвороби тварин іншим тваринам або людям, включаючи\nсолому, сіно, упряж та інші предмети, що супроводжують тварин або\nвикористовуються для самих тварин;\nтварини - ссавці, свійська птиця, птахи, бджоли, комахи,\nриби, ракоподібні, молюски, жаби, амфібії та рептилії;\nтериторіальні органи - органи державної виконавчої влади, що\nутворюються Департаментом як головні управління ветеринарної\nмедицини в Автономній Республіці Крим, областях, містах Києві і\nСевастополі та управління у містах, районах для виконання функцій\nДепартаменту на певній території;\nтехнічний регламент - закон України або нормативно-правовий\nакт, прийнятий Кабінетом Міністрів України, в якому визначено\nхарактеристики товару або пов'язані з ним процеси чи способи\nвиробництва, а також вимоги до послуг, включаючи відповідні\nположення, дотримання яких є обов'язковим; може також містити\nвимоги до термінології, позначок, пакування, маркування чи\nетикетування, які застосовуються до певного товару, процесу чи\nспособу виробництва;\nтовари - тварини, продукти тваринного походження,\nрепродуктивний матеріал, біологічні продукти, патологічний\nматеріал, ветеринарні препарати, субстанції, кормові добавки,\nпремікси та корми;\nуповноважена лабораторія - акредитована лабораторія\nветеринарної медицини, уповноважена відповідним державним органом\nвипробовувати (вимірювати параметри, аналізувати) неїстівні\nпродукти тваринного походження, продукти тваринного походження,\nрепродуктивний матеріал, патологічний матеріал, ветеринарні\nпрепарати, субстанції, кормові добавки, премікси, корми тощо\nвідповідно до спеціальних методів і процедур, визначених\nвітчизняними чи міжнародними стандартами, інструкціями та\nрекомендаціями;\nуповноважений (офіційний) лікар ветеринарної медицини - лікар\nветеринарної медицини, уповноважений Департаментом здійснювати\nпевні функції державного ветеринарно-санітарного контролю та\nнагляду;\nуправління ризиком - процес ідентифікації, вибору та\nздійснення заходів, що застосовуються з метою зниження ризику;\nхвороба, що підлягає повідомленню, - хвороба тварин, внесена\nдо переліку, затвердженого Департаментом, про випадки виявлення чи\nіснування підозри якої необхідно негайно повідомляти державному\nінспектору ветеринарної медицини або уповноваженому лікарю\nветеринарної медицини;\nхвороби тварин - клінічні, імунологічні та/або\nгістопатологічні прояви патогенних агентів;\nштами мікроорганізмів - генетично однорідні популяції\nмікроорганізмів у межах виду з певними стабільними специфічними\nморфологічними ознаками та біологічними властивостями;\nякісна оцінка ризику - оцінка, результати якої стосовно\nвірогідності настання подій або масштабів їх наслідків, пов'язаних\nз предметом оцінки ризику, визначаються такими якісними термінами\nяк \"високий\", \"середній\", \"низький\", \"незначний\";\nякість об'єктів ветеринарно-санітарного контролю та нагляду -\nсукупність властивостей та характерних рис об'єктів\nветеринарно-санітарного контролю та нагляду, які здатні\nзадовольнити потреби (вимоги) тих, хто їх використовує."
    },
    {
      "provision_ref": "art2",
      "section": "2",
      "title": "Стаття 2. Законодавство про ветеринарну медицину",
      "content": "Законодавство про ветеринарну медицину складається з\nКонституції України ( 254к/96-ВР ), цього Закону та інших\nнормативно-правових актів, виданих відповідно до них.\nДія цього Закону не поширюється на продукти тваринного\nпоходження для споживання людиною у процесі їх виробництва та\nвнутрішньодержавного обігу.\nСтаття 3. Основні завдання держави в галузі ветеринарної\nмедицини\nОсновними завданнями держави в галузі ветеринарної медицини\nє:\nзменшення або усунення ризиків виникнення зоонозів та\nзахворювання населення;\nохорона території України від проникнення хвороб тварин з\nтериторії інших держав або карантинних зон;\nзахист тварин та населення від збудників та хвороб тварин\nшляхом здійснення профілактичних, діагностичних та лікувальних\nзаходів;\nздійснення заходів унеможливлення перенесення хвороб тварин\nчерез товари, засоби догляду за тваринами і супутні об'єкти;\nвстановлення ефективних та дієвих засобів виявлення,\nлокалізації, контролю і за можливості - ліквідації ендемічних\nхвороб тварин та ліквідації екзотичних хвороб тварин, занесених на\nтериторію України;\nзабезпечення надійних та ефективних заходів ліквідації\nспалахів хвороб тварин з метою зменшення втрат тварин, а в разі\nзоонозів - зменшення ризику для людей;\nмоніторинг кормів та води для забезпечення їх придатності для\nвживання та неможливості перенесення хвороб тварин;\nзабезпечення правильного, належного, ефективного та\nбезпечного застосування ветеринарних препаратів;\nзахист навколишнього природного середовища від негативних\nнаслідків, що пов'язані з вирощуванням та обігом тварин;\nзахист благополуччя тварин шляхом забезпечення гуманного\nставлення до них протягом усього їхнього життя;\nздійснення передзабійного клінічного огляду тварин та\nпроведення ветеринарно-санітарної експертизи продуктів тваринного\nпоходження, у тому числі тварин, забитих на полюванні, включаючи\nбактеріологічні, радіологічні, паразитологічні та токсикологічні\nлабораторні дослідження;\nздійснення державного ветеринарно-санітарного контролю та\nнагляду в процесі виробництва і обігу продуктів тваринного, а на\nагропродовольчих ринках - і рослинного походження, ветеринарних\nпрепаратів, субстанцій, кормових добавок, преміксів, кормів,\nштамів мікроорганізмів, репродуктивного і патологічного матеріалу\nта здійснення державного ветеринарно-санітарного нагляду під час\nобігу засобів ветеринарної медицини та засобів догляду за\nтваринами;\nвиконання загальнодержавної програми здійснення моніторингу\nзалишкових кількостей ветеринарних препаратів та інших\nзабруднюючих речовин у тваринах, продуктах тваринного походження і\nкормах;\nздійснення стандартного прикордонного ветеринарно-санітарного\nконтролю та/або розширеного ветеринарно-санітарного контролю за\nоб'єктами державного ветеринарно-санітарного контролю та нагляду;\nконтроль за переміщенням об'єктів державного\nветеринарно-санітарного контролю та нагляду в межах України;\nсприяння впровадженню системи ідентифікації тварин;\nсприяння постійному навчанню та підвищенню кваліфікації\nспеціалістів ветеринарної медицини;\nсприяння впровадженню у практику та широкому застосуванню\nдосягнень наукової і практичної ветеринарної медицини;\nрозроблення, впровадження та застосування\nветеринарно-санітарних заходів.\nСтаття 4. Органи державного управління в галузі ветеринарної\nмедицини\nДержавне управління в галузі ветеринарної медицини здійснюють\nКабінет Міністрів України, центральний орган виконавчої влади з\nпитань аграрної політики, Державний департамент ветеринарної\nмедицини з державною інспекцією ветеринарної медицини, його\nтериторіальні органи.\nСтаття 5. Повноваження Кабінету Міністрів України в галузі\nветеринарної медицини\nДо повноважень Кабінету Міністрів України в галузі\nветеринарної медицини належать:\nзабезпечення здійснення державної політики в галузі\nветеринарної медицини;\nрозроблення і виконання відповідних загальнодержавних\nпрограм;\nорганізація здійснення ветеринарно-санітарних заходів,\nспрямованих на забезпечення ветеринарно-санітарного та\nепізоотичного благополуччя, охорона території України від\nпроникнення з інших держав або карантинних зон патогенних агентів\nхвороб тварин, забезпечення безпечності продуктів тваринного\nпоходження, встановлення карантину тварин, охорона довкілля від\nпотенційних негативних наслідків, пов'язаних з вирощуванням\nтварин;\nзабезпечення фінансування і матеріально-технічного постачання\nдержавної служби ветеринарної медицини;\nреалізація державної політики щодо ліцензування в галузі\nветеринарної медицини;\nукладення міжнародних договорів;\nздійснення інших повноважень відповідно до закону.\nСтаття 6. Повноваження центрального органу виконавчої влади з\nпитань аграрної політики в галузі ветеринарної\nмедицини\nЦентральний орган виконавчої влади з питань аграрної\nполітики:\nзабезпечує здійснення державної політики в галузі\nветеринарної медицини та захист території України від проникнення\nхвороб тварин з інших країн або карантинних зон;\nспрямовує та координує діяльність державних органів\nветеринарної медицини щодо забезпечення ветеринарно-санітарного та\nепізоотичного благополуччя, додержання порядку здійснення\nдержавного ветеринарно-санітарного контролю та нагляду;\nзабезпечує проведення державної політики в галузі\nветеринарної медицини, здійснення державного\nветеринарно-санітарного контролю і нагляду за безпечністю\nпродуктів тваринного походження;\nвирішення інших питань в галузі ветеринарної медицини\nвідповідно до закону.\nСтаття 7. Державні органи ветеринарної медицини та їх\nпосадові особи\n1. Державний департамент ветеринарної медицини з державною\nінспекцією ветеринарної медицини є урядовим органом державного\nуправління, який діє у складі центрального органу виконавчої влади\nз питань аграрної політики і реалізує державну політику в галузі\nветеринарної медицини.\n2. Департамент для виконання покладених на нього завдань\nутворює відповідні територіальні органи, регіональні служби та\nдержавні установи.\n3. Департамент, його територіальні органи становлять єдину\nсистему державних органів ветеринарної медицини.\n4. Голова Департаменту, його заступники та начальники\nуправлінь Державного департаменту ветеринарної медицини з\nдержавною інспекцією ветеринарної медицини, на яких покладено\nздійснення функцій державного ветеринарно-санітарного контролю та\nнагляду, одночасно є за посадою відповідно Головним державним\nінспектором ветеринарної медицини України та його заступниками.\n5. Начальники територіальних органів Автономної Республіки\nКрим, областей, міст Києва та Севастополя, міст, районів та\nрегіональних служб, їх заступники одночасно є за посадою\nвідповідно головними державними інспекторами ветеринарної медицини\nта заступниками головних державних інспекторів ветеринарної\nмедицини зазначених регіонів, а державні лікарі ветеринарної\nмедицини державної служби ветеринарної медицини та регіональних\nслужб одночасно є за посадою відповідно державними інспекторами\nветеринарної медицини. На начальників регіональних служб та їх\nзаступників поширюється дія Закону України \"Про державну службу\"\n( 3723-12 ).\n6. Департамент розробляє, переглядає та затверджує\nветеринарно-санітарні заходи, у тому числі заходи щодо\nпрофілактики, лікування, діагностики та ліквідації хвороб, що\nпідлягають повідомленню, і щодо безпечності продуктів тваринного\nпоходження.\n7. До повноважень державних органів ветеринарної медицини\nналежать:\n1) застосування ветеринарно-санітарних заходів для охорони\nтериторії України від занесення збудників хвороб тварин з\nтериторії інших країн або з карантинних зон;\n2) здійснення державного ветеринарно-санітарного контролю та\nнагляду за тваринами, продуктами тваринного походження,\nветеринарними препаратами, субстанціями, кормовими добавками,\nпреміксами, кормами рослинного та тваринного походження, готовими\nкормами, штамами мікроорганізмів, репродуктивним матеріалом,\nпатологічним матеріалом, засобами ветеринарної медицини, засобами\nдогляду за тваринами, а також потужностями (об'єктами), які\nвикористовуються для виробництва, переробки, зберігання та обігу\nвищезазначених об'єктів державного ветеринарно-санітарного\nконтролю та нагляду;\n3) здійснення державного ветеринарно-санітарного контролю та\nнагляду за охороною території України від занесення з території\nінших держав або з карантинної зони збудників заразних хвороб під\nчас експорту, імпорту і транзиту об'єктів ветеринарно-санітарного\nконтролю та нагляду;\n4) здійснення державного ветеринарно-санітарного нагляду за\nроботою уповноважених (офіційних) лікарів ветеринарної медицини\nщодо виконання ветеринарно-санітарних заходів;\n5) проведення розширеного ветеринарно-санітарного контролю на\nпідставі професійної оцінки державного інспектора ветеринарної\nмедицини та/або в рамках програми вибіркового\nветеринарно-санітарного контролю з метою перевірки безпечності\nтоварів;\n6) проведення стандартного прикордонного\nветеринарно-санітарного контролю товарів, а в разі необхідності -\nвибіркового та/або розширеного контролю;\n7) координація та організація виконання\nветеринарно-санітарних заходів;\n8) визначення ветеринарно-санітарного статусу України та\nокремих зон у межах її території, ветеринарно-санітарного стану\nпотужностей (об'єктів) в Україні;\n9) організація спільно з органами та закладами охорони\nздоров'я, державною санітарно-епідеміологічною службою,\nструктурними підрозділами центрального органу виконавчої влади з\nпитань надзвичайних ситуацій захисту населення від зоонозів та\nсвоєчасного обміну інформацією про такі хвороби тварин;\n10) видача ветеринарних документів та перевірка їх\nдостовірності;\n11) організація проведення передзабійного огляду тварин та\nветеринарно-санітарної експертизи продуктів тваринного походження;\n12) надання експлуатаційних дозволів на функціонування\nпотужностей (об'єктів), які використовуються для виробництва,\nпереробки, зберігання та обігу продуктів тваринного походження,\nветеринарних препаратів, субстанцій, кормових добавок, преміксів,\nкормів тваринного походження, готових кормів, репродуктивного\nматеріалу, та ведення реєстру таких потужностей (об'єктів);\n13) призупинення дії експлуатаційного дозволу або обмеження\nдіяльності потужностей (об'єктів), які використовуються для\nвиробництва, переробки, зберігання та обігу тварин, продуктів\nтваринного походження, ветеринарних препаратів, субстанцій,\nкормових добавок, преміксів, кормів тваринного походження, готових\nкормів, репродуктивного матеріалу, а також засобів, що\nвикористовуються для їх транспортування, у разі порушення\nоператорами ветеринарно-санітарних заходів;\n14) проведення експертизи і узгодження проектів планування та\nбудівництва тваринницьких ферм, потужностей (об'єктів), що\nздійснюють забій тварин, переробних підприємств, підприємств з\nвиробництва ветеринарних препаратів, ринків; участь у діяльності\nробочих і державних комісій з питань прийняття в експлуатацію цих\nпотужностей (об'єктів), відведення земельних ділянок для всіх\nвидів зазначеного будівництва і забору води для тварин;\n15) державний ветеринарно-санітарний нагляд за проведенням\nветеринарно-санітарної експертизи на потужностях (об'єктах), які\nвикористовуються для виробництва, переробки, зберігання та обігу\nтварин, продуктів тваринного, а на агропродовольчих ринках - і\nрослинного походження;\n16) організація і проведення лабораторно-діагностичних\n(бактеріологічних, вірусологічних, хіміко-токсикологічних,\nпатолого-анатомічних, гістологічних, паразитологічних,\nрадіологічних) та інших досліджень з метою діагностики хвороб\nтварин та оцінки безпечності продуктів тваринного походження,\nкормових добавок, преміксів, кормів, репродуктивного матеріалу,\nбіологічних продуктів і води для тварин;\n17) здійснення державного ветеринарно-санітарного нагляду за\nзбором, утилізацією та знищенням загиблих тварин і відходів\nтваринного походження;\n18) аналіз причин виникнення хвороб, недугів тварин та їх\nзагибелі, розроблення рекомендацій щодо їх профілактики;\n19) видача органам страхування висновків щодо захворювання\nтварин, вимушено забитих, загиблих або знищених;\n20) координація діяльності спеціалістів ветеринарної медицини\nнезалежно від їх підпорядкування;\n21) організація здійснення заходів з дезінфекції, дезінсекції\nта дератизації на потужностях (об'єктах), які використовуються для\nвиробництва, переробки, зберігання та обігу тварин, продуктів\nтваринного походження, ветеринарних препаратів, субстанцій,\nкормових добавок, преміксів, кормів тваринного походження, готових\nкормів, репродуктивного матеріалу, а також засобів, що\nвикористовуються для їх транспортування.\n8. До повноважень Департаменту належать:\n1) реєстрація ветеринарних препаратів, кормових добавок,\nпреміксів та готових кормів;\n2) організація розроблення і затвердження технічних\nрегламентів на ветеринарні препарати, кормові добавки, премікси,\nготові корми, засоби ветеринарної медицини, засоби догляду за\nтваринами та інші об'єкти державного ветеринарно-санітарного\nконтролю та нагляду, включаючи належну практику виробництва для\nветеринарних препаратів, кормових добавок, преміксів і готових\nкормів;\n3) ведення Державного реєстру ветеринарних препаратів;\n4) організація здійснення державного ветеринарно-санітарного\nконтролю та нагляду на потужностях (об'єктах), які\nвикористовуються для виробництва, переробки, зберігання та обігу\nтварин, продуктів тваринного походження, ветеринарних препаратів,\nсубстанцій, кормових добавок, преміксів, кормів тваринного\nпоходження, готових кормів, репродуктивного матеріалу тощо;\n5) запровадження програми вибіркового ветеринарно-санітарного\nконтролю товарів під час їх обігу та виконання загальнодержавної\nпрограми здійснення моніторингу залишкових кількостей ветеринарних\nпрепаратів і забруднюючих речовин у тваринах, продуктах тваринного\nпоходження та кормах;\n6) організація проведення оцінки використання ветеринарних\nпрепаратів, кормових добавок, преміксів, готових кормів та їх\nвпливу на здоров'я тварин;\n7) уповноваження акредитованих лабораторій на проведення\nдосліджень (випробувань) товарів;\n8) затвердження методик вимірювань, методів випробувань\nтоварів, їх перелік та атестація;\n9) затвердження переліку референс-лабораторій на проведення\nарбітражних досліджень товарів;\n10) розподіл коштів, що виділяються з Державного бюджету\nУкраїни на фінансування програм у галузі ветеринарної медицини,\nміж державними органами ветеринарної медицини та державними\nустановами ветеринарної медицини;\n11) повідомлення Міжнародного епізоотичного бюро про\nвстановлення, очікуваний період дії та дату скасування карантину\nтварин за особливо небезпечними хворобами, занесеними до списку\nМЕБ;\n12) встановлення обмежень або заборони на імпорт, транзит та\nекспорт товарів, інших об'єктів державного ветеринарно-санітарного\nконтролю та нагляду, що можуть переносити особливо небезпечні\nхвороби, занесені до списку МЕБ, або інші хвороби, що підлягають\nповідомленню, з окремих країн або карантинних зон у зв'язку з\nпідтвердженням спалаху таких хвороб;\n13) участь у підготовці та розробленні міжнародних договорів\nз питань ветеринарної медицини, укладення міжвідомчих договорів з\nветеринарними адміністраціями інших країн, участь у роботі\nвідповідних міжнародних організацій;\n14) розроблення та затвердження положень про територіальні\nоргани та державні установи ветеринарної медицини, включаючи\nвизначення структури і штатної чисельності державної служби\nветеринарної медицини;\n15) розроблення та затвердження ветеринарно-санітарних\nзаходів, нормативно-правових актів з питань ветеринарної медицини\nв межах своїх повноважень;\n16) встановлення максимально допустимих рівнів залишкових\nкількостей ветеринарних препаратів, кормових добавок та\nзабруднюючих речовин у кормах і біологічному матеріалі;\n17) забезпечення здійснення державної політики в галузі\nветеринарної медицини та захист території України від занесення\nзбудників особливо небезпечних хвороб, занесених до списку МЕБ, з\nтериторій інших країн або карантинних зон;\n18) координація діяльності державних органів ветеринарної\nмедицини щодо забезпечення ветеринарно-санітарного та\nепізоотичного благополуччя, додержання порядку здійснення\nдержавного ветеринарно-санітарного контролю та нагляду;\n19) забезпечення проведення державної політики в галузі\nветеринарної медицини, здійснення державного\nветеринарно-санітарного контролю та нагляду за безпечністю\nпродуктів тваринного походження.\n9. Нормативно-правові акти Департаменту, видані в межах його\nповноважень, є обов'язковими для виконання державними органами,\nюридичними особами (резидентами і нерезидентами України),\nгромадянами України, іноземцями та особами без громадянства, які\nпроживають/перебувають на території України.\nСтаття 8. Підрозділи ветеринарної медицини міністерств, інших\nцентральних органів виконавчої влади та їх\nтериторіальних органів\n1. Підрозділи ветеринарної медицини міністерств, інших\nцентральних органів виконавчої влади та їх територіальних органів\nорганізовують і проводять роботу відповідно до цього Закону та\nпідпорядковуються Департаменту з питань, визначених цим Законом.\nКерівники цих підрозділів призначаються на посаду та звільняються\nз посади за погодженням з Департаментом.\n2. Підрозділи ветеринарної медицини міністерств, інших\nцентральних органів виконавчої влади та їх територіальних органів\nдіють на підставі положень, що затверджуються керівниками цих\nорганів за погодженням з Департаментом та його територіальними\nорганами.\nСтаття 9. Підрозділи ветеринарної міліції з проведення\nкарантинних ветеринарних заходів\n1. Підрозділ ветеринарної міліції з проведення карантинних\nветеринарних заходів Міністерства внутрішніх справ України та\nвідповідні підрозділи його головних управлінь і управлінь в\nАвтономній Республіці Крим, областях, містах Києві та Севастополі,\nміських, районних управлінь та відділів утворюються для надання\nпрактичної допомоги державним органам ветеринарної медицини в\nорганізації та здійсненні контролю і нагляду за виконанням вимог\nветеринарно-санітарних заходів щодо профілактики, локалізації та\nліквідації карантинних хвороб тварин і комплектуються виключно\nлікарями ветеринарної медицини, які за посадами є державними\nінспекторами ветеринарної медицини.\n2. Підрозділ ветеринарної міліції з проведення карантинних\nветеринарних заходів Міністерства внутрішніх справ України та\nвідповідні підрозділи його головних управлінь і управлінь в\nАвтономній Республіці Крим, областях, містах Києві та Севастополі,\nміських, районних управлінь та відділів функціонально\nпідпорядковуються Департаменту та його територіальним органам.\n3. Підрозділи ветеринарної міліції з проведення карантинних\nветеринарних заходів фінансуються за рахунок бюджетних коштів, що\nвиділяються Департаменту та його територіальним органам на\nздійснення протиепізоотичних заходів.\n4. Положення про підрозділи ветеринарної міліції з проведення\nкарантинних ветеринарних заходів затверджується Кабінетом\nМіністрів України.\nСтаття 10. Посадові особи, які здійснюють державний\nветеринарно-санітарний контроль\n1. Державний ветеринарно-санітарний контроль здійснюється\nдержавними інспекторами ветеринарної медицини.\n2. Головний державний інспектор ветеринарної медицини України\nможе надавати лікарям ветеринарної медицини, які працюють у\nдержавних установах ветеринарної медицини, та ліцензованим лікарям\nветеринарної медицини повноваження державного інспектора\nветеринарної медицини на проведення державного\nветеринарно-санітарного контролю. Втручання в роботу уповноважених\nлікарів ветеринарної медицини щодо здійснення державного\nветеринарно-санітарного контролю забороняється.\n3. Державний ветеринарно-санітарний контроль на об'єктах\nокремих центральних органів виконавчої влади за погодженням з\nДепартаментом може здійснюватися підрозділами ветеринарної\nмедицини цих органів.\nСтаття 11. Права та обов'язки посадових осіб, які здійснюють\nдержавний ветеринарно-санітарний контроль\n1. Державні інспектори ветеринарної медицини та уповноважені\nлікарі ветеринарної медицини, які здійснюють державний\nветеринарно-санітарний контроль, мають право:\n1) перевіряти під час транспортування об'єктів державного\nветеринарно-санітарного контролю та нагляду додержання\nветеринарно-санітарних заходів і наявність відповідних супровідних\nветеринарних документів;\n2) перевіряти безпечність неїстівних продуктів тваринного\nпоходження, у тому числі шляхом розширеного\nветеринарно-санітарного контролю, щодо їх відповідності вимогам\nзаконодавства та технічним регламентам;\n3) проводити відбір зразків товарів та інших об'єктів\nдержавного ветеринарно-санітарного контролю та нагляду для\nпроведення ветеринарно-санітарної експертизи;\n4) проводити оцінку зразків неїстівних продуктів тваринного\nпоходження та інших об'єктів державного ветеринарно-санітарного\nконтролю та нагляду з метою перевірки додержання\nветеринарно-санітарних заходів і мінімальних показників якості,\nвстановлених відповідними технічними регламентами;\n5) перевіряти ветеринарно-санітарний стан виробничих\nприміщень та умов зберігання репродуктивного матеріалу;\n6) перевіряти дотримання ветеринарно-санітарних заходів на\nпотужностях (об'єктах), які використовуються для утримання тварин,\nвиробництва та обігу неїстівних продуктів тваринного походження,\nветеринарних препаратів, субстанцій, кормових добавок, преміксів,\nкормів тваринного походження, готових кормів, репродуктивного\nматеріалу, засобів догляду за тваринами;\n7) вносити пропозиції щодо призупинення, поновлення або\nанулювання (скасування) експлуатаційних дозволів;\n8) здійснювати інспектування та в разі необхідності видавати\nрозпорядження або приписи щодо дезінфекції транспортних засобів,\nякі переміщувалися через карантинні зони хвороб, що підлягають\nповідомленню;\n9) здійснювати стандартний прикордонний\nветеринарно-санітарний контроль за об'єктами державного\nветеринарно-санітарного контролю та нагляду, що перевозяться\nтранзитом;\n10) здійснювати стандартний прикордонний\nветеринарно-санітарний контроль, а за необхідності - вибірковий\nабо розширений контроль за об'єктами державного\nветеринарно-санітарного контролю та нагляду, що імпортуються або\nекспортуються;\n11) видавати міжнародні ветеринарні сертифікати на товари, що\nекспортуються.\n2. Державні інспектори ветеринарної медицини та уповноважені\nлікарі ветеринарної медицини, які здійснюють державний\nветеринарно-санітарний контроль, зобов'язані:\n1) додержуватися вимог законів і нормативно-правових актів з\nпитань ветеринарної медицини та охорони праці;\n2) негайно повідомляти керівників відповідних державних\nорганів ветеринарної медицини про виявлені порушення\nветеринарно-санітарних заходів, встановлених законодавством.\nСтаття 12. Посадові особи, які здійснюють державний\nветеринарно-санітарний нагляд\n1. Державний ветеринарно-санітарний нагляд здійснюється\nГоловним державним інспектором ветеринарної медицини України,\nголовними державними інспекторами ветеринарної медицини Автономної\nРеспубліки Крим, областей, міст Києва та Севастополя, міст,\nрайонів, головними державними інспекторами ветеринарної медицини\nрегіональних служб, їх заступниками та державними інспекторами\nветеринарної медицини.\n2. Головний державний інспектор ветеринарної медицини України\nкоординує здійснення державного ветеринарно-санітарного нагляду.\n3. Головний державний інспектор ветеринарної медицини України\nможе надавати лікарям ветеринарної медицини, які працюють у\nдержавних установах ветеринарної медицини, та ліцензованим лікарям\nветеринарної медицини повноваження державного інспектора\nветеринарної медицини на здійснення державного\nветеринарно-санітарного нагляду.\n4. Посадові особи, які здійснюють державний\nветеринарно-санітарний нагляд, забезпечуються форменим одягом у\nпорядку, затвердженому Кабінетом Міністрів України, за рахунок\nкоштів Державного бюджету України.\n5. Зразки форменого одягу і знаки розрізнення для посадових\nосіб, які здійснюють державний ветеринарно-санітарний нагляд,\nзатверджуються Кабінетом Міністрів України.\nСтаття 13. Права та обов'язки державних інспекторів\nветеринарної медицини, які здійснюють\nдержавний ветеринарно-санітарний нагляд\n1. Державні інспектори ветеринарної медицини, які здійснюють\nдержавний ветеринарно-санітарний нагляд, мають право:\n1) з метою здійснення ветеринарно-санітарного нагляду\nпротягом робочого часу мати безперешкодний доступ до потужностей\n(об'єктів), які використовуються для виробництва, переробки та\nобігу товарів, ветеринарних препаратів, кормових добавок,\nпреміксів, кормів;\n2) у разі спалаху хвороби, що підлягає повідомленню, у\nбудь-який час мати безперешкодний доступ до потужностей\n(об'єктів), які здійснюють виробництво або обіг товарів, якщо такі\nпотужності (об'єкти) розташовані в межах карантинної зони, для\nперевірки їх ветеринарно-санітарного стану та/або товарів та/або\nвиконання необхідних заходів, які встановлюються під час карантину\nтварин;\n3) одержувати інформацію, необхідну для встановлення\nветеринарно-санітарного стану та забезпечення безпечності товарів,\nвиявлення причин хвороби тварин, з метою визначення\nветеринарно-санітарного статусу відповідної зони;\n4) перевіряти стан здійснення державного\nветеринарно-санітарного контролю;\n5) видавати накази, розпорядження та приписи про обов'язкові\nдля виконання ветеринарно-санітарні заходи (включаючи забій,\nвимушений забій тварин, знешкодження, утилізацію або знищення\nтоварів, дотримання процедур переробки, утилізації або знищення\nоб'єктів, якщо вони є носіями хвороб, що підлягають повідомленню,\nабо в разі виникнення підозри, що ці об'єкти заражені чи є носіями\nхвороб, що підлягають повідомленню, чи містять забруднюючі\nречовини, радіонукліди в кількостях, які перевищують максимальні\nрівні залишків);\n6) забороняти експорт, імпорт, транзит та інший обіг товарів\nі засобів догляду за тваринами, які не відповідають\nветеринарно-санітарним заходам та/або технічним регламентам;\n7) видавати накази, розпорядження та приписи стосовно\nвилучення з обігу товарів та засобів догляду за тваринами, які не\nвідповідають ветеринарно-санітарним заходам або технічним\nрегламентам;\n8) видавати розпорядження та приписи стосовно призупинення,\nзакінчення строку дії, поновлення і анулювання (скасування)\nексплуатаційних дозволів та ветеринарних документів;\n9) у разі необхідності утворювати комісії з числа експертів з\nветеринарної медицини із залученням спеціалістів ветеринарної\nмедицини з профільних науково-дослідних установ і вищих навчальних\nзакладів для ідентифікації хвороб тварин та причин їх загибелі;\n10) обмежувати, забороняти або припиняти відповідно до\nзаконодавства господарську діяльність юридичних або фізичних осіб\nу разі порушення ними ветеринарно-санітарних заходів, встановлених\nзаконодавством, якщо такі порушення можуть спричинити безпосередню\nзагрозу життю та/або здоров'ю людей і тварин;\n11) організовувати проведення протиепізоотичних заходів\nюридичними та фізичними особами, які здійснюють професійну\nдіяльність у галузі ветеринарної медицини;\n12) накладати адміністративні стягнення відповідно до закону.\n2. Державні інспектори ветеринарної медицини, які здійснюють\nдержавний ветеринарно-санітарний нагляд, зобов'язані:\n1) негайно після виявлення або виникнення підозри про спалах\nособливо небезпечної хвороби, занесеної до списку МЕБ, або іншої\nхвороби, що підлягає повідомленню, або масового отруєння тварин\nповідомляти відповідні органи виконавчої влади про необхідність\nзапровадження особливого режиму роботи потужностей (об'єктів) та\nвжиття заходів боротьби з хворобою тварин;\n2) повідомляти органи ліцензування в галузі ветеринарної\nмедицини про порушення ліцензійних умов суб'єктам ліцензування;\n3) брати участь у діяльності державних комісій з прийняття в\nексплуатацію потужностей (об'єктів), на яких виробляються об'єкти\nдержавного ветеринарно-санітарного контролю та нагляду або які\nвикористовуються для їх обігу.\nСтаття 14. Гарантії прав посадових осіб, які здійснюють\nдержавний ветеринарно-санітарний контроль та\nнагляд\n1. Державні інспектори ветеринарної медицини та уповноважені\nлікарі ветеринарної медицини, які здійснюють державний\nветеринарно-санітарний контроль або нагляд, є незалежними у своїй\nдіяльності і керуються цим та іншими законами,\nнормативно-правовими актами з питань ветеринарної медицини.\nДержавні органи, юридичні особи, громадяни України, іноземці та\nособи без громадянства, які проживають/перебувають на території\nУкраїни, зобов'язані надавати їм допомогу під час виконання\nслужбових обов'язків.\n2. Образа особи, яка здійснює державний\nветеринарно-санітарний контроль або нагляд, а також опір, погрози,\nнасильство та інші дії, що перешкоджають виконанню покладених на\nнеї обов'язків, тягнуть за собою відповідальність, встановлену\nзаконом.\n3. Збитки, завдані майну особи, яка здійснює державний\nветеринарно-санітарний контроль або нагляд, у зв'язку з виконанням\nнею своїх посадових обов'язків, підлягають компенсації в повному\nобсязі за рахунок винних осіб у порядку, визначеному\nзаконодавством.\n4. Вказівки посадових осіб не можуть бути підставою для\nбудь-яких незаконних дій або бездіяльності, що суперечать\nпосадовим обов'язкам державних інспекторів ветеринарної медицини\nта уповноважених лікарів ветеринарної медицини.\nСтаття 15. Державний ветеринарно-санітарний контроль та\nнагляд за переміщенням тварин\n1. Державний ветеринарно-санітарний контроль та нагляд за\nтваринами, що переміщуються поза межами потужностей (об'єктів), де\nвони утримувалися, здійснюється відповідними державними органами\nветеринарної медицини.\n2. Державні інспектори ветеринарної медицини та уповноважені\nлікарі ветеринарної медицини контролюють дотримання вимог щодо\nідентифікації, обігу та переміщення тварин, включаючи ветеринарні\nдокументи, які вимагаються при переміщенні чи транспортуванні\nтварин.\n3. Система реєстрації тваринницьких потужностей (об'єктів),\nсистема ідентифікації тварин та порядок ведення обліку даних про\nпереміщення тварин повинні давати можливість чітко ідентифікувати\nтварин і відстежувати потужності (об'єкти) їх походження,\nпереміщення та обігу.\n4. Навантаження, розвантаження або перевантаження тварин на\nтранспортний засіб дозволяється тільки в тих місцях, які мають\nпотужності, що відповідають ветеринарно-санітарним заходам.\n5. Обіг тварин, які захворіли на хворобу, що підлягає\nповідомленню, або щодо яких є підозра про захворювання на таку\nхворобу, забороняється. Будь-які переміщення тварин можуть\nздійснюватися лише з дозволу відповідного головного державного\nінспектора ветеринарної медицини.\n6. Переміщення неідентифікованих тварин або тварин без\nвідповідних ідентифікаційних, ветеринарних та інших супровідних\nдокументів забороняється.\nСтаття 16. Державний ветеринарно-санітарний контроль та\nнагляд на ринках\n1. Державний ветеринарно-санітарний контроль та нагляд\nздійснюється на всіх ринках, де організовано продаж живих тварин і\nпродуктів тваринного походження.\n2. Державний ветеринарно-санітарний контроль на ринках\nздійснюється спеціалістами державних установ ветеринарної\nмедицини, а державний ветеринарно-санітарний нагляд - державними\nінспекторами ветеринарної медицини.\n3. Торгівля тваринами дозволяється тільки у призначених для\nцього місцях, що відповідають ветеринарно-санітарним заходам.\n4. Заборонено обіг тварин та неїстівних продуктів тваринного\nпоходження, щодо яких відсутні необхідні ветеринарні документи.\n5. Якщо державний інспектор ветеринарної медицини встановлює,\nщо торгівля на ринках здійснюється з порушенням\nветеринарно-санітарних заходів, у тому числі в не призначених для\nцього місцях, він видає припис заборонити обіг цих тварин або\nнеїстівних продуктів тваринного походження до усунення виявлених\nпорушень та накладає штраф.\nСтаття 17. Державний контроль та нагляд за безпечністю і\nякістю ветеринарних препаратів, субстанцій та\nзасобів ветеринарної медицини\n1. Метою державного контролю та нагляду за ветеринарними\nпрепаратами, субстанціями та засобами ветеринарної медицини є\nздійснення організаційних і правових заходів, спрямованих на\nзабезпечення дотримання юридичними та фізичними особами вимог\nцього Закону і відповідних ветеринарно-санітарних заходів та\nтехнічних регламентів.\n2. Державний контроль та нагляд за ветеринарними препаратами,\nсубстанціями та засобами ветеринарної медицини включає реєстрацію\nветеринарних препаратів; ліцензування та атестацію суб'єктів\nгосподарювання, які здійснюють виробництво або обіг ветеринарних\nпрепаратів; інспектування суб'єктів ліцензування щодо дотримання\nними ліцензійних вимог; сертифікацію на відповідність вимогам\nналежної виробничої практики, належної практики дистрибуції,\nналежної лабораторної практики, перевірку якості, ефективності та\nбезпечності ветеринарних препаратів та субстанцій під час\nреєстрації, виробництва, обігу та/або використання (застосування).\nПоложення про державний контроль та нагляд за ветеринарними\nпрепаратами, субстанціями та засобами ветеринарної медицини\nзатверджує Департамент.\n3. Державний контроль та нагляд щодо безпечності і якості\nветеринарних препаратів, субстанцій та засобів ветеринарної\nмедицини здійснюється спеціалістами державних установ ветеринарної\nмедицини, уповноважених Департаментом. Такий контроль здійснюється\nбез попереднього повідомлення шляхом проведення позапланових\nперевірок або планових відповідно до програм інспектування, які\nскладаються попередньо і в яких визначено частота інспектування і\nпроцедури, що застосовуються, включаючи підстави вірогідності\nтого, що ветеринарні препарати, субстанції та засоби ветеринарної\nмедицини не відповідають встановленим вимогам.\n4. Державні установи ветеринарної медицини, уповноважені\nДепартаментом, виконують загальнодержавну програму здійснення\nмоніторингу залишкових кількостей ветеринарних препаратів та\nзабруднюючих речовин у тваринах, продуктах тваринного походження і\nкормах для перевірки належного використання препаратів власниками\n(утримувачами) тварин і запобігання шкоді здоров'ю людей та\nтварин.\n5. Якщо залишкові кількості ветеринарних препаратів у\nпродуктах тваринного походження, які були вироблені із зміною їх\nзвичайного стану без додавання будь-яких інших субстанцій,\nперевищують встановлені максимально допустимі рівні залишків,\nуповноважені установи ветеринарної медицини повідомляють про свої\nвисновки Департамент та відповідного головного державного\nінспектора ветеринарної медицини для вжиття необхідних заходів\nвідповідно до законодавства з метою запобігання введенню в обіг\nтаких продуктів.\n6. Державний контроль також включає дослідження безпечної\nзалишкової кількості та побічних ефектів від застосування\nветеринарних препаратів. Цю роботу виконують національні\nреференс-лабораторії з контролю залишкових кількостей ветеринарних\nпрепаратів та кормових добавок Державного науково-дослідного\nконтрольного інституту ветеринарних препаратів та кормових добавок\nі Державного науково-контрольного інституту біотехнології та\nштамів мікроорганізмів.\n7. Проведення експертизи та/або ідентифікації ветеринарних\nпрепаратів та кормових добавок з метою їх подальшої державної\nреєстрації здійснюють Національне агентство ветеринарних\nпрепаратів та кормових добавок, яке функціонує на базі Державного\nнауково-дослідного контрольного інституту ветеринарних препаратів\nта кормових добавок, а ветеринарних імунобіологічних препаратів -\nНаціональне агентство ветеринарних імунобіологічних препаратів,\nяке функціонує на базі Державного науково-контрольного інституту\nбіотехнології та штамів мікроорганізмів. До цієї роботи можуть\nзалучатися Державний науково-дослідний інститут з лабораторної\nдіагностики та ветеринарно-санітарної експертизи, інші\nнауково-дослідні установи.\nСтаття 18. Державний ветеринарно-санітарний контроль та\nнагляд на державному кордоні України та транспорті\n1. Державний ветеринарно-санітарний контроль та нагляд на\nдержавному кордоні України та транспорті здійснюється\nрегіональними службами державного ветеринарно-санітарного контролю\nта нагляду на державному кордоні України та транспорті, їх\nструктурними підрозділами (пунктами).\n2. Державний ветеринарно-санітарний контроль та нагляд на\nдержавному кордоні України та транспорті є обов'язковим у разі\nекспорту, імпорту і транзитного перевезення об'єктів державного\nветеринарно-санітарного контролю та нагляду всіма видами\nтранспорту.\n3. Державний ветеринарно-санітарний контроль та нагляд на\nдержавному кордоні України та транспорті здійснюють державні\nінспектори ветеринарної медицини з оформленням відповідних\nдокументів. Робочі місця зазначених осіб облаштовуються на\nприкордонних інспекційних постах.\n4. Державний ветеринарно-санітарний нагляд на державному\nкордоні України та транспорті здійснюють Головний державний\nінспектор ветеринарної медицини України, його заступники, державні\nінспектори ветеринарної медицини Департаменту, головні державні\nінспектори ветеринарної медицини, їх заступники, державні\nінспектори ветеринарної медицини регіональних служб.\n5. Положення про регіональну службу державного\nветеринарно-санітарного контролю та нагляду на державному кордоні\nУкраїни та транспорті затверджується Кабінетом Міністрів України.\nСтаття 19. Державний ветеринарно-санітарний контроль та\nнагляд під час полювання\n1. Відкриття мисливського сезону на певній території\nздійснюється з підтвердження відповідними державними органами\nветеринарної медицини після проведення обов'язкового епізоотичного\nобстеження мисливських угідь.\n2. Користувачі мисливських та рибальських угідь повинні\nінформувати найближчого державного інспектора ветеринарної\nмедицини про підозрілу (невластиву) поведінку тварин та підозрілі\nвипадки загибелі тварин. Державний інспектор ветеринарної медицини\nрозглядає ці звіти, у разі необхідності після інспектування туш і\nна основі свого професійного висновку відбирає зразки тканин\nтварин для проведення дослідження у відповідній лабораторії\nветеринарної медицини."
    },
    {
      "provision_ref": "art20",
      "section": "20",
      "title": "Стаття 20. Цілі ветеринарно-санітарних заходів",
      "content": "Департамент спільно з іншими органами державного управління в\nгалузі ветеринарної медицини здійснює належні та необхідні\nветеринарно-санітарні заходи з метою:\nа) захисту життя або здоров'я тварин від ризиків, що\nвиникають у результаті занесення, укорінення чи поширення хвороб\nтварин, організмів, що переносять хвороби, а також хвороботворних\nорганізмів;\nб) захисту життя або здоров'я людини або тварин від ризиків,\nщо виникають від добавок, забруднюючих речовин, токсинів або\nхвороботворних організмів, які містяться у продуктах тваринного\nпоходження чи кормах;\nв) захисту життя або здоров'я людини від ризиків, що\nвиникають у результаті хвороб, які переносяться тваринами або\nпродукцією, що виробляється з них.\nСтаття 21. Належний рівень захисту здоров'я тварин та\nпов'язаного з цим здоров'я людей\n1. Департамент спільно з іншими органами державного\nуправління в галузі ветеринарної медицини визначає належний рівень\nзахисту здоров'я тварин та пов'язаного з цим здоров'я людей.\n2. Належний рівень захисту здоров'я тварин та пов'язаного з\nцим здоров'я людей визначається на підставі:\n1) наявності хвороб тварин в Україні та виконання\nзагальнодержавних програм щодо боротьби з такими хворобами тварин;\n2) прогнозованої оцінки економічних втрат для тваринництва\nУкраїни, пов'язаних із занесенням збудників відсутніх в Україні\nхвороб тварин або поширенням присутніх в Україні хвороб тварин;\n3) визначення рівня ризику, прийнятного для сусідніх країн та\nзаінтересованих торгових партнерів;\n4) міжнародних стандартів, інструкцій та рекомендацій;\n5) мінімізації негативного впливу ветеринарно-санітарних\nзаходів на міжнародну та внутрішню торгівлю.\nСтаття 22. Розроблення, внесення змін та затвердження\nветеринарно-санітарних заходів\n1. Ветеринарно-санітарні заходи розробляються, змінюються та\nзатверджуються Департаментом виходячи з такого:\n1) згідно з пунктом 4 цієї частини всі ветеринарно-санітарні\nзаходи базуються на наукових принципах і наукових обґрунтуваннях,\nвключаючи відповідні процеси та методи виробництва, інспектування,\nвідбору зразків та експертизи, визначення поширеності певних\nхвороб тварин і наявність зон, вільних від хвороб тварин, або зон\nз незначною присутністю хвороб тварин, відповідні екологічні умови\nта умови навколишнього середовища, профілактичний карантин тварин\nабо інші режими;\n2) всі ветеринарно-санітарні заходи ґрунтуються на\nміжнародних стандартах, інструкціях та рекомендаціях відповідних\nміжнародних організацій;\n3) у разі відсутності або недостатності міжнародних\nстандартів, інструкцій та рекомендацій для забезпечення належного\nрівня захисту здоров'я тварин і пов'язаного з цим здоров'я людей\nветеринарно-санітарні заходи розробляються виходячи з аналізу\nризику за методикою відповідних міжнародних організацій;\n4) у разі недостатності наукових обґрунтувань для здійснення\nаналізу ризику або в разі виникнення надзвичайних обставин\nветеринарно-санітарні заходи розробляються на підставі інформації,\nотриманої від відповідних міжнародних організацій, або\nветеринарно-санітарних заходів, що застосовуються заінтересованими\nторговими партнерами.\n2. Під час розроблення, внесення змін та затвердження\nветеринарно-санітарних заходів, що застосовуються до товарів, які\nімпортуються, Департаментом береться до уваги\nветеринарно-санітарний статус України стосовно статусу країни\nпоходження товарів.\n3. Під час розроблення, внесення змін та затвердження\nветеринарно-санітарних заходів забороняється довільна або\nнеобґрунтована дискримінація заінтересованих торгових партнерів,\nщо ввозять на територію України товари, якщо Україна та країна\nпоходження товарів (одна країна походження стосовно іншої країни\nпоходження) мають однаковий чи подібний ветеринарно-санітарний\nстатус.\n4. Під час розроблення, внесення змін та затвердження\nветеринарно-санітарних заходів відповідні заходи, що вживаються в\nіншій країні, вважаються еквівалентними заходам, які вживаються та\nзатверджуються в Україні, якщо така країна об'єктивно доведе, що\nзавдяки цим заходам досягається рівний або вищий рівень захисту\nздоров'я та життя людей і тварин порівняно з тим, що вимагається\nУкраїною.\n5. Усі ветеринарно-санітарні заходи, включаючи ті, що були\nзатверджені за надзвичайних епізоотичних обставин, підлягають\nперегляду та оновленню в міру надходження нової науково\nобґрунтованої інформації або важливих (суттєвих) коментарів від\nзаінтересованих торгових партнерів або інших осіб з метою\nзабезпечення того, щоб такі заходи сприяли досягненню, але не\nперевищенню належного рівня захисту здоров'я тварин та пов'язаного\nз цим здоров'я людей.\n6. Усі ветеринарно-санітарні заходи, затверджені за\nнадзвичайних обставин, переглядаються та оновлюються не пізніше\nшести місяців від дати їх затвердження або внесення останніх змін,\nяк зазначено в частині п'ятій цієї статті, з метою забезпечення\nтого, щоб такі заходи сприяли досягненню, але не перевищенню\nналежного рівня захисту здоров'я тварин та пов'язаного з цим\nздоров'я людей.\n7. Порядок розроблення та внесення змін до\nветеринарно-санітарних заходів, що застосовуються відповідно до\nцієї статті, затверджується Департаментом."
    },
    {
      "provision_ref": "art23",
      "section": "23",
      "title": "Стаття 23. Проведення аналізу ризику",
      "content": "1. Аналіз ризику, що проводиться спеціалістами державної\nслужби ветеринарної медицини, визначеними Департаментом, у зв'язку\nз можливим імпортом товарів, складається винятково у письмовій\nформі. Цей документ повинен містити таку інформацію:\n1) мета аналізу ризику;\n2) виявлення хвороб тварин, шляхів проникнення (носії, тип\nпередачі), які сприяють їх занесенню, укоріненню та поширенню;\n3) джерела інформації;\n4) оцінка ризику хвороби тварин, включаючи вірогідність\nзавдання шкоди тваринам і людям, та можливих наслідків;\n5) визначені варіанти управління ризиком та причини, з яких\nвідхиляються альтернативні варіанти.\n2. За наявності достатнього обсягу наукової та іншої\nтехнічної інформації необхідно проводити кількісну оцінку ризику\nзгідно з вимогами відповідних міжнародних організацій.\n3. За умови недостатності або відсутності наукової та іншої\nтехнічної інформації, необхідної для кількісної оцінки ризику,\nпроводиться якісна оцінка ризику.\n4. Документ з аналізу ризику, зазначений у частині першій\nцієї статті, має бути доступним для усіх заінтересованих осіб, у\nписьмовій та/або електронній формі."
    },
    {
      "provision_ref": "art24",
      "section": "24",
      "title": "Стаття 24. Процедури управління ризиком",
      "content": "1. При імпорті товарів мета управління ризиком полягає у\nзменшенні відповідних ризиків до належного рівня захисту здоров'я\nтварин та пов'язаного з цим здоров'я людей, який встановлений в\nУкраїні.\n2. При розгляді альтернативних варіантів зменшення ризику\nзанесення збудників хвороб тварин від імпортних товарів обрані\nветеринарно-санітарні заходи не повинні обмежувати торгівлю\nбільше, ніж це необхідно для досягнення належного рівня захисту\nздоров'я тварин та пов'язаного з цим здоров'я людей, враховуючи\nтехнічну та економічну доцільність запропонованих альтернативних\nзаходів.\n3. Оцінка економічної доцільності ветеринарно-санітарних\nзаходів включає оцінку потенційної шкоди у формі втрат для\nвиробництва та продажу тварин або продуктів тваринного походження\nв разі занесення, укорінення або поширення збудників хвороб\nтварин, витрати на локалізацію, контроль або ліквідацію цих хвороб\nтварин та відносну оцінку рентабельності альтернативних варіантів\nзаходів, спрямованих на зменшення ризику.\n4. Управління ризиком здійснює Департамент.\nСтаття 25. Повідомлення про запропоновані\nветеринарно-санітарні заходи\n1. За винятком положень частин п'ятої - восьмої цієї статті,\nу разі, якщо немає відповідних міжнародних стандартів або\nзапропоновані ветеринарно-санітарні заходи не відповідають\nміжнародним стандартам, Департамент:\n1) негайно розміщує в засобах масової інформації повідомлення\nв такій формі, що дасть змогу всім заінтересованим сторонам\nознайомитися із змістом запропонованих заходів;\n2) якщо очікується, що запропонований ветеринарно-санітарний\nзахід може значно вплинути на експортні можливості інших країн, -\nготує відповідне повідомлення, яке Центром обробки запитів та\nнадання повідомлень стосовно ветеринарно-санітарних заходів\n(далі - Центр обробки запитів та повідомлень) надсилається\nзаінтересованим торговим партнерам.\n2. Повідомлення, зазначене у пункті 2 частини першої цієї\nстатті, надається не пізніше ніж за 60 днів до затвердження\nзапропонованого ветеринарно-санітарного заходу. Повідомлення\nскладається згідно з вимогами відповідних міжнародних організацій\nабо міжнародних договорів, стороною яких є Україна. У ньому\nзазначаються товари, яких стосується та/або на які вплине\nветеринарно-санітарний захід, коротке викладення мети та\nобґрунтування необхідності вжиття запропонованого заходу.\n3. За письмовим запитом осіб або заінтересованих торгових\nпартнерів Департамент надає текст запропонованого\nветеринарно-санітарного заходу із зазначенням, якщо це можливо,\nположень, що суттєво відрізняються від міжнародних стандартів,\nінструкцій та рекомендацій.\n4. За письмовим запитом осіб або заінтересованих торгових\nпартнерів Департамент до завершення підготовки\nветеринарно-санітарного заходу розглядає отримані коментарі та в\nразі доцільності враховує їх при підготовці остаточного проекту\nветеринарно-санітарного заходу.\n5. У разі виникнення надзвичайних епізоотичних обставин та\nухвалення ветеринарно-санітарного заходу повідомлення про їх\nвжиття публікується в засобах масової інформації.\n6. Якщо є підстави очікувати, що надзвичайний\nветеринарно-санітарний захід, зазначений у частині п'ятій цієї\nстатті, значно вплине на експортні можливості інших країн,\nДепартамент негайно направляє повідомлення через Центр обробки\nзапитів та повідомлень заінтересованим торговим партнерам.\nПовідомлення готується згідно з вимогами відповідних міжнародних\nорганізацій або міжнародних договорів, які укладені Україною. У\nньому зазначаються товари, на які поширюється та/або впливає\nнадзвичайний ветеринарно-санітарний захід, стисле викладення мети\nта обґрунтування вжиття надзвичайного ветеринарно-санітарного\nзаходу, включаючи пояснення щодо природи надзвичайних обставин.\n7. Департамент надає текст надзвичайного\nветеринарно-санітарного заходу заінтересованим особам та торговим\nпартнерам за їх письмовим запитом.\n8. Департамент розглядає письмові коментарі щодо\nнадзвичайного ветеринарно-санітарного заходу, отримані від\nзаінтересованих осіб та торгових партнерів за письмовим запитом,\nобговорює і враховує їх при розгляді питання про внесення змін до\nнадзвичайного ветеринарно-санітарного заходу.\n9. Департамент затверджує критерії визначення того, чи матиме\nзапропонований ветеринарно-санітарний захід або затверджений\nнадзвичайний ветеринарно-санітарний захід значний вплив на\nекспортні можливості інших країн, і призначає посадових осіб,\nвідповідальних за опублікування та надсилання повідомлень до\nЦентру обробки запитів та повідомлень.\nСтаття 26. Опублікування та застосування\nветеринарно-санітарних заходів\nУсі ветеринарно-санітарні заходи та зміни до них після\nзатвердження публікуються у відповідному офіційному друкованому\nвиданні та на веб-сайті Департаменту. Ветеринарно-санітарні заходи\nвступають у дію не раніше шести місяців від дати публікації, за\nвинятком надзвичайних ветеринарно-санітарних заходів, які\nзатверджуються за надзвичайних обставин, та заходів, які зменшують\nобмеження стосовно імпорту, що вступають у дію з дати\nзатвердження.\nСтаття 27. Принципи застосування ветеринарно-санітарних\nзаходів\nДепартамент при застосуванні ветеринарно-санітарних заходів\nвраховує таке:\n1) ветеринарно-санітарні заходи повинні застосовуватися\nтільки в обсягах, необхідних для досягнення цілей, зазначених у\nстатті 20 цього Закону;\n2) ветеринарно-санітарні заходи не повинні застосовуватися в\nтакий спосіб, що встановлює приховані обмеження для міжнародної\nторгівлі;\n3) ветеринарно-санітарні заходи повинні застосовуватися в\nтакий спосіб, щоб уникнути довільного або невиправданого\nвстановлення різних рівнів заходу, які вважаються належними в\nрізних ситуаціях, якщо така різниця веде до дискримінації або\nприхованого обмеження міжнародної торгівлі.\nСтаття 28. Договори щодо еквівалентності\nветеринарно-санітарних заходів\nДепартамент за вимогою заінтересованих торгових партнерів\nпроводить консультації про визнання еквівалентності загальних або\nспеціальних ветеринарно-санітарних заходів з метою подальшого\nукладення двосторонніх та багатосторонніх договорів про таку\nеквівалентність відповідними органами державної влади.\nСтаття 29. Визначення ефективності іноземної ветеринарної\nслужби\n1. Оцінка ефективності ветеринарної адміністрації іншої\nкраїни (далі - іноземна ветеринарна адміністрація) ґрунтується на\nтакому:\n1) членство країни у відповідних міжнародних організаціях;\n2) виконання вимог щодо звітності перед відповідними\nміжнародними організаціями та застосування ветеринарно-санітарних\nзаходів згідно з міжнародними договорами, укладеними Україною;\n3) необхідний рівень кваліфікації працівників іноземної\nветеринарної адміністрації, включаючи рівень їх фахової освіти,\nнеобхідний досвід та здатність приймати виважені професійні\nрішення;\n4) незалежність працівників іноземної ветеринарної\nадміністрації від будь-якого комерційного, фінансового,\nадміністративного, політичного та іншого тиску, що може вплинути\nна їх висновки та рішення;\n5) неупередженість іноземної ветеринарної адміністрації при\nприйнятті рішень, а також неупередженість її працівників, зокрема\nпри наданні послуг;\n6) чесність працівників іноземної ветеринарної адміністрації,\nнеприпустимість шахрайства, корупції та фальсифікацій;\n7) прозорість прийняття рішень іноземною ветеринарною\nадміністрацією;\n8) наявність належного законодавства та організації, яка\nзабезпечує контроль за встановленням і виконанням\nветеринарно-санітарних заходів та за діяльністю з міжнародної\nветеринарної сертифікації, включаючи законодавчі акти, якими\nвизначаються компетенція та структура іноземної ветеринарної\nадміністрації;\n9) встановлення процедур та стандартів щодо:\nа) планування та управління діяльністю, включаючи діяльність\nз міжнародної ветеринарної сертифікації;\nб) запобігання спалахам хвороб тварин та боротьби з ними;\nв) епізоотичних обстежень та зонування території країни\nзгідно з ветеринарно-санітарним статусом;\nг) методик інспектування та відбору зразків;\nґ) діагностичних аналізів хвороб тварин;\nд) розроблення, виробництва, реєстрації та контролю\nбіологічних продуктів, що використовуються для діагностики хвороб\nтварин та виробництва ветеринарних препаратів;\nе) обробки, спрямованої на знищення патогенних агентів у\nпродуктах тваринного походження;\nє) мінімального рівня кваліфікації (освіта та професійні\nтренінги) спеціалістів лабораторій та посадових осіб,\nуповноважених проводити інспектування товарів та видавати\nміжнародні ветеринарні сертифікати;\nж) використання міжнародних стандартів, інструкцій та\nрекомендацій при видачі міжнародних ветеринарних сертифікатів;\nз) використання міжнародних стандартів, інструкцій та\nрекомендацій при застосуванні заходів контролю за спалахами хвороб\nтварин;\nи) частоти серологічних обстежень хвороб тварин;\n10) періодичність визнання недійсними міжнародних\nветеринарних сертифікатів, а також сертифікатів, що засвідчують\nвідсутність хвороб тварин у вантажі, що імпортується, а також які\nбули видані посадовою особою іноземної ветеринарної адміністрації\nна вантаж з товарами, що імпортуються, але визнані недійсними в\nрезультаті лабораторних досліджень (експертиз) зразків цього\nвантажу;\n11) наявності державної системи ідентифікації та реєстрації\nтварин;\n12) інші критерії, рекомендовані відповідними міжнародними\nорганізаціями.\n2. Усі розглянуті критерії та відповідні висновки, зроблені\nпід час оцінки ефективності іноземної ветеринарної адміністрації,\nповною мірою документуються та негайно надаються іноземній\nветеринарній адміністрації за її запитом. Якщо іноземна країна\nзвертається із запитом про проведення консультацій та надання\nкоментарів щодо оцінки, консультації розпочинаються негайно, а їх\nрезультати та пояснення аналізуються на предмет наявності підстав\nперегляду оцінки ефективності іноземної ветеринарної\nадміністрації."
    },
    {
      "provision_ref": "art30",
      "section": "30",
      "title": "Стаття 30. Процедури контролю, інспектування та ухвалення",
      "content": "1. Департамент забезпечує виконання всіх процедур перевірки\nта вимог ветеринарно-санітарних заходів, а саме:\n1) відповідність таких процедур стандартам, рекомендаціям та\nінструкціям відповідних міжнародних організацій;\n2) виконання таких процедур швидко, без невиправданої\nзатримки і в порядку, не менш сприятливому для імпортованих\nтоварів, ніж для аналогічних вітчизняних товарів;\n3) обмеження вимог щодо відбору зразків для процедур\nконтролю, інспектування та ухвалення обсягами, що є необхідними та\nобґрунтованими;\n4) негайне інформування заявника, який звертається із заявою\nпро проведення процедур контролю, інспектування та ухвалення, про\nбудь-які недоліки поданої заяви, щоб запобігти зволіканню при\nвиконанні процедур контролю, інспектування та ухвалення, а в разі\nнаявності недоліків у заяві на вимогу заявника проведення\nвизначених процедур наскільки це можливо;\n5) повідомлення заявнику за його запитом очікуваного часу\nзавершення цих процедур;\n6) негайне повідомлення заявнику результатів процедур у\nписьмовій формі та в повному обсязі;\n7) застосування визначених процедур однаковою мірою до\nоб'єктів державного ветеринарно-санітарного контролю та нагляду\nіноземного і вітчизняного походження;\n8) обмеження усіх затверджених процедур, включаючи процедури,\nщо забезпечують відповідність продукту, який був змінений\n(підданий обробці, переробці або зміні в інший спосіб), вимогам\nветеринарно-санітарних заходів, а також інформацію, необхідну для\nпроведення процедур контролю, інспектування та ухвалення,\nобсягами, що необхідні для виконання ветеринарно-санітарних\nзаходів;\n9) захист конфіденційності наданої інформації з метою\nзабезпечення комерційних інтересів заявника;\n10) однаковість плати, що стягується за процедури контролю,\nінспектування та ухвалення, для товарів вітчизняного походження і\nдля імпортних товарів, яка не повинна перевищувати фактичної\nвартості наданих послуг;\n11) зведення до мінімуму незручностей, пов'язаних з\nпроцедурами відбору зразків та вимогами використання певних\nпотужностей для проведення процедур контролю, інспектування та\nухвалення рішень, які є справедливими стосовно об'єктів державного\nветеринарно-санітарного контролю та нагляду іноземного і\nвітчизняного походження;\n12) встановлення процедури розгляду скарг щодо проведення\nпроцедур контролю, інспектування та ухвалення для вжиття заходів\nщодо виправлення ситуації, якщо скарга виявилася обґрунтованою.\n2. Департамент може встановлювати вимоги до потужностей\n(об'єктів), виробничих процесів, умов зберігання або інші вимоги\nстосовно товарів, що імпортуються в Україну. Такі вимоги не\nповинні перевищувати аналогічні вимоги, які встановлені для\nвітчизняних виробників, що здійснюють виробництво та/або обіг\nтаких товарів.\n3. Державна служба ветеринарної медицини України може\nперевіряти дотримання вимог до потужностей (об'єктів), виробничих\nпроцесів, умов зберігання та інших вимог у країнах, з яких\nімпортуються товари (далі - потужності (об'єкти) для імпорту в\nУкраїну). Уповноважені Департаментом спеціалісти державної служби\nветеринарної медицини повинні мати безперешкодний доступ до\nпотужностей (об'єктів) для імпорту в Україну з метою їх\nінспектування для перевірки дотримання вимог, визначених у частині\nдругій цієї статті. Департамент зобов'язаний повідомити відповідну\nкомпетентну службу країни-імпортера про зазначене інспектування\nщонайменше за 48 годин.\n4. Імпорт товарів з потужностей (об'єктів) для імпорту в\nУкраїну, під час інспектування яких відповідна служба виявила\nнедотримання встановлених вимог, не дозволяється.\n5. Департамент веде реєстр потужностей (об'єктів) для імпорту\nв Україну товарів.\n6. Порядок проведення перевірки дотримання вимог, визначених\nу частині другій цієї статті, реєстрації та виключення з реєстру\nпотужностей (об'єктів) для імпорту в Україну встановлюється\nДепартаментом."
    },
    {
      "provision_ref": "art31",
      "section": "31",
      "title": "Стаття 31. Документація ветеринарно-санітарних заходів",
      "content": "1. Головний державний інспектор ветеринарної медицини України\nпризначає групу посадових осіб Департаменту, яка відповідає за\nотримання та координацію відповідей на всі запитання, що\nстосуються ветеринарно-санітарних заходів, включаючи процедури\nконтролю, інспектування та ухвалення, що надходять від\nзаінтересованих осіб, та за надсилання на їх вимогу копій\nвідповідних документів, які повинні включати:\n1) ухвалені або запропоновані ветеринарно-санітарні заходи;\n2) процедури контролю, інспектування та ухвалення;\n3) процедури оцінки ризику хвороб тварин, критерії, що\nберуться до уваги, та засоби визначення належного рівня захисту\nздоров'я тварин і пов'язаного з цим здоров'я людей;\n4) інформацію про членство та участь України у відповідних\nміжнародних організаціях або міжнародних договорах стосовно\nветеринарно-санітарних заходів і тексти таких договорів."
    },
    {
      "provision_ref": "art32",
      "section": "32",
      "title": "Стаття 32. Видача відповідних ветеринарних документів",
      "content": "1. Одержання ветеринарних документів для переміщення тварин,\nпродукції тваринного походження, інших об'єктів державного\nветеринарно-санітарного контролю та нагляду здійснюється з метою\nохорони території України від занесення хвороб тварин з території\nінших держав або карантинних зон та захисту населення від хвороб,\nспільних для тварин і людей, а також недопущення наявності\nзалишкових кількостей ветеринарних препаратів та забруднюючих\nречовин у продуктах тваринного походження і кормах.\n2. Об'єкти державного ветеринарно-санітарного контролю та\nнагляду супроводжуються такими ветеринарними документами:\n1) міжнародні ветеринарні сертифікати (для країн СНД -\nветеринарні свідоцтва форми N 1, N 2 та N 3) - при переміщенні за\nмежі України;\n2) ветеринарні свідоцтва (для України - форми N 1 та N 2) -\nпри переміщенні за межі території Автономної Республіки Крим,\nобластей, міст Києва та Севастополя, районів, міст;\n3) ветеринарні довідки - при переміщенні в межах району.\nВетеринарні документи включають також ветеринарні картки\nта/або ветеринарно-санітарні паспорти на тварин.\n3. Право видачі міжнародних ветеринарних сертифікатів,\nветеринарних свідоцтв, ветеринарних довідок, ветеринарних карток\nта/або ветеринарно-санітарних паспортів на тварин надається\nвідповідним державним інспекторам ветеринарної медицини та\nуповноваженим лікарям ветеринарної медицини:\n1) управлінь ветеринарної медицини в Автономній Республіці\nКрим, областях, містах Києві та Севастополі, містах обласного\nзначення, районах;\n2) державних закладів ветеринарної медицини;\n3) регіональних служб державного ветеринарно-санітарного\nконтролю та нагляду на державному кордоні та транспорті.\n4. Ветеринарні довідки та ветеринарно-санітарні паспорти на\nтварин також можуть видаватися ліцензованими лікарями ветеринарної\nмедицини.\n5. Видача відповідних ветеринарних документів здійснюється на\nплатній основі відповідно до статті 99 цього Закону.\n6. Рішення про видачу або відмову у видачі ветеринарних\nдокументів приймається не пізніше ніж через місяць з дати\nнадходження документів на розгляд.\n7. Підставою для відмови у видачі та анулювання ветеринарних\nдокументів є:\n1) недотримання ветеринарно-санітарних заходів, передбачених\nзаконодавством; ускладнення епізоотичної ситуації на відповідній\nтериторії, потужності (об'єкті);\n2) неможливість безпосереднього огляду об'єкта державного\nветеринарно-санітарного контролю та нагляду;\n3) відсутність документального підтвердження епізоотичного\nблагополуччя місцевості походження та ветеринарно-санітарного\nстану об'єктів; відсутність необхідної ветеринарної обробки\nтварин, їх карантинування, відповідних досліджень та/або\nекспертного висновку.\n8. Порядок видачі ветеринарних документів установлюється\nДепартаментом за погодженням із спеціально уповноваженим органом з\nпитань дозвільної системи у сфері господарської діяльності."
    },
    {
      "provision_ref": "art33",
      "section": "33",
      "title": "Стаття 33. Хвороби, що підлягають повідомленню",
      "content": "1. Список хвороб, що підлягають повідомленню, затверджується\nДепартаментом та включає:\n1) всі особливо небезпечні хвороби, занесені до списку МЕБ;\n2) екзотичні хвороби тварин, які в разі занесення та\nподальшого поширення в Україні можуть призвести до неприйнятного\nрівня ризику для тварин та/або людей;\n3) хвороби тварин, що проявляються в Україні, які в разі\nспалаху або поширення на території України можуть призвести до\nнеприйнятного рівня ризику для здоров'я тварин та/або людей.\n2. За рекомендацією Головного державного інспектора\nветеринарної медицини України хвороба тварин може бути включена до\nпереліку хвороб, що підлягають повідомленню, з метою збору\nінформації щодо поширення цієї хвороби."
    },
    {
      "provision_ref": "art34",
      "section": "34",
      "title": "Стаття 34. Реєстрація тваринницьких потужностей",
      "content": "1. Особи, які вирощують тварин для власного споживання,\nвключаючи велику рогату худобу, свиней, овець, кіз, кролів та\nптицю, за винятком непродуктивних тварин, а також тих, що\nвирощуються з рекреаційною метою, зобов'язані реєструватися у\nвідповідних державних органах ветеринарної медицини. У реєстрі\nзазначаються ім'я власника тварин, адреса, телефон та інша\nінформація, види тварин, що утримуються відповідною особою,\nкількість тварин кожного виду.\n2. Оператори потужностей (об'єктів), що використовуються для\nпромислового вирощування (розведення) тварин, зобов'язані\nзареєструвати їх у відповідних державних органах ветеринарної\nмедицини. У реєстрі зазначаються види тварин, що утримуються на\nвідповідних потужностях (об'єктах), кількість тварин кожного виду,\nназва оператора потужностей (об'єктів) та за необхідності - назва\nвласника тварин, адреси, телефон та інша інформація."
    },
    {
      "provision_ref": "art35",
      "section": "35",
      "title": "Стаття 35. Застосування профілактичного карантину тварин",
      "content": "Тварини, що надходять до стада з інших потужностей (об'єктів)\nабо придбані на внутрішньому ринку, підлягають обов'язковому\nпрофілактичному карантину протягом визначеного періоду. Протягом\nпрофілактичного карантину тварини утримуються окремо у спеціально\nвідведених ізольованих місцях (карантинних пунктах) під наглядом\nдержавного інспектора ветеринарної медицини або уповноваженого\nлікаря ветеринарної медицини та підлягають ветеринарно-санітарному\nобстеженню. Тварини допускаються у стадо тільки після закінчення\nпрофілактичного карантину тварин на підставі письмового дозволу\nдержавного інспектора ветеринарної медицини.\nСтаття 36. Права осіб щодо забезпечення\nветеринарно-санітарного та епізоотичного\nблагополуччя\nЮридичні та фізичні особи, діяльність яких пов'язана з\nутриманням, транспортуванням та обігом тварин, а також з\nвиробництвом, переробкою та обігом продуктів тваринного\nпоходження, ветеринарних препаратів, субстанцій, кормових добавок,\nпреміксів, кормів, репродуктивного матеріалу, для забезпечення\nветеринарно-санітарного та епізоотичного благополуччя мають право:\n1) одержувати від державних органів ветеринарної медицини,\nінших державних установ ветеринарної медицини, місцевих органів\nвиконавчої влади та органів місцевого самоврядування інформацію\nпро епізоотичний стан території обслуговування;\n2) оскаржувати до відповідного головного державного\nінспектора ветеринарної медицини або до суду рішення і дії\nпосадових осіб державних органів ветеринарної медицини,\nуповноважених лікарів ветеринарної медицини та інших осіб,\nуповноважених Департаментом на виконання певних функцій.\nСтаття 37. Обов'язки осіб, які утримують тварин чи беруть\nучасть у їх обігу\nЮридичні та фізичні особи, діяльність яких пов'язана з\nутриманням та обігом тварин, зобов'язані:\n1) забезпечувати, щоб тварини, яких вони вирощують, утримують\nта/або здійснюють їх обіг, не мали хвороб, що підлягають\nповідомленню;\n2) виконувати законні вимоги державних інспекторів\nветеринарної медицини та уповноважених лікарів ветеринарної\nмедицини щодо здійснення протиепізоотичних заходів та/або заходів\nкарантину тварин, включаючи обмеження на переміщення тварин та/або\nосіб, що мали контакт з хворими тваринами або з тваринами, щодо\nяких є підозра на захворювання на хворобу, що підлягає\nповідомленню, та інших ветеринарно-санітарних заходів;\n3) негайно інформувати державного інспектора ветеринарної\nмедицини, уповноваженого лікаря ветеринарної медицини або\nпосадових осіб державних органів ветеринарної медицини про раптову\nзагибель тварин, підозру на захворювання або виявлення хвороби, що\nпідлягає повідомленню, або поведінку тварин, яка їм невластива;\n4) перед переміщенням тварин з потужностей (об'єктів), де\nвони утримуються, отримати від державного інспектора ветеринарної\nмедицини дозвіл на їх переміщення;\n5) охороняти здоров'я та благополуччя тварин шляхом:\nа) забезпечення виконання ветеринарно-санітарних заходів,\nвключаючи зоогігієнічні вимоги та умови, що мають забезпечуватися\nна потужностях для утримання тварин;\nб) забезпечення тварин якісними та безпечними кормами і\nводою;\nв) застосування профілактичних ветеринарно-санітарних заходів\nщодо здоров'я тварин;\nг) своєчасного звернення за послугами лікаря ветеринарної\nмедицини щодо встановлення діагнозу та лікування хворих тварин;\nґ) використання ветеринарних препаратів згідно з вказівками\nлікаря ветеринарної медицини;\nд) недопущення жорстокого поводження з тваринами;\nе) забезпечення належних транспортних засобів для переміщення\nтварин;\n6) виконувати вимоги щодо ідентифікації тварин, що їм\nналежать, у тому числі котів, собак та інших дрібних домашніх\nтварин, які ідентифікуються за допомогою мікрочипів;\n7) доставляти тварин у визначене місце або забезпечувати\nналежні умови за місцем утримання тварин для проведення\nветеринарного огляду, діагностичних, профілактично-лікувальних\nобробок, включаючи дослідження і щеплення. У разі необхідності\nзабезпечувати надійну фіксацію тварини при проведенні маніпуляцій,\nтранспортування (доставки) відібраних зразків тканин, крові та\nінших матеріалів для діагностичних аналізів;\n8) вести облік кожної продуктивної тварини стосовно придбання\nта застосування ветеринарних лікарських засобів, ветеринарних\nімунобіологічних засобів і лікувальних кормів та зберігати ці\nзаписи не менше трьох років;\n9) сприяти державним інспекторам ветеринарної медицини та\nуповноваженим лікарям ветеринарної медицини у виконанні службових\nобов'язків;\n10) на вимогу державних інспекторів ветеринарної медицини або\nуповноваженого лікаря ветеринарної медицини надавати зразки\nнеїстівних продуктів тваринного походження для проведення\nвідповідних досліджень."
    },
    {
      "provision_ref": "art38",
      "section": "38",
      "title": "Стаття 38. Дозвіл на проведення заходів із залученням тварин",
      "content": "1. Особи, які проводять виставки, змагання тварин, ярмарки,\nаукціони, вистави з тваринами, що мандрують, організовують\nпересувні зоопарки тощо, зобов'язані отримати на проведення таких\nзаходів дозвіл головного державного інспектора ветеринарної\nмедицини відповідного територіального органу.\n2. Дозвіл, зазначений у частині першій цієї статті (далі -\nдозвіл на проведення виставок), видається безоплатно за умови\nвиконання ветеринарно-санітарних заходів протягом 30 днів з дати\nнадходження заяви.\n3. Особа, яка проводить захід із залученням тварин, повинна\nвиставити дозвіл на проведення виставок на видному місці за місцем\nпроведення.\n4. Дозвіл на проведення виставок діє протягом визначеного\nтерміну, але не більш як 30 днів.\n5. Форма та зміст заяви на отримання дозволу на проведення\nвиставки, супровідна інформація стосовно тварин, що повинна\nнадаватися, вимоги, яким мають відповідати потужності (об'єкти),\nвизначаються Департаментом.\n6. Підстави для відмови у видачі та анулювання дозволу:\n1) недотримання ветеринарно-санітарних заходів, передбачених\nзаконодавством;\n2) ускладнення епізоотичної ситуації на відповідній\nтериторії, потужності (об'єкті)."
    },
    {
      "provision_ref": "art39",
      "section": "39",
      "title": "Стаття 39. Моніторинг здоров'я племінної худоби",
      "content": "1. Центри племінної худоби повинні проводити систематичний\nмоніторинг здоров'я тварин, від яких отримується репродуктивний\nматеріал, та отриманого репродуктивного матеріалу для\nпідтвердження ветеринарно-санітарного стану.\n2. Центри племінної худоби ведуть записи результатів\nсистематичного моніторингу, включаючи записи результатів штучного\nзапліднення, та зобов'язані надавати ці записи державному\nінспектору ветеринарної медицини за його запитом.\n3. Державний інспектор ветеринарної медицини зобов'язаний\nвидати припис щодо тимчасової заборони виробництва сперми,\nзапліднених яйцеклітин та ембріонів при виникненні підозри, що\nплемінні тварини заражені хворобою тварин, яка може передаватися\nчерез репродуктивні матеріали.\n4. Якщо є підозра зараження племінних тварин хворобою тварин,\nщо може передаватися через репродуктивні матеріали, оператор\nпотужностей (об'єктів) або власник тварин зобов'язаний надати\nзразки цих матеріалів до державної лабораторії ветеринарної\nмедицини або уповноваженої лабораторії для проведення лабораторних\nдосліджень. У разі відсутності хвороби тварин тимчасова заборона,\nпередбачена частиною третьою цієї статті, знімається. Якщо хвороба\nтварин підтверджується, хвора тварина та всі інші тварини, що\nвиявилися інфікованими на таку саму хворобу, усуваються від\nвиробництва репродуктивного матеріалу згідно з відповідними\nправилами.\n5. За запитом власника центру племінних тварин або власника\nтварини в порядку, встановленому Департаментом, повинно\nпроводитися арбітражне дослідження для підтвердження наявності\nхвороби тварин або усунення підозри на захворювання тварин.\n6. Департамент встановлює порядок проведення систематичного\nмоніторингу."
    },
    {
      "provision_ref": "art40",
      "section": "40",
      "title": "Стаття 40. Обіг репродуктивного матеріалу",
      "content": "Обіг сперми для штучного запліднення, запліднених яйцеклітин\nта ембріонів забороняється, якщо за своїми біохімічними,\nбіофізичними та морфологічними властивостями вони не відповідають\nголовним вимогам до репродукції або вміст бактерій чи патогенних\nагентів хвороб тварин у них перевищує допустимі рівні.\nСтаття 41. Створення Державної надзвичайної протиепізоотичної\nкомісії при Кабінеті Міністрів України та місцевих\nдержавних надзвичайних протиепізоотичних комісій\n1. Кабінет Міністрів України створює постійну Державну\nнадзвичайну протиепізоотичну комісію при Кабінеті Міністрів\nУкраїни.\n2. До повноважень Державної надзвичайної протиепізоотичної\nкомісії при Кабінеті Міністрів України належить здійснення\nоперативного контролю, керівництва та координації діяльності\nорганів виконавчої влади, державних служб, підприємств, установ,\nорганізацій та осіб щодо запобігання спалахам масових хвороб\nтварин і отруєнням та їх ліквідації.\n3. Державну надзвичайну протиепізоотичну комісію при Кабінеті\nМіністрів України очолює віце-прем'єр-міністр України. До її\nскладу входять Головний державний інспектор ветеринарної медицини\nУкраїни, який є заступником голови комісії, заступники Головного\nдержавного інспектора ветеринарної медицини України, керівники\nцентральних органів виконавчої влади з питань аграрної політики,\nвнутрішніх справ, економіки, охорони здоров'я, транспорту,\nнадзвичайних ситуацій та у справах захисту населення від наслідків\nЧорнобильської катастрофи, фінансів, зв'язку та інформатизації,\nлісового господарства, охорони державного кордону, митної служби,\nзакордонних справ, служби безпеки, державної податкової\nадміністрації, а також Української академії аграрних наук та\nпосадові особи інших органів, громадських організацій та наукових\nустанов, визначені Кабінетом Міністрів України.\n4. Спеціалісти ветеринарної медицини, які входять до складу\nДержавної надзвичайної протиепізоотичної комісії при Кабінеті\nМіністрів України, уповноважені виконувати функції державних\nінспекторів ветеринарної медицини на весь період її дії.\n5. Члени Державної надзвичайної протиепізоотичної комісії при\nКабінеті Міністрів України забезпечуються необхідними засобами для\nлокалізації спалаху хвороби тварин та його ліквідації, включаючи\nзасоби ветеринарної медицини, ветеринарні препарати, засоби\nзв'язку та позачергове право користування каналами зв'язку,\nвикористання спеціалізованих транспортних засобів ветеринарної\nмедицини та інших транспортних засобів, придбання проїзних\nдокументів на всі види транспорту та розміщення в готелі під час\nвиконання своїх посадових обов'язків. Витрати на засоби, необхідні\nдля протидії спалаху хвороби тварин, відшкодовуються за рахунок\nкоштів, що виділяються на проведення ветеринарно-санітарних та\nпротиепізоотичних заходів.\n6. Місцеві державні надзвичайні протиепізоотичні комісії\nутворюються Радою міністрів Автономної Республіки Крим, обласними\nдержавними адміністраціями, державними адміністраціями міст Києва\nта Севастополя, міськими радами, районними державними\nадміністраціями. У разі підозри або підтвердження спалаху особливо\nнебезпечних хвороб, занесених до списку МЕБ, місцеві державні\nпротиепізоотичні комісії зобов'язані виконувати розпорядження\nДержавної надзвичайної протиепізоотичної комісії при Кабінеті\nМіністрів України та регулярно звітувати їй про свою діяльність.\n7. Положення про Державну надзвичайну протиепізоотичну\nкомісію при Кабінеті Міністрів України та типові положення про\nдержавні надзвичайні протиепізоотичні комісії при Раді міністрів\nАвтономної Республіки Крим, обласних, Київській та\nСевастопольській міських, районних державних адміністраціях та\nміських радах затверджуються Кабінетом Міністрів України.\n8. Рішення Державної надзвичайної протиепізоотичної комісії\nпри Кабінеті Міністрів України та місцевих державних надзвичайних\nпротиепізоотичних комісій є обов'язковими для виконання\nцентральними органами виконавчої влади, органами місцевого\nсамоврядування та власниками товарів."
    },
    {
      "provision_ref": "art42",
      "section": "42",
      "title": "Стаття 42. Підозра спалаху хвороби, що підлягає повідомленню",
      "content": "1. Власники (утримувачі) тварин, оператори потужностей\n(об'єктів), ліцензовані лікарі ветеринарної медицини, державні\nлікарі ветеринарної медицини та уповноважені лікарі ветеринарної\nмедицини зобов'язані негайно повідомити відповідного головного\nдержавного інспектора ветеринарної медицини про виникнення підозри\nабо виявлення хвороби, що підлягає повідомленню, або хвороби\nтварин, яка раніше не реєструвалася на території України.\n2. Державний інспектор ветеринарної медицини, який отримав\nповідомлення про виникнення підозри або виявлення хвороби, що\nпідлягає повідомленню, негайно повідомляє головного державного\nінспектора ветеринарної медицини відповідної території. Якщо\nотримане повідомлення стосується особливо небезпечних хвороб,\nзанесених до списку МЕБ, головний державний інспектор ветеринарної\nмедицини відповідної території негайно повідомляє Головного\nдержавного інспектора ветеринарної медицини України, який, у свою\nчергу, повідомляє голову Державної надзвичайної протиепізоотичної\nкомісії при Кабінеті Міністрів України.\nСтаття 43. Підтвердження спалаху особливо небезпечних хвороб,\nзанесених до списку МЕБ\n1. Якщо є підозра спалаху особливо небезпечних хвороб,\nзанесених до списку МЕБ, державний інспектор ветеринарної\nмедицини, який здійснює нагляд за тваринами, що захворіли або щодо\nяких є підозра на захворювання, здійснює відбір патологічного\nматеріалу згідно з процедурами, визначеними у відповідних\nправилах, і направляє його до уповноваженої лабораторії для\nпроведення необхідних діагностичних досліджень.\n2. У разі підтвердження особливо небезпечної хвороби,\nзанесеної до списку МЕБ, Державна надзвичайна протиепізоотична\nкомісія при Кабінеті Міністрів України або відповідні місцеві\nдержавні надзвичайні протиепізоотичні комісії, місцеві державні\nадміністрації та органи місцевого самоврядування визначають\nкордони інфікованої та буферної зон, а за необхідності - і зони\nспостереження.\n3. Державна надзвичайна протиепізоотична комісія при Кабінеті\nМіністрів України або відповідні місцеві державні надзвичайні\nпротиепізоотичні комісії приймають рішення про вжиття одного або\nдекількох заходів, визначених відповідним планом дій за\nнадзвичайних обставин або зводом правил, а у разі їх відсутності\nприймають рішення про вжиття одного або декількох заходів,\nзазначених у статті 44 цього Закону, відповідно до характеру\nособливо небезпечних хвороб, занесених до списку МЕБ, та рівня\nризику в інфікованій і буферній зонах та зоні спостереження.\n4. У разі спалаху особливо небезпечної хвороби, занесеної до\nсписку МЕБ, Державна надзвичайна протиепізоотична комісія при\nКабінеті Міністрів України та місцеві державні надзвичайні\nпротиепізоотичні комісії розміщують у засобах масової інформації\nповідомлення, які повинні містити відомості про кордони\nінфікованої і буферної зон, зони спостереження та за\nнеобхідності - про застосовані в кожній із цих зон\nветеринарно-санітарні заходи.\n5. Голова Державної надзвичайної протиепізоотичної комісії\nпри Кабінеті Міністрів України повідомляє Головному державному\nсанітарному лікарю України про заходи, яких необхідно вжити з\nметою обмеження пересування людей та проведення дезінфекції, якщо\nє така необхідність.\n6. Після запровадження карантину тварин особливо небезпечних\nхвороб, занесених до списку МЕБ, Головний державний інспектор\nветеринарної медицини України надсилає повідомлення згідно з\nузгодженими процедурами про деталі спалаху особливо небезпечної\nхвороби, занесеної до списку МЕБ, вірогідне джерело інфекції,\nзаходи, що вживаються для контролю спалаху, а також заплановані\nветеринарно-санітарні заходи до відповідних міжнародних\nорганізацій та ветеринарних адміністрацій сусідніх країн і до\nзаінтересованих торгових партнерів, на які може мати вплив спалах\nособливо небезпечної хвороби, занесеної до списку МЕБ.\n7. Перелік особливо небезпечних (карантинних) хвороб\nзатверджується Кабінетом Міністрів України.\nСтаття 44. Ветеринарно-санітарні заходи, які застосовуються\nпід час карантину тварин\n1. Державна надзвичайна протиепізоотична комісія при Кабінеті\nМіністрів України, відповідні місцеві державні надзвичайні\nпротиепізоотичні комісії, місцеві державні адміністрації та органи\nмісцевого самоврядування відповідно до характеру хвороби, що\nпідлягає повідомленню, про спалах якої було оголошено, та рівня\nризику в інфікованій, буферній зонах, а якщо необхідно - у зоні\nспостереження може прийняти рішення про вжиття заходів, що\nвважаються доцільними для локалізації, контролю та ліквідації\nхвороби, що підлягає повідомленню:\n1) проведення термометрії, відокремлення здорових тварин від\nхворих та здійснення діагностичних досліджень;\n2) ізоляція хворих тварин та закриття потужностей (об'єктів),\nде виявлено присутність хвороби, що підлягає повідомленню;\n3) заборона або обмеження переміщення тварин;\n4) заборона переміщення за межі інфікованих потужностей\n(об'єктів) будь-яких товарів, засобів догляду за тваринами,\nсупутніх об'єктів та гною;\n5) застосування заходів стемпінг-ауту професійним та гуманним\nшляхом;\n6) вилучення і безпечне знищення туш тварин, які загинули або\nбули вбиті, та інших товарів або гною у разі неможливості їх\nзнешкодження звичайними методами очистки та дезінфекції;\n7) здійснення спеціальних ветеринарно-санітарних заходів в\nінфікованій, буферній зонах та зоні спостереження;\n8) заборона організації ярмарків, ринків, виставок,\nаукціонів, публічних або інших заходів із залученням тварин, а\nтакож функціонування майданчиків для торгівлі тваринами;\n9) зміна режиму роботи потужностей (об'єктів), що\nвикористовуються для розведення племінних тварин, вирощування,\nтренування, змагання, утримання, виставок (огляду), конкурсу,\nпродажу, забою або вилову тварин, для виробництва та обігу\nпродуктів тваринного походження;\n10) заборона або обмеження здійснення злучки тварин, а також\nзбирання, обробки, зберігання та використання сперми для штучного\nзапліднення тварин, запліднених яйцеклітин та ембріонів, що\nпоходять з інфікованої, буферної зон або зони спостереження;\n11) вакцинація, клінічні обстеження та лікування тварин;\n12) обмеження переміщення осіб, які були в контакті з\nінфікованими тваринами та тваринами, щодо яких є підозра, що вони\nінфіковані, або з іншими товарами чи гноєм від інфікованих тварин;\n13) закриття та блокування підходів до інфікованих зон,\nвстановлення на цих підходах знаків, що попереджають про\nприсутність особливо небезпечної хвороби, занесеної до списку МЕБ,\nта організація відповідного контролю;\n14) дезінфекція, дератизація, дезінсекція тваринницьких\nприміщень, загонів для худоби, дворів, пасовиськ, місць водопою та\nінших місць, де утримуються інфіковані тварини або тварини, щодо\nяких є підозра, що вони інфіковані, а також супутніх об'єктів, які\nперебували в контакті з такими тваринами;\n15) надійна ізоляція котів і собак, власники яких відомі, та\nзнищення бродячих котів і собак гуманними методами;\n16) спостереження за тваринами, включаючи відбір зразків\nкрові або патологічного матеріалу для проведення досліджень, та\nдоступ до записів, що велися тваринницькими господарствами в\nінфікованій, буферній зонах, зоні спостереження та на інших\nпотужностях (об'єктах), за якими ведеться спостереження, за межами\nцих зон;\n17) залучення працівників органів внутрішніх справ та у\nвстановленому порядку військовослужбовців, якщо це є необхідним та\nдоцільним, для надання допомоги відповідним державним надзвичайним\nпротиепізоотичним комісіям у запровадженні та здійсненні заходів\nщодо локалізації та ліквідації особливо небезпечної хвороби,\nзанесеної до списку МЕБ.\n2. На період дії запровадженого карантину тварин\nзастосовуються всі або окремі заходи, зазначені в частині першій\nцієї статті.\n3. При в'їзді в інфіковану та буферну зони виставляються\nохорона, карантинні ветеринарно-міліцейські пости та знаки, які\nвказують на обов'язковий об'їзд карантинної зони, а за рішенням\nмісцевої державної надзвичайної протиепізоотичної комісії - і при\nв'їзді в зону спостереження.\n4. Відповідний головний державний інспектор ветеринарної\nмедицини своїм розпорядженням може встановити карантинні обмеження\nта застосувати всі або окремі заходи, зазначені у частині першій\nцієї статті, але не довше ніж на 72 години.\n5. Вивезення і переміщення тварин та інших товарів з\nкарантинної зони здійснюється лише за рішенням відповідного\nголовного державного інспектора ветеринарної медицини.\n6. Юридичні та фізичні особи, діяльність яких пов'язана з\nвиробництвом, переробкою та обігом товарів або інших продуктів і\nматеріалів, що можуть бути носіями збудників хвороб тварин, для\nяких запроваджено карантин, зобов'язані надавати в користування\nспеціалістам ветеринарної медицини, задіяним у виконанні\nкарантинних заходів, на період карантину тварин службові\nприміщення, необхідне обладнання, засоби зв'язку."
    },
    {
      "provision_ref": "art45",
      "section": "45",
      "title": "Стаття 45. Особливі розпорядження під час карантину",
      "content": "1. В умовах карантину тварин голова Державної надзвичайної\nпротиепізоотичної комісії при Кабінеті Міністрів України або\nголови відповідних місцевих державних надзвичайних\nпротиепізоотичних комісій можуть прийняти рішення про негайне\nвиконання спеціальних професійних та інших завдань відповідно до\nветеринарно-санітарних заходів усіма або окремими ліцензованими\nлікарями ветеринарної медицини, державними лікарями ветеринарної\nмедицини, уповноваженими лікарями ветеринарної медицини та іншими\nспеціалістами ветеринарної медицини.\n2. У разі запровадження карантину тварин через спалах\nособливо небезпечної хвороби, занесеної до списку МЕБ, Кабінет\nМіністрів України за пропозицією Державної надзвичайної\nпротиепізоотичної комісії при Кабінеті Міністрів України може\nвидавати відповідні акти щодо:\n1) мобілізації техніки, обладнання, ветеринарних препаратів,\nзасобів ветеринарної медицини, транспортних засобів, а також\nтимчасового використання потужностей (об'єктів) для здійснення\nнеобхідних ветеринарно-санітарних заходів, які включають, зокрема,\nбезпечне знищення трупів (туш) тварин та супутніх об'єктів,\nвилучених з метою боротьби з хворобою;\n2) надання особливих завдань відповідним особам, крім\nзазначених у частині першій цієї статті, а також іншим державним\nорганам щодо вжиття необхідних ветеринарно-санітарних заходів.\n3. У разі виникнення на території України епізоотії особливо\nнебезпечних хвороб тварин, що загрожує перерости в панзоотію чи\nспричиняє значні економічні втрати, Кабінет Міністрів України за\nпропозицією центрального органу виконавчої влади з питань аграрної\nполітики, узгодженою з центральними органами виконавчої влади з\nпитань фінансів та економіки, приймає рішення щодо виділення\nнеобхідних коштів з резервного фонду державного бюджету на\nорганізацію і проведення заходів, спрямованих на її локалізацію та\nліквідацію."
    },
    {
      "provision_ref": "art46",
      "section": "46",
      "title": "Стаття 46. Ліквідація спалаху особливо небезпечної хвороби",
      "content": "1. Спалах особливо небезпечної хвороби, занесеної до списку\nМЕБ, вважається ліквідованим:\n1) якщо виконано умови, визначені у відповідному зводі\nправил, а в разі його відсутності - умови, визначені відповідними\nміжнародними стандартами, інструкціями та рекомендаціями;\n2) у разі відсутності міжнародних стандартів, інструкцій та\nрекомендацій - після одужання або загибелі останньої хворої\nтварини і закінчення найтривалішого інкубаційного періоду особливо\nнебезпечної хвороби.\n2. Державна надзвичайна протиепізоотична комісія при Кабінеті\nМіністрів України та місцеві державні надзвичайні протиепізоотичні\nкомісії сповіщають через офіційні друковані видання про закінчення\nдії карантину тварин, запровадженого через спалах особливо\nнебезпечної хвороби, занесеної до списку МЕБ.\n3. Головний державний інспектор ветеринарної медицини України\nповинен негайно повідомити відповідні міжнародні організації та\nветеринарні адміністрації сусідніх країн, торгових партнерів, на\nдіяльність яких вплинув спалах особливо небезпечної хвороби,\nзанесеної до списку МЕБ, про його ліквідацію.\nСтаття 47. Завдання органів внутрішніх справ під час спалаху\nхвороби тварин\n1. Під час спалаху хвороби тварин за заявою державного\nінспектора ветеринарної медицини або уповноваженого лікаря\nветеринарної медицини органи внутрішніх справ зобов'язані надавати\nїм допомогу у виконанні заходів щодо обмеження та запровадження\nзаборони на обіг тварин, інших товарів і переміщення людей в межах\nінфікованої зони та у здійсненні інших карантинних заходів,\nвизначених цим Законом.\n2. Для виконання завдань, зазначених у частині першій цієї\nстатті, ветеринарна міліція встановлює карантинні\nветеринарно-міліцейські пости згідно з рішеннями відповідної\nмісцевої державної надзвичайної протиепізоотичної комісії.\nОблаштування карантинних ветеринарно-міліцейських постів\nздійснюється за участю місцевих державних адміністрацій та органів\nмісцевого самоврядування. У разі необхідності до виконання цих\nзавдань можуть залучатися працівники структурних підрозділів\nцентрального органу виконавчої влади з питань надзвичайних\nситуацій та у справах захисту населення від наслідків\nЧорнобильської катастрофи.\n3. Протягом дії карантину тварин, запровадженого через спалах\nособливо небезпечної хвороби, занесеної до списку МЕБ, центральний\nорган виконавчої влади з питань внутрішніх справ за рішенням\nКабінету Міністрів України надає допомогу щодо локалізації,\nконтролю та ліквідації такої хвороби.\nСтаття 48. Карантин тварин (карантинні обмеження) у разі\nспалаху хвороби, не віднесеної до особливо\nнебезпечних\n1. При підозрі на виявлення хвороби, що підлягає\nповідомленню, але не є особливо небезпечною і потребує\nзапровадження карантину (карантинних обмежень), відповідний\nголовний державний інспектор ветеринарної медицини видає\nрозпорядження про запровадження карантину тварин:\n1) негайно після підтвердження спалаху карантинної хвороби;\n2) якщо через 24 години після отримання інформації про\nпідозру спалаху карантинної хвороби її не було усунуто.\n2. Розпорядження відповідного головного державного інспектора\nветеринарної медицини про запровадження карантину (карантинних\nобмежень) тварин повинно визначати межі інфікованої та буферної\nзон, а за необхідності - і зони спостереження,\nветеринарно-санітарні заходи, що застосовуватимуться в цих зонах\nпротягом дії карантину (карантинних обмежень) тварин, та\nочікуваний термін їх дії.\n3. Головний державний інспектор ветеринарної медицини вищого\nрівня та місцевий орган виконавчої влади та/або орган місцевого\nсамоврядування відповідної територіальної одиниці та вищого рівня\nмають бути негайно поінформовані про рішення щодо запровадження\nкарантину (карантинних обмежень) тварин. У разі підозри спалаху\nзоонозів негайно повідомляється відповідний головний державний\nсанітарний лікар.\n4. Відповідний головний державний інспектор ветеринарної\nмедицини своїм розпорядженням про запровадження карантину\n(карантинних обмежень) тварин може встановити заборону на\nпереміщення тварин, транспортних засобів, осіб та інших об'єктів,\nякі можуть бути факторами передачі патогенного агента, до, з, а\nтакож у межах інфікованої та буферної зон, а в разі необхідності -\nі в зоні спостереження.\n5. Виконання карантинних заходів, передбачених розпорядженням\nвідповідного головного державного інспектора ветеринарної медицини\nпро запровадження карантину (карантинних обмежень) тварин, є\nобов'язковим для всіх осіб, які перебувають у карантинній зоні.\n6. Місцеві органи виконавчої влади та/або органи місцевого\nсамоврядування відповідної адміністративно-територіальної одиниці\nнесуть відповідальність за невиконання заходів карантину\n(карантинних обмежень) тварин. Державні органи та установи\nзобов'язані сприяти реалізації карантинних заходів.\n7. Розпорядження відповідного головного державного інспектора\nветеринарної медицини про запровадження карантину (карантинних\nобмежень) тварин діє до прийняття рішення про запровадження\nкарантину (карантинних обмежень) тварин місцевою державною\nнадзвичайною протиепізоотичною комісією, але не довше ніж\n72 години.\n8. Протягом перших 48 годин запровадження карантину\n(карантинних обмежень) тварин повинна розпочати свою діяльність\nмісцева державна надзвичайна протиепізоотична комісія при\nмісцевому органі виконавчої влади. Державна надзвичайна\nпротиепізоотична комісія при Кабінеті Міністрів України розпочинає\nсвою діяльність за поданням Головного державного інспектора\nветеринарної медицини України у разі, якщо характер карантинної\nхвороби передбачає ризик швидкого та широкого поширення\nкарантинної хвороби або якщо межі карантинної зони включають\nтериторію (або частини території) кількох областей чи виходять за\nмежі Автономної Республіки Крим.\n9. За поданням відповідного головного державного інспектора\nветеринарної медицини місцева державна надзвичайна\nпротиепізоотична комісія протягом 24 годин повинна прийняти\nрішення про запровадження карантину (карантинних обмежень) тварин.\n10. У рішенні відповідної місцевої державної\nпротиепізоотичної комісії про запровадження карантину (карантинних\nобмежень) тварин зазначаються:\n1) назва карантинної хвороби (хвороб), у зв'язку з якою\nзапроваджено карантин тварин;\n2) обставини, що спричинили виникнення або спалах карантинної\nхвороби, якщо вони відомі;\n3) межі карантинної зони, включаючи дані про інфіковану,\nбуферну зони та у разі необхідності, зону спостереження;\n4) спеціальні ветеринарно-санітарні заходи, що вживаються в\nінфікованій, буферній зонах, а у разі необхідності - і в зоні\nспостереження та спрямовані на локалізацію і ліквідацію\nкарантинної хвороби;\n5) обмеження на пересування, що застосовуються до тварин,\nтранспортних засобів та осіб;\n6) усі розпорядження про обов'язкове залучення спеціалістів\nветеринарної медицини для виконання карантинних заходів та\nобов'язків, які на них покладаються під час карантину тварин.\n11. Протягом перших 24 годин з моменту прийняття рішення про\nзапровадження карантину (карантинних обмежень) тварин місцева\nдержавна надзвичайна протиепізоотична комісія повинна вжити всіх\nнеобхідних заходів для інформування про це осіб, які перебувають\nна території карантинної зони, та місцевих органів виконавчої\nвлади і органів місцевого самоврядування суміжних\nадміністративно-територіальних одиниць. Повідомлення про\nзапровадження карантину (карантинних обмежень) тварин має бути\nопубліковане в офіційному друкованому виданні, що розповсюджується\nна всій території відповідної адміністративно-територіальної\nодиниці. Для забезпечення оперативного повідомлення осіб про\nзапровадження карантину (карантинних обмежень) тварин місцева\nдержавна надзвичайна протиепізоотична комісія може задіяти\nтелебачення та радіомовлення.\n12. Особи, винні в порушенні карантинних заходів, несуть\nвідповідальність згідно із законом.\nСтаття 49. Гарантії прав юридичних та фізичних осіб в умовах\nдії карантину (карантинних обмежень) тварин\n1. Майнова шкода (збитки), завдана особам внаслідок\nзапровадження карантину (карантинних обмежень) тварин або у\nзв'язку з проведенням процедур і робіт щодо ліквідації та\nпрофілактики карантинних хвороб, відшкодовується за рахунок коштів\nДержавного бюджету України в порядку і розмірах, встановлених\nКабінетом Міністрів України.\n2. Особи, яких було залучено для виконання робіт та надання\nпослуг у процесі здійснення карантинних заходів, та особи, майно\nяких використовувалося для запобігання поширенню або для\nліквідації хвороби тварин, у зв'язку з якою було запроваджено\nкарантин (карантинні обмеження), мають право на оплату виконаних\nробіт та наданих послуг у порядку і в розмірах, встановлених\nКабінетом Міністрів України. Шкода, завдана життю та здоров'ю\nфізичної особи, яку було залучено до виконання робіт чи надання\nпослуг, у процесі здійснення карантинних заходів та у зв'язку з\nвиконанням робіт (наданням послуг), підлягає компенсації в повному\nобсязі за рахунок коштів Державного бюджету України у порядку,\nвстановленому Кабінетом Міністрів України.\nСтаття 50. Потужності, які потребують експлуатаційного\nдозволу Департаменту\n1. Здійснення діяльності з виробництва та обігу без отримання\nексплуатаційного дозволу відповідного державного органу\nветеринарної медицини забороняється на таких потужностях\n(об'єктах):\n1) потужностях (об'єктах) з переробки неїстівних продуктів\nтваринного походження;\n2) центрах розведення племінних тварин,\nпідприємствах/об'єднаннях з племінної справи, селекційних,\nселекційно-технологічних та селекційно-гібридних центрах,\nіподромах, станціях оцінки племінних тварин;\n3) потужностях (об'єктах) з виробництва та обігу ветеринарних\nпрепаратів;\n4) потужностях (об'єктах) з виробництва, змішування та\nприготування кормових добавок, преміксів і кормів.\n2. Експлуатаційний дозвіл, дійсний протягом одного року,\nвидається після надання відповідному державному органу\nветеринарної медицини заяви на отримання такого дозволу, що\nсупроводжується необхідною інформацією, якщо проведене на місці\nінспектування підтверджує відповідність потужностей (об'єктів)\nветеринарно-санітарним заходам, технічним регламентам та\nположенням цього Закону.\n3. Надання експлуатаційного дозволу спрямоване на\nзабезпечення стабільної епізоотичної ситуації в Україні, належного\nрозведення тварин, виробництва і обігу безпечних неїстівних\nпродуктів тваринного походження, ветеринарних препаратів, кормових\nдобавок, преміксів та кормів. Порядок отримання, призупинення,\nскасування та поновлення, форма та умови отримання\nексплуатаційного дозволу встановлюються Кабінетом Міністрів\nУкраїни за поданням центрального органу виконавчої влади з питань\nаграрної політики та за погодженням із спеціально уповноваженим\nорганом з питань дозвільної системи у сфері господарської\nдіяльності. До переліку документів для отримання експлуатаційного\nдозволу також можуть включатися проектні вимоги і вимоги щодо\nбудівництва, наявності кваліфікованого персоналу, тривалості\nзастосування системи контролю безпечності та якості. Департамент\nвстановлює відповідні технічні регламенти та ветеринарно-санітарні\nзаходи для кожного типу потужностей (об'єктів), зазначених у\nчастині першій цієї статті, та процедури перевірки їх дотримання.\n4. Усі потужності (об'єкти), яким Департамент надає\nексплуатаційний дозвіл, підлягають державному\nветеринарно-санітарному контролю та нагляду.\n5. Видача експлуатаційного дозволу здійснюється Департаментом\nбезоплатно.\n6. Будь-яка особа, яка здійснює виробництво, змішування або\nприготування кормів і використовує м'ясо-кісткове борошно та інші\nпродукти від жуйних тварин, що можуть спричинити захворювання\nтварин на губчастоподібну енцефалопатію або іншу її форму, що\nпередається, повинна мати окрему потужність (об'єкт) та окремий\nексплуатаційний дозвіл на виробництво кормів із вмістом цих\nматеріалів з метою запобігання перехресному зараженню кормів,\nпризначених для жуйних тварин, і вищезазначених продуктів жуйних\nтварин та мінімізації ризику в разі ненавмисного включення цих\nпродуктів до складу кормів для жуйних тварин.\nСтаття 51. Ідентифікаційний контрольний номер потужностей, що\nотримали експлуатаційний дозвіл\n1. При видачі експлуатаційного дозволу потужностям (об'єктам)\nДепартамент присвоює їм контрольний номер для ідентифікації\n(далі - ідентифікаційний контрольний номер).\n2. Ідентифікаційний контрольний номер заноситься\nДепартаментом у відповідний реєстр потужностей (об'єктів).\nСтаття 52. Призупинення або скасування експлуатаційного\nдозволу\n1. Якщо під час державного ветеринарно-санітарного контролю\nта нагляду виявиться, що потужності (об'єкти), на які видано\nексплуатаційний дозвіл, порушують відповідні ветеринарно-санітарні\nзаходи або технічні регламенти, державний інспектор ветеринарної\nмедицини видає письмовий припис про усунення порушення. Якщо\nвагомість цього порушення створює безпосередню загрозу здоров'ю\nтварин, державний інспектор ветеринарної медицини видає припис про\nнегайне усунення цього порушення або заборону використання\nвідповідного обладнання та подає звіт разом з необхідними\nматеріалами і документами відповідному головному державному\nінспектору ветеринарної медицини або його заступнику.\n2. Відповідний головний державний інспектор ветеринарної\nмедицини або його заступник, який отримав звіт державного\nінспектора ветеринарної медицини про наявність порушень цього\nЗакону, може прийняти рішення про призупинення експлуатаційного\nдозволу на потужність (об'єкт).\n3. Призупинення експлуатаційного дозволу застосовується на\nстрок не більше трьох місяців. Якщо протягом строку, встановленого\nу приписі головного державного інспектора ветеринарної медицини\nпро усунення порушення, або періоду призупинення експлуатаційного\nдозволу зазначені порушення не усунуто, Департамент скасовує\nексплуатаційний дозвіл та виключає потужності (об'єкти) з реєстру.\nСтаття 53. Реєстрація потужностей (об'єктів), що\nвикористовують неїстівні продукти\nтваринного походження\n1. Оператори потужностей, за винятком зазначених у статті 50\nцього Закону, на яких використовуються неїстівні продукти\nтваринного походження (для цілей сільськогосподарського\nвиробництва, промисловості, фармакології, хірургії тощо), що\nможуть переносити або передавати хвороби тварин, повинні\nзареєструвати такі потужності (об'єкти) у Департаменті.\n2. Департамент веде реєстр потужностей (об'єктів), які\nвикористовують неїстівні продукти тваринного походження.\n3. Головний державний інспектор ветеринарної медицини України\nвизначає потужності (об'єкти), що використовують неїстівні\nпродукти тваринного походження для цілей сільськогосподарського\nвиробництва, промисловості, фармакології, хірургії тощо, які\nпідпадають під дію частини першої цієї статті, та процедуру\nреєстрації таких потужностей Департаментом.\nСтаття 54. Затвердження експортних потужностей (об'єктів) для\nнеїстівних продуктів тваринного походження\n1. Юридичні особи, які отримали від Департаменту\nексплуатаційний дозвіл та бажають експортувати неїстівні продукти\nтваринного походження до країн, які встановлюють спеціальні вимоги\nдля потужностей (об'єктів), на яких виробляються, переробляються\nабо зберігаються такі продукти, чи інші подібні вимоги, можуть\nзвернутися до Департаменту для проведення офіційної перевірки\nдотримання таких спеціальних вимог.\n2. Департамент приймає рішення про затвердження експортних\nпотужностей (далі - затверджені експортні потужності (об'єкти)\nпісля офіційної перевірки державними органами ветеринарної\nмедицини дотримання потужностями (об'єктами) вимог, встановлених\nзаконодавством країни призначення.\n3. Будь-яка продукція, що виробляється на затверджених\nекспортних потужностях (об'єктах) і призначається для експорту,\nповинна маркуватися відповідно до вимог країни призначення. Якщо\nце можливо, маркування повинно містити ідентифікаційний\nконтрольний номер, передбачений статтею 51 цього Закону.\n4. Департамент веде реєстр затверджених експортних\nпотужностей, який публікує у друкованому та електронному вигляді.\n5. Порядок проведення офіційної перевірки дотримання всіх\nвимог, встановлених країною призначення, до якої мають намір\nздійснювати експорт неїстівних продуктів тваринного походження\nоператори затверджених експортних потужностей (об'єктів),\nпроцедура затвердження експортних потужностей (об'єктів),\nреєстрації та виключення з відповідного реєстру, а також порядок\nвизначення розміру плати за проведення перевірки встановлюються\nДепартаментом.\nСтаття 55. Виключення з реєстру затверджених експортних\nпотужностей (об'єктів)\n1. Якщо в ході здійснення державного ветеринарно-санітарного\nконтролю та нагляду державний інспектор ветеринарної медицини\nвиявить, що затверджені експортні потужності (об'єкти) не\nвідповідають вимогам країни призначення, він повинен зібрати\nнеобхідні докази порушення зазначених вимог. Відповідний головний\nдержавний інспектор ветеринарної медицини або його заступник\nознайомлюється з доказами та приймає рішення щодо виключення таких\nпотужностей (об'єктів) з реєстру затверджених експортних\nпотужностей (об'єктів).\n2. Особа, яка є оператором затверджених експортних\nпотужностей (об'єктів), може оскаржити рішення про виключення\n(тимчасове виключення) з реєстру затверджених експортних\nпотужностей (об'єктів) до Департаменту згідно з порядком,\nвизначеним у статті 36 цього Закону.\n3. У разі прийняття рішення про виключення (тимчасове\nвиключення) затверджених експортних потужностей (об'єктів) з\nвідповідного реєстру Департамент повинен негайно повідомити про це\nкомпетентний орган країни призначення.\n4. Компетентний орган будь-якої країни призначення, для якого\nДепартамент проводив офіційні перевірки щодо дотримання\nоператорами потужностей (об'єктів) установлених вимог, повинен\nмати безперешкодний доступ до затверджених експортних потужностей\n(об'єктів) з метою інспектування. Компетентний орган країни\nпризначення зобов'язаний повідомити Департамент про таке\nінспектування щонайменше за 48 годин до його проведення.\n5. Якщо в результаті інспектування затверджених експортних\nпотужностей (об'єктів) для перевірки дотримання встановлених вимог\nкомпетентний орган країни призначення дійде висновку, що такі\nвимоги не виконуються, Департамент призупиняє або скасовує своє\nрішення про затвердження потужності (об'єкта) для експорту\nнеїстівних продуктів тваринного походження до відповідної країни\nзгідно з інструкціями компетентного органу країни призначення.\nРішення про призупинення або скасування затвердження експортних\nпотужностей (об'єктів) направляється оператору потужності разом із\nзвітом компетентного органу країни призначення, в якому\nзазначаються порушення встановлених вимог.\nСтаття 56. Виробництво та обіг неїстівних продуктів\nтваринного походження\n1. Державні інспектори ветеринарної медицини здійснюють\nдержавний ветеринарно-санітарний контроль та нагляд за\nвиробництвом, переробкою та обігом неїстівних продуктів тваринного\nпоходження, у тому числі забезпечують проведення розширеного\nветеринарно-санітарного контролю на підставі професійної оцінки\nдержавного інспектора ветеринарної медицини або в межах програми\nвибіркового ветеринарно-санітарного контролю.\n2. Забороняється продавати неїстівні продукти тваринного\nпоходження, корми тваринного походження насипом, засоби\nветеринарної медицини та засоби догляду за тваринами - у не\nпристосованих для цього місцях.\n3. Ветеринарно-санітарний стан неїстівних продуктів\nтваринного походження та кормів тваринного походження\nзасвідчується відповідним ветеринарним документом."
    },
    {
      "provision_ref": "art57",
      "section": "57",
      "title": "Стаття 57. Обіг шкіряної сировини",
      "content": "1. Обіг шкіряної сировини, отриманої з великої рогатої\nхудоби, овець та кіз, проводиться лише після попереднього\nдослідження на сибірку. Правила здійснення такої перевірки,\nправила зберігання не дослідженої на сибірку шкіряної сировини,\nпроцедури обробки шкіряної сировини, що виявилася зараженою\nсибіркою, правила маркування шкіряної сировини, вільної від\nсибірки, встановлюються нормативно-правовими актами Департаменту,\nприйнятими відповідно до цього Закону.\n2. Оператори, які здійснюють обіг шкіряної сировини, повинні\nвести записи щодо походження закупленої шкіряної сировини та\nзберігати зазначені записи протягом трьох років. Департамент\nвстановлює вимоги щодо ведення таких записів.\n3. Необроблені відходи шкіряної сировини, що не пройшли\nхімічної обробки, необхідно знищити з дотриманням правил безпеки у\nпорядку, визначеному відповідним зводом правил.\nСтаття 58. Вимоги до ведення записів на потужностях\n(об'єктах) з переробки неїстівних продуктів\nтваринного походження\n1. Оператори потужностей (об'єктів) з переробки неїстівних\nпродуктів тваринного походження повинні вести та зберігати\nвідповідні записи, які дають можливість відстежувати закуплену\nними сировину та продаж виробленої ними продукції протягом\nостанніх трьох років.\n2. Записи, зазначені у частині першій цієї статті, мають\nнадаватися державному інспектору ветеринарної медицини за його\nзапитом.\nСтаття 59. Обов'язки осіб, які здійснюють діяльність з\nвиробництва та обігу неїстівних продуктів\nтваринного походження\n1. Оператори потужностей (об'єктів) з виробництва або обігу\nнеїстівних продуктів тваринного походження, ветеринарних\nпрепаратів, кормових добавок, преміксів, кормів та репродуктивного\nматеріалу зобов'язані виконувати вимоги ветеринарно-санітарних\nзаходів, гігієнічні та інші спеціальні вимоги стосовно приміщень,\nтехніки й обладнання, встановлені відповідними технічними\nрегламентами, зводами правил та положеннями цього Закону.\n2. Оператори потужностей (об'єктів), які використовуються для\nвиробництва або обігу неїстівних продуктів тваринного походження,\nветеринарних препаратів, кормових добавок, преміксів, кормів та\nрепродуктивного матеріалу, зобов'язані:\n1) забезпечувати безперешкодний доступ державних інспекторів\nветеринарної медицини на такі потужності (об'єкти) протягом\nробочого часу з метою здійснення державного\nветеринарно-санітарного контролю та нагляду;\n2) на вимогу державних інспекторів ветеринарної медицини\nбезоплатно надавати зразки об'єктів державного\nветеринарно-санітарного контролю та нагляду, а також зразки інших\nматеріалів і речовин на таких потужностях (об'єктах);\n3) на вимогу державного інспектора ветеринарної медицини\nнадавати всі документи, необхідні для здійснення державного\nветеринарно-санітарного контролю та нагляду;\n4) зберігати записи про придбання та використання неїстівних\nпродуктів тваринного походження, ветеринарних препаратів, кормових\nдобавок, преміксів, кормів та репродуктивного матеріалу із\nзазначенням серійних номерів партій.\n3. Оператори потужностей (об'єктів) з виробництва або обігу\nнеїстівних продуктів тваринного походження, ветеринарних\nпрепаратів, кормових добавок, преміксів, кормів та репродуктивного\nматеріалу зобов'язані забезпечити, щоб їх продукти не містили та\nне переносили патогенних агентів хвороб тварин."
    },
    {
      "provision_ref": "art60",
      "section": "60",
      "title": "Стаття 60. Наукове забезпечення ветеринарної медицини",
      "content": "1. Наукове забезпечення ветеринарної медицини здійснюють\nнаукові установи Національної академії наук України, Української\nакадемії аграрних наук, Міністерства аграрної політики України,\nінші наукові установи та факультети ветеринарної медицини вищих\nнавчальних закладів.\n2. Координацію роботи, пов'язаної з науковим забезпеченням\nветеринарної медицини, здійснюють спільно відділення ветеринарної\nмедицини Української академії аграрних наук і науково-методична\nрада Департаменту.\n3. Державним замовником науково-дослідних робіт у галузі\nветеринарної медицини є Департамент.\n4. Для вирішення актуальних проблем ветеринарної медицини,\nреалізації інноваційних проектів на замовлення Департаменту\nстворюються науково-впроваджувальні центри ветеринарної медицини,\nінші структури, не заборонені законодавством, діяльність яких\nвизначається спільно Департаментом та Українською академією\nаграрних наук.\n5. Наукове забезпечення згідно з частиною першою цієї статті,\nвключаючи відповідні наукові дослідження у галузі ветеринарної\nмедицини за визначенням Департаменту, та практична реалізація\nнаукових розробок здійснюються за рахунок Державного бюджету\nУкраїни та інших джерел, не заборонених законом.\nСтаття 61. Державна фармакологічна комісія ветеринарної\nмедицини\n1. Державна фармакологічна комісія ветеринарної медицини діє\nпри Департаменті.\n2. Державна фармакологічна комісія ветеринарної медицини є\nекспертно-дорадчим органом з питань регламентації безпечного та\nефективного застосування ветеринарних препаратів, кормових\nдобавок, преміксів та готових кормів, а також їх реєстрації.\n3. Державна фармакологічна комісія ветеринарної медицини\nрекомендує, а Головний державний інспектор ветеринарної медицини\nУкраїни - голова Департаменту затверджує:\n1) державну реєстрацію ветеринарних препаратів, кормових\nдобавок, преміксів та готових кормів;\n2) максимально допустимі рівні залишкових кількостей\nветеринарних препаратів та забруднюючих речовин у кормових\nдобавках та кормах;\n3) щорічну програму проведення вибіркового\nветеринарно-санітарного контролю кормів для тварин;\n4) щорічний план моніторингу наявності залишкових кількостей\nветеринарних препаратів та забруднюючих речовин у тваринах,\nпродуктах тваринного походження і кормах;\n5) перелік ветеринарних препаратів, що відпускаються за\nрецептом, та правила видачі рецептів;\n6) вимоги до проведення клінічних та доклінічних випробувань\nветеринарних препаратів.\n4. Державна фармакологічна комісія ветеринарної медицини діє\nна підставі положення, що затверджується Кабінетом Міністрів\nУкраїни."
    },
    {
      "provision_ref": "art62",
      "section": "62",
      "title": "Стаття 62. Державні та уповноважені лабораторії",
      "content": "1. Лабораторну діагностику хвороб тварин та оцінку\nветеринарно-санітарного стану продуктів тваринного походження,\nнеїстівних продуктів тваринного походження, кормових добавок,\nпреміксів, кормів, ґрунту, води для тварин, а також періодичного\nконтролю за показниками якості та безпечності здійснюють Державний\nнауково-дослідний інститут з лабораторної діагностики та\nветеринарно-санітарної експертизи і його філіали в Автономній\nРеспубліці Крим, областях, а також регіональні, міжобласні,\nміські, районні, міжрайонні державні лабораторії ветеринарної\nмедицини та інші лабораторії, уповноважені на проведення\nнеобхідних досліджень відповідно до порядку, встановленого\nДепартаментом. Дослідження проводяться згідно з рекомендаціями,\nінструкціями та стандартами відповідних міжнародних або\nвітчизняних організацій.\n2. Директор, заступники директора, завідувачі відділів\nІнституту з лабораторної діагностики та його філіалів в Автономній\nРеспубліці Крим, областях, регіональних, міських державних\nлабораторій ветеринарної медицини є державними інспекторами\nветеринарної медицини.\n3. Лабораторії інших установ ветеринарної медицини,\nнауково-дослідних інститутів, вищих навчальних закладів та інших\nюридичних осіб також можуть здійснювати лабораторні дослідження\nвідповідно до повноважень, наданих Департаментом.\n4. Для роботи із збудниками особливо небезпечних хвороб,\nзанесених до списку МЕБ, лабораторії повинні отримати спеціальний\nдозвіл Департаменту.\n5. Після проведення відповідного лабораторного дослідження\nвидається експертний висновок (звіт лабораторії, протокол тощо), в\nякому зазначаються результати лабораторних досліджень, їх оцінка\nта рекомендації, обов'язкові для виконання.\n6. Інститут з лабораторної діагностики відповідає за\nпроведення лабораторної діагностики та/або ідентифікації хвороб\nтварин, ветеринарно-санітарної експертизи продукції тваринного\nпоходження та кормів в Україні, забезпечує методичну підтримку\nдержавних та уповноважених лабораторій ветеринарної медицини і\nздійснює контроль за проведенням ними лабораторних досліджень. На\nбазі Інституту з лабораторної діагностики утворюються\nреференц-центри за напрямами досліджень.\n7. Інститут з лабораторної діагностики та інші державні\nлабораторії ветеринарної медицини можуть здійснювати методичне\nзабезпечення відомчих лабораторій потужностей (об'єктів),\nпідконтрольних державній службі ветеринарної медицини.\n8. У разі виникнення спорів щодо висновків лабораторної\nдіагностики та ветеринарно-санітарної експертизи Інститут з\nлабораторної діагностики проводить арбітражне дослідження.\nРезультати арбітражних досліджень є остаточними. Порядок\nпроведення арбітражних досліджень встановлюється Департаментом.\n9. Лабораторії на ринках (агропродовольчих ринках) є\nструктурними підрозділами відповідних державних установ\nветеринарної медицини, що діють на підставі положень, затверджених\nДепартаментом.\n10. Інститут з лабораторної діагностики та державні\nлабораторії ветеринарної медицини можуть бути юридичними особами,\nякі діють на підставі положень, затверджених Департаментом.\n11. Усі лабораторії, зазначені в цій статті, підлягають\nакредитації Національним агентством з акредитації України або\nорганом з акредитації іноземної держави згідно з відповідним\nнаціональним або міжнародним законодавством.\n12. Втручання в роботу спеціалістів державних лабораторій\nветеринарної медицини під час здійснення ними лабораторної\nдіагностики та ветеринарно-санітарної експертизи забороняється.\n13. Ветеринарні документи видаються за умови обов'язкового\nдослідження у державних установах ветеринарної медицини продуктів\nтваринного походження, неїстівних продуктів тваринного походження,\nкормових добавок, преміксів та кормів."
    },
    {
      "provision_ref": "art63",
      "section": "63",
      "title": "Стаття 63. Державна реєстрація ветеринарних препаратів",
      "content": "1. Ветеринарні препарати до початку їх обігу та використання\nв Україні проходять державну реєстрацію. Максимальний термін дії\nреєстрації становить п'ять років.\n2. Забороняється реєструвати (перереєстровувати) ветеринарні\nпрепарати, які можуть спричинити шкоду ветеринарно-санітарному та\nепізоотичному стану або здоров'ю людей чи тварин.\n3. Для здійснення державної реєстрації ветеринарних\nпрепаратів особа (далі - заявник) подає заяву разом з відповідними\nсупровідними документами, перелік яких визначає Департамент, до\nодного з уповноважених Департаментом державних науково-дослідних\nконтрольних інститутів. Заявник несе відповідальність за\nнедостовірну інформацію, надану у реєстраційному досьє, відповідно\nдо закону. Положення про державну реєстрацію ветеринарних\nпрепаратів установлює Кабінет Міністрів України.\n4. Національне агентство ветеринарних препаратів та кормових\nдобавок та/або Національне агентство ветеринарних імунобіологічних\nпрепаратів здійснюють оцінку (експертизу) поданих документів,\nорганізовують проведення необхідних досліджень, вживають інших\nзаходів для перевірки інформації та відомостей, зазначених у\nдокументах, а також готують експертні висновки на розгляд\nДержавної фармакологічної комісії ветеринарної медицини у термін,\nщо не перевищує 210 днів від дати отримання заяви, повного\nкомплекту документів та проведення відповідної оплати.\n5. Державна фармакологічна комісія ветеринарної медицини\nрозглядає експертні висновки та надає рекомендації Департаменту\nщодо державної реєстрації відповідних ветеринарних препаратів.\n6. Департамент на підставі поданої заявником заяви, рішення\nДержавної фармакологічної комісії ветеринарної медицини та оцінки\n(експертизи) Національного агентства ветеринарних препаратів та\nкормових добавок та/або Національного агентства ветеринарних\nімунобіологічних препаратів приймає рішення про державну\nреєстрацію ветеринарного препарату або про відмову в реєстрації.\n7. У державній реєстрації ветеринарного препарату може бути\nвідмовлено, якщо внаслідок перевірки поданих відомостей та\nдокументів було виявлено, що:\n1) заявник належним чином не підтвердив якості, безпечності\nта ефективності ветеринарного препарату або не надав повного\nкомплекту документів;\n2) безпечність та благополуччя тварин та/або споживачів\nналежним чином не підтверджені під час випробування ветеринарних\nпрепаратів;\n3) період виведення, рекомендований заявником, не є достатнім\nдля забезпечення безпечності продуктів тваринного походження,\nпризначених для споживання людиною, отриманих від тварин, які\nлікувалися цим препаратом, або є недостатньо обґрунтованим;\n4) застосування ветеринарного препарату, поданого на\nреєстрацію, заборонено чинним законодавством.\n8. Про рішення щодо відмови в державній реєстрації\nветеринарного препарату заявнику повідомляється з вичерпним\nпоясненням причин відмови. У встановленому законом порядку заявник\nможе оскаржити це рішення до суду.\n9. Про рішення щодо державної реєстрації ветеринарного\nпрепарату заявнику повідомляється разом з наданням реєстраційного\nпосвідчення. Термін видачі реєстраційного посвідчення\nДепартаментом не повинен перевищувати 30 днів. У реєстраційному\nпосвідченні зазначаються назва ветеринарного препарату, інформація\nпро виробника та особу, яка має право власності на препарат,\nреєстраційний номер, строк дії реєстрації. До реєстраційного\nпосвідчення обов'язково додаються коротка характеристика\nпрепарату, листівка-вкладка (інструкція про застосування) та\nмаркування українською мовою.\n10. Після прийняття рішення про державну реєстрацію\nветеринарний препарат для його обігу та використання в Україні\nзаноситься до реєстру ветеринарних препаратів, який веде\nДепартамент. Запис у реєстрі містить назву ветеринарного\nпрепарату, інформацію про виробника та особу, яка має право\nвласності на препарат, реєстраційний номер, строк дії\nреєстраційного посвідчення та іншу інформацію, яка вимагається\nвідповідно до законодавства.\n11. При реєстрації вітчизняного ветеринарного\nімунобіологічного засобу заявник повинен депонувати штами\n(культури) мікроорганізмів, які використовуються при виробництві\nта контролі такого імунобіологічного засобу, в Національному\nцентрі штамів мікроорганізмів. Національний центр штамів\nмікроорганізмів, положення про який затверджується Кабінетом\nМіністрів України, відповідає за зберігання та підтримання штамів\nмікроорганізмів, що пройшли депонування.\n12. Особа, якій видано реєстраційне посвідчення на\nветеринарний препарат, зобов'язана забезпечувати збір та обробку\nінформації про всі випадки негативних реакцій на цей ветеринарний\nпрепарат. Така інформація подається до Департаменту або до\nвизначених ним установ у формі та порядку, встановлених\nДепартаментом.\n13. Пакет реєстраційних документів подається на повторну\nдержавну реєстрацію за три місяці до завершення дії реєстраційного\nпосвідчення.\nСтаття 64. Спрощена державна реєстрація ветеринарних\nпрепаратів\n1. Для окремих ветеринарних препаратів може запроваджуватися\nдержавна реєстрація за спрощеною процедурою.\n2. Спрощена державна реєстрація застосовується щодо\nпрепаратів, які є значним чином схожими, містять рівну кількість\nоднаково діючих субстанцій в одній і тій самій формі, результати\nвідповідних досліджень яких підтверджують їх ідентичність щодо\nбіодоступності та біоеквівалентності, а також те, що їх\nтерапевтичний вплив є по суті однаковим з терапевтичним впливом\nпатентованих препаратів (препаратів-брендів), зареєстрованих в\nУкраїні та в інших країнах, а також щодо препаратів, визначених\nДепартаментом як такі, що мають однакові критерії для реєстрації.\n3. Якщо ветеринарний препарат, щодо якого заявником подано\nзаяву на спрощену реєстрацію, використовуватиметься для інших\nлікувальних цілей, в інших кількостях та іншими методами, ніж\nаналогічний препарат, вже присутній на ринку України, до заяви\nдодаються власні результати фармаколого-токсикологічних та/або\nклінічних досліджень.\n4. Оцінка (експертиза) можливості реєстрації ветеринарних\nпрепаратів за спрощеною процедурою видається Національним\nагентством ветеринарних препаратів та кормових добавок або\nНаціональним агентством ветеринарних імунобіологічних препаратів\nпротягом 90 днів після отримання повного комплекту реєстраційних\nдокументів та проведення відповідної оплати.\n5. Департамент визначає порядок та перелік документів, які\nподаються для отримання рішення про процедуру спрощеної\nреєстрації.\nСтаття 65. Призупинення або скасування реєстрації\nветеринарних препаратів\n1. Реєстрація ветеринарного препарату призупиняється, якщо:\n1) ветеринарний препарат не відповідає вимогам, зазначеним у\nреєстраційному досьє;\n2) реєстрацію проведено на підставі неповних або неправдивих\nданих;\n3) особа, яка отримала реєстраційне посвідчення, не\nдотримується вимог, встановлених законодавством.\n2. Державна реєстрація ветеринарного препарату скасовується,\nякщо виявиться, що він є неефективним в умовах, визначених для\nйого застосування, або небезпечним для здоров'я людей чи тварин у\nразі його присутності в продуктах тваринного походження у\nкількості, що перевищує максимальний рівень залишків.\n3. Якщо ветеринарний препарат виявиться небезпечним,\nдодатково до положення скасування реєстрації Департамент видає\nрозпорядження про заборону обігу цього препарату та вилучення його\nз обігу.\n4. Департамент визначає порядок призупинення, поновлення та\nскасування державної реєстрації ветеринарного препарату.\n5. Власники реєстраційного посвідчення на ветеринарний\nпрепарат у разі скасування його державної реєстрації можуть\nоскаржити це рішення відповідно до закону."
    },
    {
      "provision_ref": "art66",
      "section": "66",
      "title": "Стаття 66. Виробництво ветеринарних препаратів",
      "content": "1. Діяльність, пов'язана з виробництвом ветеринарних\nпрепаратів, підлягає ліцензуванню відповідно до закону.\n2. Серійне виробництво проводиться виключно лише тих\nветеринарних препаратів, що зареєстровані в Україні у порядку,\nвстановленому цим Законом.\n3. Під час виробництва ветеринарних препаратів особи повинні\nдотримуватися вимог належної практики виробництва та інших вимог,\nвизначених Департаментом.\n4. Виробництво ветеринарних препаратів, у тому числі\nфасування та інша діяльність, пов'язана з випуском препаратів,\nповинно забезпечувати всі стадії технологічного процесу.\n5. Субстанції, пакувальний матеріал та інші ресурси для\nвиробництва ветеринарних препаратів дозволяються Департаментом для\nвикористання на підставі результатів експертизи, проведеної\nуповноваженими державними установами ветеринарної медицини з метою\nперевірки їх якості та безпечності.\n6. Виробник зобов'язаний здійснювати контроль якості кожної\nпартії (серії) ветеринарних препаратів відповідно до встановлених\nвимог та видавати сертифікат якості виробленої продукції.\n7. Будь-яка партія (серія) ветеринарних препаратів, що за\nрезультатами контролю у процесі виробництва не відповідає\nвстановленим вимогам щодо якості, підлягає переробці, утилізації\nта/або знищенню. Переробка, утилізація та/або знищення\nветеринарних препаратів здійснюються власником або уповноваженим\nпредставником власника згідно з процедурою, встановленою у\nвідповідному нормативно-правовому акті, прийнятому відповідно до\nцього Закону."
    },
    {
      "provision_ref": "art67",
      "section": "67",
      "title": "Стаття 67. Обіг ветеринарних препаратів",
      "content": "1. Введення в обіг ветеринарного препарату виробником та/або\nпродавцем (постачальником) вважається гарантією безпечності\nпрепарату згідно з його призначеним застосуванням і виконання\nвстановлених вимог щодо чистоти (якості) такого препарату та/або\nйого відповідності іншим обов'язковим вимогам, встановленим\nвідповідними технічними регламентами та/або умовами реєстрації.\n2. Забороняється обіг ветеринарних препаратів, не\nзареєстрованих в Україні. У виняткових випадках при лікуванні\nнепродуктивних тварин лікар ветеринарної медицини може\nзастосовувати лікарські засоби у разі відсутності зареєстрованих\nаналогічних ветеринарних препаратів.\n3. Ветеринарні препарати, які перебувають в обігу, мають\nсупроводжуватися повними, чіткими та зрозумілими інструкціями для\nспоживачів з маркуванням українською мовою. Ветеринарні препарати\nповинні також мати реєстраційний номер, нанесений фарбою, що не\nстирається, або іншим чином позначений на упаковці.\n4. Заборонено продавати ветеринарні препарати, які не\nвідповідають вимогам нормативних документів та у яких закінчився\nстрок використання. Продовження терміну придатності ветеринарних\nпрепаратів забороняється.\n5. Ветеринарні препарати та субстанції, що перебувають в\nобігу, підлягають вибірковому контролю на відповідність якості та\nтехнічним регламентам. До ветеринарних препаратів та субстанцій,\nякі не відповідають вимогам цього Закону, застосовуються положення\nстатті 73 цього Закону.\n6. Забороняється використовувати ветеринарні препарати у\nспосіб або для цілей, що не відповідають їх призначенню.\n7. Застосування ветеринарних препаратів, що пригнічують\nфункцію залоз внутрішньої секреції, зокрема мають тиреостатичну,\nестрогенну, андрогенну, гестагенну дію, а також антибіотиків та\nгормонів проводиться для лікувальних та інших цілей з урахуванням\nтого, що максимальні рівні залишків таких препаратів у сировині\nтваринного походження не можуть перевищувати встановлених\nмаксимальних рівнів.\n8. Ветеринарні імунобіологічні препарати відпускаються лише\nзакладам ветеринарної медицини або ліцензованим лікарям\nветеринарної медицини."
    },
    {
      "provision_ref": "art68",
      "section": "68",
      "title": "Стаття 68. Оптова торгівля ветеринарними препаратами",
      "content": "1. Усі суб'єкти господарювання, які здійснюють торгівлю\nветеринарними препаратами на рівні оптових партій (далі - оптові\nпідприємства), повинні отримати від Департаменту або\nуповноваженого ним органу ліцензію на провадження господарської\nдіяльності у сфері оптової торгівлі ветеринарними препаратами.\n2. Підприємства, що здійснюють оптову торгівлю ветеринарними\nпрепаратами, можуть реалізовувати ці препарати тільки іншим\nпідприємствам з оптового продажу, закладам ветеринарної медицини\nта ветеринарним аптекам.\n3. Особи, які здійснюють оптову торгівлю ветеринарними\nпрепаратами, повинні вести записи стосовно придбання, імпорту,\nекспорту та реалізації таких засобів.\n4. Матеріали, зазначені в частині третій цієї статті, повинні\nперіодично подаватися до Департаменту або установ, уповноважених\nДепартаментом, а також негайно надаватися державному інспектору\nветеринарної медицини за його запитом у формі та порядку,\nвстановлених Департаментом."
    },
    {
      "provision_ref": "art69",
      "section": "69",
      "title": "Стаття 69. Роздрібна торгівля ветеринарними препаратами",
      "content": "1. Роздрібна торгівля ветеринарними препаратами здійснюється\nлише закладами ветеринарної медицини та ветеринарними аптеками.\n2. Заклади ветеринарної медицини та ветеринарні аптеки\nповинні вести записи стосовно придбання і реалізації окремих\nветеринарних препаратів та подавати відповідні звіти у формі та\nпорядку, встановлених Департаментом.\n3. Якщо за результатами державного ветеринарно-санітарного\nконтролю та нагляду за діяльністю закладів ветеринарної медицини і\nветеринарних аптек буде виявлено порушення вимог та умов щодо\nроздрібної торгівлі чи зберігання ветеринарних препаратів, засобів\nветеринарної медицини або порушення, пов'язані з веденням\nвідповідних записів, або якщо записи, зазначені в частині другій\nцієї статті, не були подані до Департаменту, відповідний головний\nдержавний інспектор ветеринарної медицини видає розпорядження про\nпризупинення або заборону реалізації таких препаратів до усунення\nнедоліків.\n4. Ліцензовані лікарі ветеринарної медицини або лікарі\nветеринарної медицини, які працюють у державних установах\nветеринарної медицини та закладах ветеринарної медицини, виписують\nрецепти на ветеринарні лікарські засоби (препарати) тільки\nвласникам або утримувачам тварин (протягом курсу лікування тварин\nабо для профілактики недугів та хвороб тварин).\n5. Ліцензований лікар ветеринарної медицини або лікар\nветеринарної медицини, який працює в державній установі\nветеринарної медицини, що виписує рецепт на ветеринарний препарат,\nзобов'язаний надати власникам або утримувачам тварин рецепт і його\nкопію, яка повинна зберігатися власниками (утримувачами) тварин\nразом із записами, ведення яких передбачено у статті 71 цього\nЗакону.\n6. Заклади ветеринарної медицини та ветеринарні аптеки\nповинні продавати ветеринарні препарати, реалізація і застосування\nяких потребує рецепта, лише за наявності такого рецепта та\nзберігати копії рецепта на кожний проданий ветеринарний препарат\nпротягом трьох років з дня продажу.\n7. Рецепт, зазначений у частині п'ятій цієї статті, крім\nназви ветеринарного препарату, містить інструкції щодо його\nзастосування, дату виписки рецепта, ім'я, адресу, телефон, номер\nліцензії та підпис ліцензованого лікаря ветеринарної медицини, а\nтакож ім'я та адресу власника (утримувача) тварин, для яких\nвиписується ветеринарний препарат.\nСтаття 70. Ветеринарні препарати, реалізація та використання\nяких потребує рецепта\n1. Заклади ветеринарної медицини мають право здійснювати\nроздрібну торгівлю ветеринарними препаратами та лікувальними\nкормами за умови, що вони є необхідними для проведення курсу\nлікування тварини, яка належить їх клієнту.\n2. При роздрібній торгівлі забороняється продаж без рецепта\nліцензованого лікаря ветеринарної медицини або лікаря ветеринарної\nмедицини, який працює в державній установі ветеринарної медицини,\nтаких ветеринарних препаратів:\n1) ветеринарних лікарських засобів, використання та обіг яких\nобмежуються відповідно до міжнародних договорів, згода на\nобов'язковість яких надана Верховною Радою України;\n2) ветеринарних лікарських засобів, застосування яких\nпотребує вжиття спеціальних застережних заходів або які мають\nзастосовуватися тільки під контролем державного або ліцензованого\nлікаря ветеринарної медицини для уникнення небажаного ризику, що\nможе загрожувати тваринам, особам, які вводять препарат тварині,\nспоживачам продуктів тваринного походження, отриманих від тварин,\nщо лікувалися відповідним ветеринарним лікарським засобом, або\nнавколишньому середовищу;\n3) ветеринарних лікарських засобів, призначених для\nлікування, яке вимагає попереднього діагнозу, або застосування\nяких може спричинити процеси, що перешкоджатимуть подальшим\nдіагностичним або терапевтичним заходам;\n4) ветеринарних імунобіологічних засобів.\n3. Департамент установлює перелік ветеринарних препаратів,\nзазначених у частині другій цієї статті, та правила видачі\nрецептів.\n4. Виробництво, обіг і застосування у закладах ветеринарної\nмедицини, ветеринарних аптеках тощо наркотичних засобів,\nпсихотропних речовин та їх прекурсорів регулюються спеціальним\nзаконодавством у цій сфері.\nСтаття 71. Ведення записів використання ветеринарних\nпрепаратів та лікувальних кормів власниками\n(утримувачами) продуктивних тварин\n1. Власники (утримувачі) продуктивних тварин зобов'язані\nвести записи закупівлі та використання ветеринарних лікарських\nзасобів, ветеринарних імунобіологічних засобів і лікувальних\nкормів стосовно кожної тварини протягом її життя та надавати ці\nзаписи державному інспектору ветеринарної медицини або\nуповноваженому лікарю ветеринарної медицини за їх запитом. У разі\nпередачі продуктивної тварини її попередній власник (утримувач)\nповинен передати новому власнику (утримувачу) такі записи на цю\nтварину.\nЗазначені записи повинні містити дату придбання, назву\nветеринарного лікарського чи імунобіологічного засобу або\nлікувального корму, кількість (обсяг) закупленої продукції, назву\nта місцезнаходження закладу ветеринарної медицини або ветеринарної\nаптеки, де був придбаний ветеринарний лікарський чи ветеринарний\nімунобіологічний засіб або лікувальний корм, та інформацію про\nтварин, яких ними лікують.\n2. Записи, передбачені частиною першою цієї статті, можуть\nвестися у формі копій рецептів ветеринарних лікарських засобів чи\nветеринарних імунобіологічних засобів та рахунків за такі засоби\nабо лікувальні корми від ветеринарної аптеки або закладу\nветеринарної медицини разом із зазначенням тварини чи тварин, яких\nними лікували."
    },
    {
      "provision_ref": "art72",
      "section": "72",
      "title": "Стаття 72. Імпорт ветеринарних препаратів для особливих цілей",
      "content": "1. Ветеринарні препарати, які не зареєстровані та мають\nдозвіл на ввезення, дозволяється ввозити на територію України з\nметою:\n1) державної реєстрації в Україні;\n2) експонування на виставках, ярмарках та конференціях;\n3) наукових досліджень.\n2. У разі якщо ветеринарні препарати імпортуються для цілей,\nвизначених у частині першій цієї статті, вони ввозяться тільки в\nкількостях, що є необхідними для досягнення зазначених цілей, а їх\nобіг в Україні забороняється.\n3. У разі катастрофи, стихійного лиха або спалаху хвороби\nтварин, які можуть призвести до зараження великої кількості\nтварин, Департамент може відповідно до встановленого порядку\nвидати разовий дозвіл на імпорт конкретного ветеринарного\nпрепарату, не зареєстрованого для обігу та використання в Україні,\nза умови наявності документів, які підтверджують обіг і\nзастосування цього препарату в країні, з якої він імпортується."
    },
    {
      "provision_ref": "art73",
      "section": "73",
      "title": "Стаття 73. Утилізація та знищення ветеринарних препаратів",
      "content": "1. Ветеринарні препарати, які у процесі здійснення державного\nконтролю і нагляду були визнані такими, що не відповідають вимогам\nцього Закону, а також термін придатності яких закінчився, повинні\nбути вилучені з обігу, утилізовані та знищені.\n2. Утилізація та знищення ветеринарних препаратів\nздійснюються відповідно до правил, встановлених Департаментом, з\nдотриманням вимог законодавства."
    },
    {
      "provision_ref": "art74",
      "section": "74",
      "title": "Стаття 74. Обіг засобів догляду за тваринами",
      "content": "Засоби догляду за тваринами можуть перебувати в обігу та\nвикористовуватися в Україні за умови, що вони:\n1) не завдають шкоди здоров'ю тварин;\n2) не можуть завдати шкоди здоров'ю людей у разі використання\nза інструкцією, виданою виробником таких засобів;\n3) не погіршують ветеринарно-санітарний та епізоотичний стан\nв Україні."
    },
    {
      "provision_ref": "art75",
      "section": "75",
      "title": "Стаття 75. Регулювання обігу засобів ветеринарної медицини",
      "content": "Нові засоби ветеринарної медицини, на які немає державних\nстандартів або технічних регламентів і стандарту ISO/IEC, до їх\nвведення в обіг в Україні повинні подаватися до Департаменту для\nпроведення обов'язкової експертизи їх здатності досягати ефекту,\nдля створення якого такі засоби призначаються.\nСтаття 76. Реєстрація кормових добавок, преміксів та готових\nкормів\n1. Обіг та використання в Україні кормових добавок, преміксів\nта готових кормів дозволяється тільки після їх державної\nреєстрації.\n2. Забороняється реєстрація (перереєстрація) кормових\nдобавок, преміксів та готових кормів, які:\n1) завдають шкоди ветеринарно-санітарному та епізоотичному\nстану в Україні;\n2) несприятливо впливають на здоров'я людей, тварин та\nдовкілля;\n3) представлені в такий спосіб, що може вводити в оману\nкористувачів/споживачів;\n4) завдають шкоди споживачеві шляхом погіршення характерних\nособливостей продуктів тваринного походження або справляють на\nспоживача помилкове враження щодо характерних особливостей\nпродуктів тваринного походження.\n3. Для здійснення державної реєстрації кормових добавок,\nпреміксів та готових кормів особа (далі - заявник) подає заяву\nразом з відповідними супровідними документами, перелік яких\nвизначає Департамент, до уповноваженого ним Державного\nнауково-дослідного контрольного інституту. Заявник відповідає за\nдостовірність наданої інформації у реєстраційному досьє відповідно\nдо законодавства. Заявник, який подає заяву на реєстрацію кормових\nдобавок, преміксів та готових кормів, вказує у супровідних\nдокументах до неї всю інформацію, яку він бажає залишити\nконфіденційною. Положення про державну реєстрацію кормових\nдобавок, преміксів та готових кормів установлює Кабінет Міністрів\nУкраїни.\n4. Національне агентство ветеринарних препаратів та кормових\nдобавок здійснює оцінку (експертизу) поданих документів,\nорганізовує необхідні дослідження і вживає інших заходів для\nперевірки інформації та відомостей, зазначених у документах, а\nтакож готує експертні висновки на розгляд Державної\nфармакологічної комісії ветеринарної медицини в термін, що не\nперевищує 90 днів з дня отримання заяви, повного комплекту\nдокументів та відповідної оплати.\n5. Державна фармакологічна комісія ветеринарної медицини\nрозглядає експертні висновки та надає рекомендації Департаменту\nщодо державної реєстрації відповідних кормових добавок, преміксів\nі готових кормів.\n6. Департамент приймає рішення про державну реєстрацію\nкормових добавок, преміксів та готових кормів або відмову в їх\nреєстрації. У державній реєстрації може бути відмовлено, якщо\nвнаслідок перевірки відомостей та документів, поданих заявником,\nвиявлено некомплектність досьє або належним чином не підтверджені\nякість та безпечність кормових добавок, преміксів і готових кормів\nчи є інші характерні показники, зазначені в частині другій цієї\nстатті.\n7. Після прийняття рішення про реєстрацію кормових добавок,\nпреміксів та готових кормів вони заносяться до реєстру кормових\nдобавок, преміксів та готових кормів, який веде Департамент.\n8. У разі прийняття рішення про відмову в реєстрації це\nрішення, а також вичерпне пояснення його причин повідомляються\nзаявнику. Заявник у встановленому законом порядку може оскаржити\nйого до суду.\n9. Реєстрація кормових добавок, преміксів та готових кормів\nпідтверджується шляхом видачі реєстраційного посвідчення, термін\nдії якого не може перевищувати п'ять років. Департамент видає\nреєстраційне посвідчення протягом 30 днів. У реєстраційному\nпосвідченні зазначаються назва кормових добавок, преміксів і\nготових кормів, інформація про виробника та особу, яка має право\nвласності на них, реєстраційний номер та строк дії реєстрації.\n10. Додатки до реєстраційного посвідчення містять інформацію\nпро:\n1) мету застосування кормових добавок, преміксів та готових\nкормів і, в разі необхідності, показники якості;\n2) усі особливі умови або обмеження щодо зберігання та\nзастосування кормових добавок, преміксів і готових кормів, вимоги\nмоніторингу для виробників стосовно негативного впливу під час їх\nобігу та використання і категорії видів тварин, для яких\nвикористовуються кормові добавки, премікси, готові або лікувальні\nкорми;\n3) усі особливі вимоги на доповнення до зазначених у частині\nдесятій цієї статті, щодо маркування кормових добавок, преміксів і\nготових кормів, необхідного для виконання вимог та обмежень,\nвстановлених у пункті третьому цієї частини;\n4) максимально допустимі рівні залишкових кількостей\nветеринарних лікувальних або імунологічних засобів, які є\nкомпонентами кормових добавок або метаболітів ветеринарних\nлікувальних чи імунологічних засобів у продуктах тваринного\nпоходження для сільськогосподарського або промислового\nвикористання, коли встановлення таких рівнів передбачено чинним\nзаконодавством, але немає міжнародних стандартів, інструкцій та\nрекомендацій щодо максимально допустимих рівнів.\nДодатки до реєстраційного посвідчення можуть містити також\nіншу інформацію, зазначену у відповідному нормативно-правовому\nакті, виданому згідно з цим Законом.\n11. Кормові добавки, премікси і готові корми, які перебувають\nв обігу в Україні, повинні відповідати вимогам щодо маркування та\nмістити таку інформацію, чітко викладену українською мовою у\nформі, що привертає увагу і не стирається:\n1) конкретну назву, отриману при реєстрації;\n2) ім'я або назву та адресу чи зареєстроване місце здійснення\nдіяльності власника реєстраційного посвідчення;\n3) якісний та кількісний склад компонентів;\n4) інструкцію для застосування та всі рекомендації стосовно\nбезпечності, у разі необхідності - особливі вимоги, включаючи види\nта категорії тварин, для яких призначаються кормові добавки,\nпремікси та готові корми;\n5) номер реєстраційного посвідчення, виданого Департаментом;\n6) номер партії (серії), дату виробництва та дату закінчення\nтерміну придатності.\n12. Кормові добавки, премікси і готові корми, які не\nзареєстровані в Україні та мають дозвіл на ввезення, дозволяється\nввозити на територію України з метою:\n1) державної реєстрації в Україні;\n2) презентації на ярмарках, виставках та конференціях;\n3) наукових та інших цілей.\n13. Департамент установлює порядок реєстрації кормових\nдобавок, преміксів та готових кормів. Реєстрація проводиться,\nпоновлюється і змінюється згідно з порядком, установленим\nДепартаментом.\nСтаття 77. Виробництво та обіг кормових добавок, преміксів та\nготових кормів\n1. Забороняється виробництво кормових добавок, преміксів та\nготових кормів, не зареєстрованих для обігу в Україні, за\nвідсутності експлуатаційного дозволу та/або ліцензії на\nвиробництво. Під час виробництва кормових добавок, преміксів і\nготових кормів особи повинні дотримуватися вимог належної практики\nвиробництва та інших вимог, визначених Департаментом.\n2. Особи, які здійснюють виробництво кормових добавок,\nпреміксів та готових кормів, зобов'язані вести детальні записи\nстосовно постачальників, дати отримання складових чи інгредієнтів\nматеріалів для такого виробництва, включаючи корми тваринного і\nрослинного походження, що використовуються у виробництві, а також\nвести записи стосовно всіх кормових добавок, преміксів та готових\nкормів, проданих протягом трьох років відповідно до форми та\nінструкцій, встановлених Департаментом.\n3. Введення в обіг кормових добавок, преміксів та готових\nкормів виробником та/або продавцем (постачальником) вважається\nдекларацією їх безпечності та дотримання інших обов'язкових вимог,\nвстановлених відповідними технічними регламентами та умовами\nреєстрації.\n4. Кормові добавки, премікси та готові корми, що перебувають\nв обігу, підлягають періодичному вибірковому контролю на предмет\nдотримання умов реєстрації та відповідних технічних регламентів.\nДепартамент уповноважує відповідні державні установи ветеринарної\nмедицини на проведення такого контролю.\n5. Забороняється обіг кормових добавок, преміксів та готових\nкормів, які не відповідають умовам їх реєстрації та/або\nвідповідним технічним регламентам.\n6. Крім вимоги, зазначеної у частині п'ятій цієї статті,\nзабороняється обіг кормів, включаючи премікси та кормові добавки,\nякі є непридатними. Кормові добавки, премікси та готові корми\nвважаються непридатними, якщо:\n1) фактичний вміст компонентів не відповідає маркуванню;\n2) вміщують патогенні мікроорганізми у кількостях, які можуть\nзавдати шкоди здоров'ю тварин;\n3) вміщують забруднюючі речовини у кількостях, які\nперевищують максимально допустимі рівні;\n4) вміщують заборонені до використання ветеринарні препарати\nта субстанції;\n5) строк придатності закінчився.\n7. Максимально допустимі рівні забруднюючих речовин та\nдопустимі кількості патогенних мікроорганізмів у кормах\nвизначаються відповідно до законодавства.\n8. Забороняється годувати жуйних тварин кормами, що містять\nтваринний білок жуйних тварин.\nСтаття 78. Програма моніторингу кормів, кормових добавок та\nпреміксів\n1. Усі корми, кормові добавки та премікси, що перебувають в\nобігу в Україні, підлягають контролю відповідно до державної\nпрограми моніторингу та спостереження, що розроблена і діє на\nзасадах оцінки ризику та здійснюється державною службою\nветеринарної медицини з метою моніторингу придатності та\nдотримання відповідних технічних регламентів.\n2. Результати досліджень зразків кормів, кормових добавок та\nпреміксів протягом десяти робочих днів від дати повідомлення про\nрезультати лабораторних досліджень можуть бути оскаржені власником\nзазначених кормів, кормових добавок та преміксів, з яких були\nвзяті зразки, шляхом вимоги проведення арбітражного дослідження.\n3. Періодичність відбору зразків, потужності (об'єкти), на\nяких відбираються зразки, методи відбору зразків та проведення\nлабораторних досліджень у державних лабораторіях ветеринарної\nмедицини, заходи, які вживаються у разі, якщо корми, кормові\nдобавки або премікси визнано непридатними чи такими, що не\nвідповідають технічним регламентам, визначаються відповідно до\nнормативно-правових актів, виданих Департаментом на виконання\nцього Закону.\nСтаття 79. Реєстрація осіб, які здійснюють обіг кормів\nтваринного походження\n1. Особи, які здійснюють обіг кормів тваринного походження,\nпідлягають реєстрації в Департаменті.\n2. Особи, зазначені в частині першій цієї статті, зобов'язані\nвести записи про придбання і продаж кормів тваринного походження\nпротягом останніх трьох років з метою відстеження обігу цих кормів\nта надавати цю інформацію державному інспектору ветеринарної\nмедицини на його запит.\n3. Особи, які здійснюють обіг кормів, що містять білок жуйних\nтварин, повинні мати окремі потужності (об'єкти) для їх\nпрезентації та зберігання, а також окремі транспортні засоби для\nтранспортування таких кормів.\n4. Департамент видає необхідні нормативно-правові акти на\nвиконання положень цієї статті."
    },
    {
      "provision_ref": "art80",
      "section": "80",
      "title": "Стаття 80. Використання харчових відходів для годівлі тварин",
      "content": "1. З метою запобігання спалахам хвороб тварин, спричинених\nвикористанням кормів з інфікованих матеріалів тваринного\nпоходження, забороняється використовувати як корми для тварин\nвідходи харчових продуктів, які перевозилися транспортними\nзасобами, що брали участь у міжнародних перевезеннях в інфіковані\nзони або зони спостереження чи з них, без проведення відповідних\nветеринарно-санітарних заходів.\n2. Використання харчових відходів з потужностей (об'єктів),\nщо здійснюють продаж харчових продуктів або зайняті у сфері\nгромадського харчування, за винятком кормів, зазначених у частині\nпершій цієї статті, для годівлі тварин, призначених для забою,\nможливе тільки за умови попередньої термічної обробки цих\nвідходів.\n3. Особи, які використовують харчові відходи для годівлі\nтварин, призначених для забою, повинні протягом трьох років вести\nзаписи про походження харчових відходів та надавати таку\nінформацію державному інспектору ветеринарної медицини на його\nзапит.\n4. Харчові відходи повинні транспортуватись у контейнерах і\nтакими транспортними засобами, що виключають загрозу витоку або\nвиплескування, які після використання миються та дезінфікуються.\n5. Умови використання харчових відходів, включаючи порядок їх\nзбирання, теплову обробку, тип і засоби транспортування, а також\nпорядок очистки та дезінфекції транспортних засобів і контейнерів\nта ведення записів визначаються Департаментом та контролюються\nйого територіальними органами."
    },
    {
      "provision_ref": "art81",
      "section": "81",
      "title": "Стаття 81. Призначені прикордонні інспекційні пости",
      "content": "1. Ввезення на територію України, транзит і вивезення з\nтериторії України товарів здійснюються виключно через призначені\nприкордонні інспекційні пости, які мають карантинні станції та\nпризначені для ввезення та вивезення товарів (далі - призначені\nприкордонні інспекційні пости).\n2. Ветеринарно-санітарні, технічні та виробничі умови на\nпризначених прикордонних інспекційних постах повинні визначатися\nДепартаментом та бути прийнятними для таких цілей:\n1) проведення клінічного огляду тварин та відбору зразків від\nтаких тварин або інших товарів для діагностичних і лабораторних\nдосліджень;\n2) ізоляції тварин, що страждають на хвороби тварин чи\nнедуги, або тварин, щодо яких є підозра захворювання;\n3) проведення дезінфекції транспортних засобів, що\nвикористовуються для перевезення товарів.\n3. Усі товари, зазначені в частині першій цієї статті, що\nнадходять на прикордонний пост, який не є призначеним прикордонним\nінспекційним постом, мають бути направлені до найближчого\nпризначеного прикордонного інспекційного поста.\nСтаття 82. Товари та інші продукти, ввезення яких на\nтериторію України заборонено\n1. Ввезення громадянами України, іноземцями та особами без\nгромадянства, які проживають/перебувають на території України,\nнеїстівних продуктів тваринного походження для власного\nвикористання забороняється.\n2. Забороняється ввезення на територію України живих\nпатогенних мікроорганізмів (у тому числі бактерій, вірусів,\nгрибків, рикетсій, мікоплазми, інших патогенних мікробів) та\nпатологічного матеріалу, що містить збудників хвороб тварин, за\nвинятком ввезення на територію України з метою проведення наукових\nдосліджень чи для інших дозволених цілей.\n3. Ввезення на територію України мікроорганізмів та\nпатологічного матеріалу, що містить збудників хвороб тварин,\nдозволяється на підставі дозволу на ввезення на територію України,\nякий видається Департаментом згідно із статтею 83 цього Закону.\n4. Забороняється ввезення на територію України ветеринарних\nпрепаратів, кормових добавок, преміксів та готових кормів, не\nзареєстрованих згідно з цим Законом, за винятком випадків,\nпередбачених у статті 72 та частині дванадцятій статті 76 цього\nЗакону.\n5. Дія цієї статті не поширюється на ввезення (вивезення)\nмікроорганізмів, що є підконтрольним відповідним службам\nМіністерства охорони здоров'я України."
    },
    {
      "provision_ref": "art83",
      "section": "83",
      "title": "Стаття 83. Дозволи на ввезення на територію України товарів",
      "content": "1. Одержання дозволів необхідне з метою недопущення ввезення\nна територію України товарів, що містять збудників хвороб тварин.\n2. Дозволи на ввезення на територію України товарів видаються\nза умови:\n1) отримання результатів визначення ефективності іноземної\nветеринарної служби країни походження продуктивних тварин та\nрепродуктивного матеріалу;\n2) ввезення живих мікроорганізмів та патологічного матеріалу,\nщо містить збудників хвороб тварин;\n3) початку ввезення інших товарів.\n3. Разовий дозвіл на ввезення на територію України\nветеринарних препаратів може видаватися у випадках, передбачених\nстаттею 72 цього Закону.\n4. Дозволи видаються Департаментом безоплатно протягом\n30 днів з дати надходження документів на розгляд.\n5. Підставою для відмови у видачі та анулювання дозволу є:\n1) ймовірність занесення на територію України збудників\nхвороб тварин;\n2) ввезення на територію України товарів, заборонених на\nпідставі ветеринарно-санітарного статусу в країні походження чи\nреекспорту;\n3) ризик, пов'язаний із ввезенням на територію України або\nтранзитом товарів, є неприйнятним стосовно належного рівня захисту\nздоров'я тварин та пов'язаного з цим здоров'я людей.\n6. Порядок видачі дозволів на ввезення на територію України\nтоварів установлюється Кабінетом Міністрів України за погодженням\nіз спеціально уповноваженим органом з питань дозвільної системи у\nсфері господарської діяльності.\n7. Чинники, які необхідно враховувати при визначенні ризику,\nпов'язаного із ввезенням на територію України товарів:\n1) використання товарів за призначенням;\n2) географічні та інші характеристики України, країни\nпоходження та країн транзиту, які впливають на спроможність\nзбудників хвороби, що підлягає повідомленню, заноситися,\nукорінюватися та поширюватися;\n3) дія державних програм контролю хвороб тварин в Україні,\nкраїні походження та країнах транзиту;\n4) наявність у країні походження зон, вільних від хвороб, що\nпідлягають повідомленню, або зон із незначною присутністю хвороб,\nщо підлягають повідомленню, у разі якщо ризик передачі такої\nхвороби відсутній або є мінімальним;\n5) ефективність ветеринарної адміністрації країни походження,\nяка визначається відповідно до статті 29 цього Закону;\n6) ефективність заходів, які можуть застосовуватися в країні\nпоходження на вимогу Департаменту для зменшення ризику,\nпов'язаного з ввезенням на територію України, включаючи\nпрофілактичний карантин тварин перед завантаженням, зазначення\nпотужності (об'єкта) походження, відбір зразків та лабораторні\nдослідження для підтвердження відсутності хвороб, що підлягають\nповідомленню, в країні походження. У разі необхідності ветеринарна\nадміністрація країни-експортера надає належний доступ на\nпотужності (об'єкти) для проведення інспекції, тестів та інших\nвідповідних процедур щодо ветеринарно-санітарних заходів,\nпов'язаних із вивезенням живих тварин та продукції тваринного\nпоходження;\n7) наявність у країні походження державних систем\nідентифікації і реєстрації тварин;\n8) у разі ввезення на територію України тварин береться до\nуваги очікувана ефективність профілактичного карантину тварин для\nздійснення моніторингу здоров'я тварин.\n8. Дозвіл на ввезення на територію України повинен визначати\nветеринарно-санітарні заходи, що мають бути здійснені експортером\nдо завантаження, імпортером - після ввезення на територію України,\nа також будь-які декларації на доповнення до тих, які стосуються\nвідсутності клінічних ознак певних хвороб тварин, що підлягають\nповідомленню, які повинні засвідчуватися міжнародним ветеринарним\nсертифікатом. У разі ввезення на територію України живих\nмікроорганізмів та патологічного матеріалу, що містить збудників\nхвороб тварин, дозвіл на ввезення на територію України повинен\nвключати специфікацію ветеринарно-санітарних заходів, які\nзастосовуються імпортером для запобігання неконтрольованому\nпоширенню патогенного агента.\n9. Дозвіл на ввезення на територію України не вимагається для\nімпорту неїстівних продуктів тваринного походження, якщо їх було\nпіддано технічним процедурам, які виключають можливість передачі\nхвороб, що підлягають повідомленню.\n10. Рішення про відмову в наданні дозволу на ввезення на\nтериторію України має бути вмотивоване і надається заявнику без\nзатримки. Таке рішення може бути оскаржено в установленому законом\nпорядку.\n11. Департамент зобов'язаний повідомити шляхом розміщення на\nсвоєму веб-сайті перелік товарів відповідно до країн їх\nпоходження, з яких товари не можуть бути імпортовані згідно з\nветеринарно-санітарним станом країни, а також інформувати\nзаінтересовані державні органи про заборону ввезення на територію\nУкраїни товарів відповідно до ветеринарно-санітарного стану\nкраїни.\nСтаття 84. Повідомлення державних інспекторів ветеринарної\nмедицини про ввезення на територію України\nживих тварин\n1. Імпортер або особа, яка відповідає за відправлення вантажу\nз тваринами, що потребують профілактичного карантину тварин після\nввезення, зобов'язані інформувати відповідну регіональну службу\nветеринарної медицини не пізніше ніж за три робочих дні до\nприбуття такого вантажу з тваринами.\n2. Порядок та форма повідомлення регіональної служби\nвизначаються Департаментом.\nСтаття 85. Вимоги до вантажів товарів, що ввозяться на\nтериторію України або переміщуються транзитом\n1. Вантажі з товарами, що ввозяться на територію України,\nповинні:\n1) бути вільними від хвороб, що підлягають повідомленню,\nзгідно з вимогами МЕБ;\n2) супроводжуватися оригіналами міжнародних ветеринарних\nсертифікатів, підписаних державним інспектором ветеринарної\nмедицини країни походження, як це передбачається відповідними\nветеринарно-санітарними заходами;\n3) супроводжуватися дозволом на ввезення на територію\nУкраїни, якщо це вимагається ветеринарно-санітарними заходами;\n4) у разі ввезення на територію України живих тварин -\nпоходити з країн або зон, які є вільними від хвороб, що підлягають\nповідомленню, або у випадках, рекомендованих МЕБ, - із зон з\nнизьким рівнем присутності хвороби, що підлягає повідомленню, в\nмежах країни походження та не транспортуватися через територію,\nщодо якої існують обмеження, підтверджені відповідною міжнародною\nорганізацією або ветеринарною адміністрацією країни походження чи\nтранзиту;\n5) бути ідентифікованими відповідно до законодавства\nкраїни-імпортера.\n2. Транзит вантажів з живими тваринами здійснюється за умови\nдотримання вимог, передбачених у пункті 1 частини першої цієї\nстатті.\n3. Транзит через територію України вантажів з неїстівними\nпродуктами тваринного походження та репродуктивним матеріалом\nздійснюється згідно із встановленим загальним порядком транзиту\nінших товарів.\n4. Перелік товарів із зазначенням кодів за Українською\nкласифікацією товарів зовнішньоекономічної діяльності ( 2371а-14 ,\n2371б-14 , 2371в-14 , 2371г-14 ), щодо яких повинні застосовуватися\nветеринарно-санітарні заходи при ввезенні на митну територію\nУкраїни та вивезенні з цієї території, встановлюється Кабінетом\nМіністрів України."
    },
    {
      "provision_ref": "art86",
      "section": "86",
      "title": "Стаття 86. Ввезення на територію України екзотичних тварин",
      "content": "Для ввезення на територію України екзотичних тварин (які за\nзвичайних умов не зустрічаються в Україні) імпортер зобов'язаний,\nякщо цього вимагають відповідні міжнародні договори, надати\nдокументи від компетентного органу країни походження з питань\nзахисту природних ресурсів, що підтверджують, що цей орган\nдозволяє вивезення з її території таких тварин.\nСтаття 87. Стандартний прикордонний ветеринарно-санітарний\nконтроль\n1. Усі об'єкти ветеринарно-санітарного контролю і нагляду, що\nввозяться на територію України чи переміщуються територією\nУкраїни, підлягають стандартному прикордонному\nветеринарно-санітарному контролю у формі інспектування, яке\nпроводиться шляхом:\n1) перевірки дійсності дозволу на ввезення на територію\nУкраїни, який супроводжує вантаж;\n2) якщо згідно з ветеринарно-санітарними заходами вимагається\nміжнародний ветеринарний сертифікат, - перевірки того, що такий\nсертифікат, яким супроводжується вантаж, є повним та автентичним,\nа також того, що товари, зазначені в міжнародному ветеринарному\nсертифікаті, відповідають тим, що містяться у вантажі;\n3) виявлення у тварин ознак хвороб, що підлягають\nповідомленню.\n2. Ввезення вантажу в Україну або його транзит територією\nУкраїни здійснюється за таких умов:\n1) вантаж супроводжується дійсним дозволом на ввезення на\nтериторію України, якщо такий дозвіл вимагається згідно з\nветеринарно-санітарними заходами;\n2) міжнародний ветеринарний сертифікат є повним, автентичним\nта відповідає товарам, які містяться у вантажі, якщо міжнародний\nветеринарний сертифікат вимагається згідно з\nветеринарно-санітарними заходами;\n3) у товарах не виявлено симптомів або інших ознак хвороб, що\nпідлягають повідомленню;\n4) виконується принаймні одна з таких умов:\nа) у разі транзиту вантажу, за умови якщо опломбування,\nздійснене митним органом країни відправлення, не пошкоджено;\nб) товар підпадає під дію двосторонніх договорів про визнання\nеквівалентності спеціальних або загальних ветеринарно-санітарних\nзаходів між країною походження та Україною;\nв) попередні вантажі з аналогічними товарами з країни\nпоходження та/або конкретної потужності (об'єкта) країни\nпоходження супроводжувалися дійсними міжнародними ветеринарними\nсертифікатами;\nг) вантаж становить низький рівень ризику для тварин даної\nмісцевості відповідно до вимог, що застосовуються до товарів на\nстадії ввезення та після нього.\n3. У разі якщо стандартний ветеринарно-санітарний\nприкордонний контроль дає підстави дійти висновку, що міжнародний\nветеринарний сертифікат є неповним, не відповідає товарам, які\nмістяться у вантажі, або є сумніви щодо дійсності міжнародного\nветеринарного сертифіката, державний прикордонний інспектор\nветеринарної медицини застосовує положення статті 90 цього Закону.\n4. Розширений ветеринарно-санітарний контроль вантажу\nпроводиться у разі, якщо вантаж визначено для проведення\nостаннього в межах програми вибіркового ветеринарно-санітарного\nконтролю або якщо на підставі професійного висновку державного\nприкордонного інспектора ветеринарної медицини ризик для здоров'я\nтварин чи людей, який становить вантаж, є високим. При оцінці\nризику для здоров'я тварин та людей, який становить товар у\nвантажі, слід брати до уваги:\n1) результати стандартного прикордонного\nветеринарно-санітарного контролю товарів;\n2) наявність двосторонніх договорів щодо визнання\nеквівалентності спеціальних або загальних ветеринарно-санітарних\nзаходів між Україною та країною походження;\n3) здійснення відповідних ветеринарно-санітарних заходів\nстосовно товарів, як це зазначається у дозволі на ввезення на\nтериторію України, перед та/або після ввезення, якщо це необхідно;\n4) статистичні дані щодо визнання недійсними міжнародних\nветеринарних сертифікатів, які засвідчували відсутність хвороб\nтварин у вантажах з аналогічними товарами з відповідної країни\nпоходження та/або конкретної потужності (об'єкта), з якої походить\nтовар.\n5. Вантажі, що ввозяться на територію України, вважаються\nтакими, що не потребують розширеного ветеринарно-санітарного\nконтролю, якщо певна кількість попередніх вантажів з аналогічними\nтоварами з відповідної країни походження та/або конкретної\nпотужності (об'єкта) походження супроводжувалася дійсними\nміжнародними ветеринарними сертифікатами і результати стандартного\nприкордонного ветеринарно-санітарного контролю не дають підстав\nвимагати проведення розширеного ветеринарно-санітарного контролю.\n6. Розширений ветеринарно-санітарний контроль повинен\nпроводитися відповідно до положень статті 89 цього Закону.\n7. Департамент встановлює кількість попередніх вантажів з\nаналогічними тваринами або аналогічними іншими товарами з певної\nкраїни походження та/або потужності (об'єкта) походження, які\nсупроводжувалися дійсними міжнародними ветеринарними\nсертифікатами, що виключає необхідність проведення розширеного\nветеринарно-санітарного контролю."
    },
    {
      "provision_ref": "art88",
      "section": "88",
      "title": "Стаття 88. Вибірковий ветеринарно-санітарний контроль",
      "content": "1. Відібрані за державною програмою вибіркового\nветеринарно-санітарного контролю вантажі з товарами, що ввозяться\nна територію України, повинні піддаватися обов'язковому\nрозширеному ветеринарно-санітарному контролю згідно з положеннями\nстатті 89 цього Закону.\n2. Обов'язковий розширений ветеринарно-санітарний контроль\nзастосовується за державною програмою вибіркового\nветеринарно-санітарного контролю протягом календарного року до\nспеціально визначеного відсотка вантажів з товарами,\nкласифікованими за трьома категоріями: живі тварини; неїстівні\nпродукти тваринного походження; інші товари.\n3. Відсоток вантажів, зазначений у частині другій цієї\nстатті, має визначатися на основі даних щодо виявлення хвороб, що\nпідлягають повідомленню, або інших хвороб тварин у вантажах кожної\nкатегорії товарів та інших чинників, що впливають на ризики для\nжиття та здоров'я тварин, які пов'язані з імпортними вантажами з\nтоварами.\n4. Спеціально визначені відсотки вантажів товарів, до яких\nзастосовується розширений ветеринарно-санітарний контроль,\nвстановлюються Департаментом до початку кожного календарного року."
    },
    {
      "provision_ref": "art89",
      "section": "89",
      "title": "Стаття 89. Розширений ветеринарно-санітарний контроль",
      "content": "1. Якщо державний прикордонний інспектор ветеринарної\nмедицини має підозру, що ввезення на територію України або\nтранзитний вантаж з товарами не відповідає необхідним умовам для\nввезення на територію України або транзиту, вживаються такі\nзаходи:\n1) державний прикордонний інспектор ветеринарної медицини\nнегайно повідомляє про це Головному державному інспектору\nветеринарної медицини України, який у свою чергу негайно\nповідомляє ветеринарну адміністрацію країни походження і останньої\nкраїни транзиту, а також імпортеру або власнику вантажу;\n2) вантаж підлягає ізоляції в карантинній станції на\nпризначеному прикордонному інспекційному посту, а державний\nприкордонний інспектор ветеринарної медицини в разі необхідності\nповинен відібрати зразки товарів за процедурою, зазначеною у\nвідповідному зводі правил, та направити зразки до уповноваженої\nлабораторії, обладнаної для проведення необхідних досліджень, з\nметою підтвердження або усунення підозри;\n3) у разі усунення підозри державний прикордонний інспектор\nветеринарної медицини видає ветеринарне свідоцтво для забезпечення\nпереміщення вантажу територією України, після чого вантаж підлягає\nпроходженню подальших митних процедур, передбачених\nзаконодавством;\n4) у разі підтвердження наявності у тварин особливо\nнебезпечних хвороб, занесених до списку МЕБ, тварини забиваються,\nа їх туші та супутні об'єкти утилізуються або знищуються у спосіб,\nщо гарантує неможливість перенесення хвороби, за рахунок власника\nабо перевізника. Якщо вантаж складається з інших, ніж живі\nтварини, товарів, ці товари утилізуються або знищуються у спосіб,\nщо гарантує неможливість перенесення хвороби, за рахунок власника\nабо імпортера;\n5) у разі підтвердження наявності ендемічної хвороби, що\nпідлягає повідомленню, стосовно якої застосовується державна\nпрограма контролю, або підтвердження зараження тварин хворобою,\nяка може спричинити підвищення рівня захворюваності на ендемічні\nхвороби тварин в Україні, вантаж підлягає:\nа) поверненню до країни походження за рахунок власника або\nперевізника, якщо таке повернення не становитиме загрози для\nздоров'я тварин;\nб) технічній переробці з метою ліквідації патогенного агента\nхвороби тварин за згодою власника та з дотриманням необхідних\nветеринарно-санітарних заходів;\nв) знищенню відповідно до положень пункту 4 частини першої\nцієї статті.\n2. Про підтвердження або усунення підозри про хворобу тварин\nта здійснення подальших заходів Головний державний інспектор\nветеринарної медицини України негайно повідомляє ветеринарну\nадміністрацію країни походження та імпортера та/або власника\nвантажу.\nСтаття 90. Процедури, що застосовуються, якщо міжнародний\nветеринарний сертифікат не є прийнятним\n1. Якщо державний прикордонний інспектор ветеринарної\nмедицини дійде висновку, що міжнародний ветеринарний сертифікат,\nяким супроводжується вантаж з товарами, є неповним чи підробленим\nабо іншим чином сфальсифікованим, чи дійде висновку, що товари у\nвантажі не відповідають зазначеним у міжнародному ветеринарному\nсертифікаті, що супроводжує вантаж, вантаж має бути затриманий на\nпризначеному прикордонному інспекційному посту, про що\nповідомляється Головному державному інспектору ветеринарної\nмедицини України або його призначеному представнику.\n2. Головний державний інспектор ветеринарної медицини України\nабо його призначений представник має негайно зв'язатися з\nветеринарною адміністрацією країни походження для консультацій та\nспільного визначення заходів, яких необхідно вжити до цього\nвантажу.\n3. У разі підтвердження факту, що міжнародний ветеринарний\nсертифікат не є прийнятним, вантаж має бути повернутий у країну\nвідправлення або знищений за рахунок власника товару чи\nперевізника.\nСтаття 91. Обмеження ввезення на територію України та\nтранзиту внаслідок спалаху особливо небезпечної\nхвороби, занесеної до списку МЕБ, у країні\nпоходження або транзиту\n1. Ввезення імпортного або транзитного вантажу з тваринами не\nдозволяється незалежно від наявності дозволу на ввезення на\nтериторію України або транзит, якщо:\n1) присутність особливо небезпечної хвороби, занесеної до\nсписку МЕБ, до якої ці тварини є сприйнятливими, підтверджено в\nкраїні походження або в зоні, з якої походять тварини;\n2) присутність особливо небезпечної хвороби, занесеної до\nсписку МЕБ, до якої ці тварини є сприйнятливими, підтверджено в\nодній або більше країнах транзиту на території або на територіях,\nчерез які переміщувався вантаж з тваринами.\n2. За вищезазначених обставин Департамент повинен зупинити\nцей вантаж на кордоні та після консультацій з ветеринарною\nадміністрацією країни походження негайно повернути вантаж до\nкраїни походження, а в разі високого ризику - знищити тварин у\nтакий спосіб, щоб мінімізувати ризик проникнення або поширення\nособливо небезпечної хвороби, занесеної до списку МЕБ, за рахунок\nвласника вантажу.\nСтаття 92. Вимоги щодо карантину тварин, які ввозяться на\nтериторію України\n1. Тварини, які ввозяться на територію України, крім\nпризначених для забою, підлягають профілактичному карантину з\nметою перевірки стану їх здоров'я.\n2. Тривалість профілактичного карантину тварин та методи\nдіагностичного контролю перевірки стану їх здоров'я визначаються у\nвідповідних зводах правил, які затверджуються Департаментом згідно\nз вимогами МЕБ. Місце проведення профілактичного карантину тварин,\nособи, які здійснюють відповідні процедури, визначаються та\nконтролюються державною службою ветеринарної медицини.\nСтаття 93. Процедури, що застосовуються на територіях та в\nприміщеннях складів тимчасового зберігання,\nмитних ліцензійних складів, у спеціальних митних\nзонах, магазинах безмитної торгівлі та інших\nмісцях, де знаходяться або можуть знаходитися\nтовари і транспортні засоби, що підлягають митному\nконтролю, чи провадиться діяльність, контроль\nза якою покладено законом на митні органи\nУсі товари, що надходять до територій та приміщень складів\nтимчасового зберігання, митних ліцензійних складів, спеціальних\nмитних зон, магазинів безмитної торгівлі та інших місць, де\nзнаходяться або можуть знаходитися товари і транспортні засоби, що\nпідлягають митному контролю, чи провадиться діяльність, контроль\nза якою покладено законом на митні органи, також підлягають\nобов'язковому державному ветеринарно-санітарному контролю.\nСтаття 94. Документи, якими супроводжуються вантажі товарів,\nщо вивозяться з території України\nВантажі з товарами, що вивозяться з території України,\nповинні:\n1) супроводжуватися оригіналами міжнародних ветеринарних\nсертифікатів, підписаних та виданих державним прикордонним\nінспектором ветеринарної медицини, що засвідчують відсутність\nклінічних ознак хвороби тварин, та містити інші декларації\nвідповідно до вимог МЕБ та країни призначення;\n2) якщо це вимагається країною призначення - супроводжуватися\nдокументами або мати маркування, що дозволяє визначити потужність\n(об'єкт), з якої походять товари.\nСтаття 95. Видача міжнародних ветеринарних сертифікатів на\nвантажі товарів, що вивозяться з території України\n1. Сертифікат на експортні вантажі з товарами, які повинні\nсупроводжуватись оригіналами міжнародних ветеринарних\nсертифікатів, що засвідчують відповідність вантажу вимогам у\nкраїні призначення, видається не раніше ніж за 72 години до\nзавантаження на експортний засіб транспортування.\n2. Відповідність умовам сертифікації країни призначення\nвизначається на підставі ветеринарного свідоцтва, виданого до\nзавантаження і транспортування вантажу територією України, якщо\nумови ветеринарного свідоцтва є однаковими з умовами країни\nпоходження, а в разі вивезення з території України тварин - дата\nна зазначеному ветеринарному свідоцтві має бути такою, що не\nперевищує 72 години до остаточного завантаження на експортний\nтранспортний засіб.\nЯкщо ветеринарне свідоцтво не видано до завантаження та\nтранспортування вантажу по території України або інформація, що\nміститься у ветеринарному свідоцтві, не відповідає вимогам до\nтакої інформації країни призначення, перевірку виконання вимог\nкраїни призначення здійснює державний прикордонний інспектор\nветеринарної медицини.\nУ разі закінчення строку дії ветеринарного свідоцтва повторна\nсертифікація свідоцтва здійснюється згідно з вимогами країни\nпризначення.\n3. Якщо вантаж відповідає вимогам країни призначення,\nдержавний прикордонний інспектор ветеринарної медицини підписує і\nвидає міжнародний ветеринарний сертифікат відповідно до вимог\nкраїни призначення.\n4. Якщо будь-який вантаж визнається таким, що не відповідає\nвимогам країни призначення, міжнародний ветеринарний сертифікат на\nнього не видається та вивезення його за межі України не\nдозволяється. Власник або особа, яка відповідає за вантаж, повинна\nнегайно вжити заходів, визначених державним прикордонним\nінспектором ветеринарної медицини у відповідному приписі.\n5. Міжнародний ветеринарний сертифікат має бути надрукованим,\nмати серійний номер та відповідати типовій формі сертифіката,\nвстановленій відповідними міжнародними організаціями, або за\nзмістом і формою відповідати вимогам країни призначення.\nСтаття 96. Заходи, що здійснюються у зв'язку із загрозою\nхвороби тварин\nЯкщо існує високий ризик занесення збудників хвороби тварин,\nщо підлягає повідомленню, на територію України з території\nсусідньої країни або її передачі через експортні чи транзитні\nвантажі, Головний державний інспектор ветеринарної медицини\nУкраїни може видати розпорядження про встановлення на території,\nде є така загроза:\n1) контролю за пересуванням товарів на прикордонних\nтериторіях, де є така загроза, включаючи дороги, мости та пороми;\n2) заборони, обмежень або режиму обов'язкового попереднього\nумовного дозволу на ввезення на територію України, вивезення з\nтериторії України або транзит товарів у зв'язку з ризиком,\nпов'язаним з переміщенням товарів з таких територій або через них;\n3) обов'язкової дезінфекції транспортних засобів, що\nперетинають кордон з території, де існує загроза.\nСтаття 97. Фінансування та матеріально-технічне забезпечення\nдержавної служби ветеринарної медицини\n1. Фінансування та матеріально-технічне забезпечення\nдержавної служби ветеринарної медицини здійснюються за рахунок\nкоштів загального та спеціального фондів Державного бюджету\nУкраїни.\n2. Внески до Міжнародного епізоотичного бюро та інших\nміжнародних організацій з питань ветеринарної медицини, членом\nяких є Україна, здійснюються за рахунок коштів Державного бюджету\nУкраїни.\nСтаття 98. Фінансування протиепізоотичних заходів та\nзабезпечення виконання загальнодержавних\nдовгострокових програм з питань ветеринарної\nмедицини\nЗаходи щодо профілактики, локалізації, за необхідності -\nліквідації хвороб тварин, лабораторно-діагностичні та регулярні\nрадіологічні дослідження товарів, матеріально-технічне\nзабезпечення спеціалізованим обладнанням і транспортом, створення\nнеобхідного резерву біологічних, лікувальних та дезінфекуючих\nпрепаратів і засобів, відшкодування витрат на транспортування та\nзберігання ветеринарних препаратів, інші ветеринарно-санітарні\nзаходи, визначені Кабінетом Міністрів України, та забезпечення\nвиконання загальнодержавних довгострокових програм з питань\nветеринарної медицини, у тому числі загальнодержавної програми\nздійснення моніторингу залишкових кількостей ветеринарних\nпрепаратів та забруднюючих речовин у тваринах, продуктах\nтваринного походження і кормах, здійснюються за рахунок коштів\nДержавного бюджету України, місцевих бюджетів та інших джерел, не\nзаборонених законом.\nСтаття 99. Оплата послуг, що надаються державною службою\nветеринарної медицини\n1. Оплата проведення заходів щодо профілактики і ліквідації\nхвороб тварин (крім випадків, передбачених у статті 98 цього\nЗакону), процедур контролю, інспектування та ухвалення, надання\nінформації, лікування тварин, які страждають на хвороби та недуги,\nлабораторних досліджень, ветеринарно-санітарної експертизи\nтоварів, видача відповідних ветеринарних документів, послуг при\nекспортно-імпортних операціях та транспортуванні територією\nУкраїни об'єктів державного ветеринарно-санітарного контролю та\nнагляду здійснюється за рахунок їх власників (операторів\nпотужностей) згідно з тарифами.\n2. Оплата експертизи та випробування з метою реєстрації в\nУкраїні ветеринарних препаратів, кормових добавок, преміксів та\nготових кормів здійснюється за рахунок коштів заявника згідно з\nпрейскурантом, затвердженим відповідно до законодавства.\n3. Оплата послуг спеціалістів ветеринарної медицини, які\nпровадять ветеринарну практику, за виконання обов'язкових або\nнеобхідних протиепізоотичних заходів згідно з переліком та у\nрозмірах, що затверджуються Кабінетом Міністрів України,\nздійснюється за рахунок коштів Державного бюджету України та інших\nджерел, не заборонених законом.\n4. Тарифи на ветеринарні послуги затверджуються відповідно до\nзаконодавства про ціни та ціноутворення."
    },
    {
      "provision_ref": "art100",
      "section": "100",
      "title": "Стаття 100. Ветеринарна практика",
      "content": "1. Юридичні або фізичні особи (громадяни України, іноземці та\nособи без громадянства, які проживають/перебувають на території\nУкраїни) можуть провадити ветеринарну практику на підставі\nліцензії, що видається відповідно до закону.\n2. Державні установи ветеринарної медицини (лікарні,\nдільниці, пункти, аптеки, склади, лабораторії тощо), за винятком\nДержавного науково-дослідного контрольного інституту ветеринарних\nпрепаратів і кормових добавок, Державного науково-контрольного\nінституту біотехнології та штамів мікроорганізмів, Інституту з\nлабораторної діагностики та його філіалів в Автономній Республіці\nКрим, областях, а також регіональних, зональних, міжобласних\nдержавних лабораторій ветеринарної медицини, державних лабораторій\nветеринарної медицини міст Києва та Севастополя, державних\nлабораторій ветеринарно-санітарної експертизи на ринках, можуть\nприватизовуватися в порядку, визначеному законом. При цьому\nприватизовані об'єкти не можуть бути перепрофільовані протягом\nдесяти років.\n3. Питання щодо підвищення кваліфікації, атестації та етики\nспеціалістів ветеринарної медицини, що провадять ветеринарну\nпрактику, покладаються на професійну громадську організацію,\nуповноважену Департаментом.\nСтаття 101. Професійна підготовка, підвищення кваліфікації,\nпіслядипломна освіта та атестація спеціалістів\nветеринарної медицини\n1. Професійна підготовка спеціалістів ветеринарної медицини\nпроводиться лише за стаціонарною формою навчання.\n2. Підвищення кваліфікації та післядипломна освіта\nспеціалістів ветеринарної медицини здійснюються:\n1) лікарів ветеринарної медицини, магістрів - у вищих\nнавчальних закладах післядипломної освіти та на факультетах\nветеринарної медицини вищих навчальних закладів III-IV рівнів\nакредитації;\n2) фельдшерів ветеринарної медицини - у ветеринарних і\nсільськогосподарських технікумах, училищах, вищих навчальних\nзакладах I-II, III-IV рівнів акредитації;\n3) кандидатів, докторів ветеринарної медицини - на\nвідповідних кафедрах навчальних закладів III-IV рівнів акредитації\nта у відділах науково-дослідних інститутів.\n3. Підвищення кваліфікації та післядипломна освіта\nспеціалістів ветеринарної медицини можуть проводитися також шляхом\nучасті в семінарах та стажування в Україні і за кордоном з\nурахуванням спеціалізації.\n4. Підвищення кваліфікації спеціалістів ветеринарної медицини\nпроводиться не рідше ніж один раз на п'ять років.\n5. Оплата за післядипломне навчання спеціалістів державної\nветеринарної медицини під час підвищення кваліфікації здійснюється\nза рахунок роботодавця, а спеціалістів, які працюють на\nпідприємницьких засадах, - за їх власний рахунок.\n6. Спеціалісти ветеринарної медицини підлягають атестації у\nпорядку, встановленому законодавством. За результатами атестації\nвизначається відповідність працівників займаній посаді та рівень\nїх кваліфікації, присвоюються категорії з визначенням відповідної\nзаробітної плати.\n7. Положення про післядипломну освіту та періодичні курси\nпідвищення кваліфікації спеціалістів, а також порядок атестації\nспеціалістів ветеринарної медицини затверджує Департамент.\nСтаття 102. Заходи правового та соціального захисту,\nматеріальне та соціальне забезпечення\nспеціалістів ветеринарної медицини\n1. Спеціалістам ветеринарної медицини надаються у\nкористування або у власність земельні ділянки на загальних\nпідставах відповідно до земельного законодавства України.\n2. Органи державного управління за сприяння місцевих органів\nвиконавчої влади, підприємства, установи та організації усіх форм\nвласності забезпечують створення спеціалістам ветеринарної\nмедицини належних виробничих та житлових умов, їх медичне і\nтранспортне обслуговування.\n3. Забезпечення спеціалістів ветеринарної медицини житлом\nздійснюється шляхом:\n1) придбання та будівництва службового житла (будинків,\nквартир) за рахунок загального та спеціального фондів Державного\nбюджету України та інших джерел фінансування, не заборонених\nзаконом. Таке житло може передаватися спеціалістам ветеринарної\nмедицини у тимчасове або постійне користування у порядку,\nвстановленому Департаментом;\n2) придбання або будівництва індивідуального житла за власним\nвибором у зоні обслуговування на одному із сільськогосподарських\nпідприємств за рахунок коштів Державного бюджету України, наданих\nїм на поворотній основі як безвідсотковий довгостроковий кредит на\n25 років.\n4. Розміри посадових окладів, порядок встановлення\nкваліфікаційних категорій та надбавок за вислугу років\nспеціалістам державних установ ветеринарної медицини визначаються\nКабінетом Міністрів України.\n5. Спеціалісти ветеринарної медицини мають право на\nскорочений робочий день і додаткову оплачувану відпустку у\nвипадках, встановлених законом.\n6. Спеціалістам ветеринарної медицини за час роботи в\nкарантинних зонах та зонах спалаху хвороб, що підлягають\nповідомленню, посадові оклади виплачуються в подвійному розмірі.\n7. Життя і здоров'я спеціалістів ветеринарної медицини за\nрахунок спеціального фонду Державного бюджету України підлягають\nобов'язковому страхуванню на випадок каліцтва або професійного\nзахворювання, одержаних при виконанні службових обов'язків, при\nборотьбі із зоонозами та при безпосередніх маніпуляціях з\nтваринами.\n8. У разі каліцтва або професійного захворювання спеціалістам\nветеринарної медицини виплачується одноразова грошова допомога у\nрозмірі від трирічної до п'ятирічної заробітної плати залежно від\nступеня втрати працездатності.\n9. Спеціалісти державної служби ветеринарної медицини для\nвиконання службових обов'язків забезпечуються спеціальними\nслужбовими транспортними засобами. У разі використання\nспеціалістами особистого автомобільного транспорту в службових\nцілях їм виплачується грошова компенсація у встановлених розмірах.\n10. Фінансування видатків, пов'язаних із соціальним і\nправовим захистом спеціалістів ветеринарної медицини, здійснюється\nза рахунок загального та спеціального фондів Державного бюджету\nУкраїни, виділених Департаменту, в межах законодавства.\n11. Головні державні інспектори ветеринарної медицини\nУкраїни, Автономної Республіки Крим, областей, міст Києва та\nСевастополя, міст, районів, регіональних служб державного\nветеринарно-санітарного контролю та нагляду на державному кордоні\nі транспорті, їх заступники, державні інспектори ветеринарної\nмедицини Департаменту та інші посадові особи державної служби\nветеринарної медицини мають першочергове право на одержання житла,\nвстановлення домашніх телефонів.\n12. Витрати головних державних інспекторів ветеринарної\nмедицини України, Автономної Республіки Крим, областей, міст Києва\nта Севастополя, міст, районів, регіональних служб державного\nветеринарно-санітарного контролю та нагляду на державному кордоні\nУкраїни та транспорті, їх заступників, державних інспекторів\nветеринарної медицини Департаменту та інших посадових осіб\nдержавної служби ветеринарної медицини за користування\nпасажирським транспортом під час виконання ними службових\nобов'язків проводяться за рахунок коштів, передбачених на\nутримання державної служби ветеринарної медицини відповідно до\nзатверджених кошторисів. Порядок відшкодування витрат на проїзд\nпасажирським транспортом визначається Кабінетом Міністрів України.\n13. Питання соціального і правового захисту, матеріального\nзабезпечення спеціалістів ветеринарної медицини, які є\nвійськовослужбовцями або проходять службу в органах внутрішніх\nсправ, охорони державного кордону України, служби безпеки тощо,\nрегулюються відповідними нормативно-правовими актами.\nСтаття 103. Інформаційне забезпечення державної служби\nветеринарної медицини\n1. Інформаційне забезпечення державної служби ветеринарної\nмедицини здійснюється з метою розроблення ветеринарно-санітарних\nзаходів, вивчення, оцінки, прогнозування ситуацій, спрямованих на\nзапобігання шкідливому впливу факторів на здоров'я тварин та\nлюдей, їх усунення або зменшення, а також інформування з цих\nпитань органів виконавчої влади, органів місцевого самоврядування,\nгромадських організацій і громадян.\n2. Інформаційне забезпечення державної служби ветеринарної\nмедицини здійснюється за допомогою системи державної, галузевої та\nоперативної звітності. Характер, обсяг, порядок і строки подання\nцієї інформації до державних органів та установ ветеринарної\nмедицини встановлюються Департаментом. Органи виконавчої влади,\nоргани місцевого самоврядування, підприємства, установи,\nорганізації та громадяни зобов'язані надавати державним органам та\nустановам ветеринарної медицини таку інформацію безоплатно.\nСтаття 104. Відповідальність за правопорушення в галузі\nветеринарної медицини\n1. За правопорушення в галузі ветеринарної медицини на\nфізичних, юридичних осіб та фізичних осіб - суб'єктів\nпідприємницької діяльності, чия діяльність пов'язана з\nвирощуванням (розведенням) тварин, виробництвом та обігом об'єктів\nдержавного ветеринарно-санітарного контролю та нагляду, а також з\nнаданням послуг лабораторної діагностики та веденням ветеринарної\nпрактики, накладається штраф відповідно до закону.\n2. Сплата штрафів не звільняє юридичних та фізичних осіб від\nусунення у порядку, встановленому законодавством, допущених\nпорушень і відшкодування завданої ними шкоди.\nСтаття 105. Органи, уповноважені розглядати справи про\nправопорушення в галузі ветеринарної медицини\n1. Справи про правопорушення, передбачені цим Законом,\nрозглядають Департамент, його територіальні органи і регіональні\nслужби не пізніш як протягом двох місяців з дня вчинення\nправопорушення, а в разі тривалого правопорушення - двох місяців з\nдня його виявлення.\n2. Накладати штрафи від імені Департаменту, його\nтериторіальних органів і регіональних служб мають право головні\nдержавні інспектори ветеринарної медицини та їх заступники.\n3. На вимогу спеціалістів державної служби ветеринарної\nмедицини виконання заходів щодо припинення порушень законодавства\nз питань ветеринарної медицини в необхідних випадках здійснюється\nіз залученням працівників органів внутрішніх справ, служби\nбезпеки, прокуратури.\nСтаття 106. Рішення у справах про правопорушення в галузі\nветеринарної медицини\nРішення про накладення штрафів за правопорушення в галузі\nветеринарної медицини оформляються відповідними постановами.\nСтаття 107. Оскарження рішень у справах про правопорушення в\nгалузі ветеринарної медицини\nРішення у справах про правопорушення в галузі ветеринарної\nмедицини можуть бути оскаржені до суду.\nСтаття 108. Міжнародне співробітництво в галузі ветеринарної\nмедицини\nМіжнародне співробітництво в галузі ветеринарної медицини\nзабезпечується:\n1) участю в роботі МЕБ та інших міжнародних організацій,\nратифікацією міжнародних договорів та гармонізацією\nветеринарно-санітарних заходів;\n2) гармонізацією законодавства в галузі ветеринарної медицини\nз передовою міжнародною практикою, уніфікацією профілактичних та\nпротиепізоотичних заходів, методів діагностики хвороб тварин,\nзастосуванням імунобіологічних, біологічних, рослинних, хімічних,\nхіміко-фармацевтичних та інших ветеринарних препаратів;\n3) встановленням професійних та наукових контактів, обміном\nінформацією про ветеринарно-санітарний статус України."
    },
    {
      "provision_ref": "art109",
      "section": "109",
      "title": "Стаття 109. Міжнародні договори",
      "content": "Якщо чинним міжнародним договором, згоду на обов'язковість\nякого надано Верховною Радою України, встановлено інші правила,\nніж ті, що містяться в цьому Законі, то застосовуються правила\nміжнародного договору.\n1. Цей Закон набирає чинності з дня його опублікування, крім:\n1) статей 34, 51-55, які набирають чинності з\n1 січня 2008 року;\n2) частини третьої статті 66 та частини першої статті 77, які\nнабирають чинності з 1 січня 2010 року;\n3) частини другої статті 100 та частини третьої статті 102,\nякі набирають чинності з 1 січня 2008 року.\n2. До приведення у відповідність із цим Законом закони та\nінші нормативно-правові акти застосовуються у частині, що не\nсуперечить цьому Закону.\n3. У частині першій статті 4 Закону України \"Про державне\nрегулювання імпорту сільськогосподарської продукції\" ( 468/97-ВР )\n(Відомості Верховної Ради України, 1997 р., N 44, ст. 281;\n2005 р., N 51, ст. 557) слова \"обов'язковій сертифікації (крім\nсировини, яка ввозиться виключно для виробництва товарів, що\nпідлягають обов'язковій сертифікації)\" виключити.\n4. Кабінету Міністрів України у шестимісячний строк:\n1) привести свої нормативно-правові акти у відповідність із\nцим Законом;\n2) забезпечити приведення міністерствами, іншими центральними\nорганами виконавчої влади їх нормативно-правових актів у\nвідповідність із цим Законом\"."
    }
  ],
  "definitions": []
}