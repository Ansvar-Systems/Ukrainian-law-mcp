{
  "id": "ua-law-3677-17",
  "type": "statute",
  "title": "Закон України (3677-17)",
  "title_en": "",
  "short_name": "3677-17",
  "status": "in_force",
  "issued_date": "2011-07-08",
  "url": "https://zakon.rada.gov.ua/laws/show/3677-17",
  "description": "Official legislative act of Ukraine ingested from the Verkhovna Rada legal portal.",
  "provisions": [
    {
      "provision_ref": "art1",
      "section": "1",
      "title": "Стаття 1. Визначення термінів",
      "content": "У цьому Законі нижченаведені терміни вживаються в такому значенні:\nанадромні види риб - види риб, які відтворюються у прісній воді та здійснюють нагул у морських водах;\nвідтворення водних біоресурсів - природне чи штучне (розведення, переселення тощо) поновлення чисельності водних біоресурсів (ретрансформація), яка зменшується у процесі їх використання чи природної смертності;\nводні біоресурси (водні біологічні ресурси) - сукупність водних організмів (гідробіонтів), життя яких неможливе без перебування (знаходження) у воді. До водних біоресурсів належать прісноводні, морські, анадромні та катадромні риби на всіх стадіях розвитку, круглороті, водні безхребетні, у тому числі молюски, ракоподібні, черви, голкошкірі, губки, кишковопорожнинні, наземні безхребетні у водній стадії розвитку, водорості та інші водні рослини;\nгідробіонти - тварини чи рослини (гідрофіти), що мають різноманітні пристосування для життя у воді;\nдобування (вилов) - вилучення водних біоресурсів із середовища їх перебування;\nдослідний вилов - узагальнена назва таких видів добування (вилову) водних біоресурсів, як науково-дослідний, науково-промисловий, дослідно-конструкторський, меліоративний вилов;\nдослідно-конструкторський вилов - добування (вилов) водних біоресурсів з метою з’ясування доцільності використання знарядь лову, риболовних суден для здійснення промислу;\nелектронна торгова система - дворівнева інформаційно-комунікаційна система, що включає центральну базу даних та електронні майданчики, які взаємодіють з центральною базою даних через інтерфейс програмування додатків центральної бази даних. Електронна торгова система забезпечує можливість створення, розміщення, оприлюднення та обміну інформацією і документами в електронній формі, необхідними для проведення аукціону в електронній формі;\nестуарії - частково замкнута водна маса в нижній течії річки, яка вільно з'єднана з морем і живиться прісною водою з водозбірного басейну;\nЄдина державна електронна система управління галуззю рибного господарства - загальнодержавна автоматизована електронно-комунікаційна система забезпечення доступу до інформації про галузь рибного господарства та її мережа, що забезпечують створення, збирання, одержання, зберігання, використання, поширення, охорону, захист інформації, а також електронну взаємодію між фізичними та юридичними особами, фізичними особами - підприємцями, суб’єктами надання публічних (електронних публічних) послуг, у тому числі адміністративних, центрами надання адміністративних послуг з метою отримання публічних (електронних публічних) послуг у галузі рибного господарства;\nкаботажне плавання - плавання риболовних суден для здійснення рибогосподарської діяльності у межах Азово-Чорноморського басейну між портами України без заходу до портів інших держав;\nкатадромні види риб - види риб, які відтворюються у морі та здійснюють нагул у прісних водах;\nквота добування (вилову) - частина загального ліміту спеціального використання водних біоресурсів, що призначена для суб’єктів рибного господарства на конкретному рибогосподарському водному об’єкті (його частині) та визначається в натуральних величинах від загального ліміту спеціального використання водних біоресурсів;\nконвенційний район - частина відкритого моря, на яку поширюється дія міжнародних договорів України щодо регулювання промислу водних біоресурсів;\nкористувачі водних біоресурсів - суб'єкти рибного господарства, що здійснюють спеціальне використання водних біоресурсів;\nліміт спеціального використання водних біоресурсів - обсяг добування (вилову) конкретних видів (груп видів) водних біоресурсів на відповідному рибогосподарському водному об’єкті (його частині), встановлений на календарний рік з метою ощадливого використання та запобігання перевищенню граничного обсягу вичерпання запасів водних біоресурсів, які інтенсивно експлуатуються та/або характеризуються незадовільним станом;\nлюбительське рибальство - безоплатне добування (вилов) водних біоресурсів у порядку загального використання в дозволених обсягах для особистих потреб (без права реалізації) знаряддями лову, визначеними для цього правилами рибальства. В інших випадках любительське рибальство здійснюється на праві спеціального використання за плату;\nмеліоративний вилов - добування (вилов) водних біоресурсів з метою формування їх оптимального видового та вікового складу або отримання біологічного матеріалу для штучного відтворення їх запасів та здійснення аквакультури;\nмоніторинг риболовних суден - комплекс взаємопов’язаних заходів технічного, організаційного, правового характеру для отримання, аналізу, зберігання та використання інформації про риболовні судна з метою охорони, відтворення та раціонального використання водних біоресурсів, дотримання відповідно до міжнародних договорів України заходів щодо збереження транскордонних рибних запасів та запасів далеко мігруючих риб і управління ними в рибогосподарських водних об’єктах (їх частинах) за межами юрисдикції України та у виключній (морській) економічній зоні України, у тому числі засобами системи дистанційного контролю;\nморський рибний порт - спеціалізований морський порт, який є державним підприємством з комплексом споруд та інфраструктурою, розташованими на спеціально відведеній території та акваторії, та призначений для обслуговування риболовних і торгівельних суден, вантажів, а також перевезення вантажів на суднах, що належать порту;\nнауковий спостерігач - науковий співробітник науково-дослідної установи в галузі рибного господарства, який є громадянином України та направляється за погодженням з центральним органом виконавчої влади, що реалізує державну політику у сфері рибного господарства, на риболовне судно під Державним Прапором України або судно іноземної держави з метою збору науково-промислових даних та забезпечення виконання положень міжнародних договорів, стороною яких є Україна та якими встановлено вимогу щодо міжнародного наукового спостереження у ході здійснення промислових операцій;\nнауково-дослідний вилов - добування (вилов) водних біоресурсів, що здійснюється для наукових потреб;\nнауково-промисловий вилов - добування (вилов) водних біоресурсів для з’ясування доцільності їх промислу та уточнення правил рибальства чи режимів промислу або пошуку концентрації риб для забезпечення ефективного промислу;\nнезаконне рибальство - рибальська діяльність, яка здійснюється: риболовними суднами у водах під юрисдикцією держави без дозволу цієї держави або з порушенням її законів чи регламентів; риболовними суднами під прапором держав, які є договірними сторонами міжнародних регіональних рибогосподарських організацій, що здійснюють промисел із порушенням заходів щодо збереження та управління, ухвалених цими організаціями, або відповідних положень міжнародного права; риболовними суднами з порушенням національного законодавства або міжнародно-правових зобов'язань, включаючи зобов'язання держав, що співпрацюють у рамках міжнародних регіональних рибогосподарських організацій;\nнепідзвітне рибальство - рибальська діяльність, про яку користувач не звітував або подавав недостовірні звіти до центрального органу виконавчої влади, що реалізує державну політику у сфері рибного господарства, яка здійснювалася в районі компетенції міжнародних регіональних рибогосподарських організацій та про яку не звітував або подавав недостовірні звіти з порушенням процедур подання звітності, встановлених такими організаціями;\nнерегульоване рибальство - рибальська діяльність, яка здійснюється в районі компетенції міжнародних регіональних рибогосподарських організацій риболовними суднами без національної належності або під прапором держави, яка не є стороною цієї організації або рибальського об'єднання, у спосіб, що не відповідає або порушує заходи із збереження та управління, ухвалені цими організаціями, або яка здійснюється у районах чи щодо рибних запасів, стосовно яких не застосовуються заходи із збереження та управління риболовними суднами у спосіб, що суперечить зобов'язанням держави із збереження водних біоресурсів згідно з міжнародним правом;\nоб'єкти промислу - водні біоресурси певного виду та біологічного стану, щодо яких здійснюється промисел, вилов, добування, збирання;\nохорона водних біоресурсів - система правових, організаційних, економічних, матеріально-технічних, освітніх та інших заходів, спрямованих на збереження, поліпшення умов існування, відтворення і раціонального використання водних біоресурсів, забезпечення виконання юридичними і фізичними особами вимог законодавства;\nпереробка водних біоресурсів - зміна первинних властивостей гідробіонтів із застосуванням різноманітних способів технологічної обробки (охолодження, заморожування, соління, копчення, сушіння; обробка консервантами, кислотами, лугами чи ферментами, фізико-хімічна, біологічна, термічна обробка, консервування, подрібнення, розбирання тощо);\nпідводне полювання - вид любительського рибальства, що здійснюється у порядку загального та спеціального використання водних біоресурсів шляхом вільного пірнання (без застосування автономних дихальних пристроїв) у водний об’єкт;\nправила рибальства - нормативно-правові акти, які у визначеному районі дії встановлюють умови, способи добування, допустимі до вилучення розміри водних біоресурсів, вимоги щодо їх охорони, а також можуть визначати кількість, типи, розміри, технічні характеристики риболовних суден та знарядь лову, умови користування рибогосподарськими водними об'єктами (їх частинами) та навантаження на них;\nпродукція, вироблена з водних біоресурсів, - різні види харчової, технічної, кормової, медичної та іншої продукції, виробленої з водних біоресурсів резидентами України, у тому числі на риболовних суднах під Державним Прапором України;\nпромислове рибальство (промисел) - вид спеціального використання водних біоресурсів (вилучення, приймання, переробка, зберігання, транспортування тощо, у тому числі постачання палива, води, тари, продовольства для функціонування риболовних суден та їх екіпажів) у рибогосподарських водних об'єктах (їх частинах), у тому числі у водах, що знаходяться за межами юрисдикції України;\nрайон промислу - рибогосподарський водний об'єкт (його частина), в якому проводиться промисел водних біоресурсів;\nрежим промислу - встановлена на певний проміжок часу сукупність вимог та правил, які уточнюють, доповнюють або скасовують правила рибальства для оптимізації кількісного та видового складу водних біоресурсів у визначеному водному об'єкті (його частині);\nрежим рибогосподарської експлуатації водного об'єкта - установлена на відповідний термін сукупність вимог, умов та заходів щодо обсягів робіт з відтворення водних біоресурсів за їх віковими та видовими характеристиками, строків лову, типів і кількості знарядь та засобів лову, обсягів вилучення, регламентації любительського рибальства, ощадливого використання водних біоресурсів рибогосподарського водного об'єкта (його частини);\nрибальство - добування (вилов) водних біоресурсів у рибогосподарських водних об’єктах (їх частинах);\nрибне господарство - галузь економіки, завданнями якої є вивчення, охорона, відтворення, вирощування, використання водних біоресурсів, їх вилучення (добування, вилов, збирання), реалізація та переробка з метою одержання харчової, технічної, кормової, медичної та іншої продукції;\nрибогосподарська діяльність - діяльність юридичних осіб і фізичних осіб - підприємців, пов'язана з вивченням водних біоресурсів, їх охороною, відтворенням, спеціальним використанням, переробкою, реалізацією тощо;\nрибогосподарський водний об'єкт (його частина) - водний об'єкт (його частина), що використовується або може використовуватися для цілей рибного господарства;\nрибогосподарські водні об'єкти за межами юрисдикції України - виключні (морські) економічні зони іноземних держав, конвенційні райони та відкрите море, в яких вилучення (добування, вилов, збирання) водних біоресурсів здійснюється відповідно до вимог законодавства прибережних держав та міжнародних договорів України;\nрибоприймальний пункт - спеціально розташована та обладнана відповідно до встановлених законодавством вимог потужність, що призначена для обліку добутих (виловлених) водних біоресурсів і продукції з них та відповідає ветеринарно-санітарним вимогам і отримала експлуатаційний дозвіл на здійснення господарської діяльності;\nриболовне судно - спеціалізоване судно, обладнане для здійснення промислового рибальства та дослідного вилову, каботажного плавання, навчальне або інше спеціалізоване судно, що використовується для здійснення рибогосподарської діяльності, охорони водних біоресурсів, у тому числі судно для приймання, переробки, перевантаження, транспортування, зберігання уловів водних біоресурсів і продуктів їх переробки, а також для постачання палива, води, продовольства, тари та інших матеріалів;\nсистема дистанційного контролю риболовних суден - електронна комунікаційна система, що забезпечує збирання, оброблення, зберігання інформації про ідентифікацію та місцезнаходження риболовних суден, у тому числі з використанням компонентів супутникових або інших електронних та навігаційних систем, у рибогосподарських водних об’єктах (їх частинах), внутрішніх морських водах, територіальному морі, прилеглій зоні, виключній (морській) економічній зоні та на континентальному шельфі України, у відкритому морі, в зоні дії міжнародних угод з рибальства та у виключних економічних зонах іноземних держав та яка є складовою Єдиної державної електронної системи управління галуззю рибного господарства;\nспеціальне товарне рибне господарство - діяльність, яка включає комплекс заходів, основною метою яких є підвищення рибопродуктивності рибогосподарського водного об'єкта (його частини) шляхом штучного відтворення водних біоресурсів, а також шляхом збереження та раціонального використання видів водних біоресурсів, які раніше перебували у рибогосподарському водному об'єкті (його частині);\nспортивне рибальство - вид любительського рибальства, що здійснюється у порядку загального використання та спеціального використання водних біоресурсів, з установленням певних вимог до проведення спортивних змагань або кваліфікаційних нормативів;\nсуб'єкт рибного господарства - юридична особа чи фізична особа - підприємець, яка провадить рибогосподарську діяльність відповідно до законодавства;\nулов - сукупність добутих водних біоресурсів у кількісному, ваговому та видовому вимірах.\nТермін \"потужність\" вживається в цьому Законі у значенні, наведеному в Законі України \"Про основні принципи та вимоги до безпечності та якості харчових продуктів\"."
    },
    {
      "provision_ref": "art2",
      "section": "2",
      "title": "Стаття 2. Законодавство про рибне господарство",
      "content": "Законодавство про рибне господарство ґрунтується на нормах Конституції України і складається з цього Закону, інших законодавчих актів, міжнародних договорів України, які застосовуються в Україні в порядку, передбаченому Законом України \"Про міжнародні договори України\", та прийнятих відповідно до них нормативно-правових актів.\nВідносини щодо прийняття, набрання чинності, оскарження в адміністративному порядку, виконання, припинення дії адміністративних актів у сфері рибного господарства, промислового рибальства та охорони водних біоресурсів регулюються Законом України \"Про адміністративну процедуру\" з урахуванням особливостей, визначених цим Законом."
    },
    {
      "provision_ref": "art3",
      "section": "3",
      "title": "Стаття 3. Завдання законодавства про рибне господарство",
      "content": "Завданням законодавства про рибне господарство є правове регулювання відносин у галузі вивчення, охорони, відтворення, використання та реалізації водних біоресурсів, переміщення через митний кордон України водних біоресурсів та продукції з них, а також встановлення основних принципів регулювання та управління рибогосподарською діяльністю в межах території України у внутрішніх рибогосподарських водних об'єктах, територіальному морі, виключній (морській) економічній зоні України та на континентальному шельфі.\nПравове регулювання відносин у відкритому морі, конвенційних районах та економічних зонах іноземних держав здійснюється відповідно до міжнародних договорів України."
    },
    {
      "provision_ref": "art4",
      "section": "4",
      "title": "Стаття 4. Галузь рибного господарства",
      "content": "Функціонування галузі рибного господарства забезпечують суб'єкти рибного господарства, а також технологічно пов'язані з ними підприємства та організації чи інші підприємства, які забезпечують діяльність та розвиток галузі (морські рибні порти, галузеві навчальні заклади, навчально-тренажерні центри, науково-дослідні, проектно-конструкторські підприємства та організації, суднобудівні, судноремонтні заводи, селекційні центри, спеціалізовані лабораторії тощо)."
    },
    {
      "provision_ref": "art5",
      "section": "5",
      "title": "Стаття 5. Завдання державної політики у галузі рибного господарства",
      "content": "Завданням державної політики у галузі рибного господарства є:\nзабезпечення продовольчої безпеки держави;\nуправління рибальством, збереження та збільшення чисельності водних біоресурсів у природному середовищі, їх біологічного різноманіття шляхом забезпечення охорони, відтворення та раціонального використання;\nнауково обґрунтоване використання водних біоресурсів;\nпідвищення біопродуктивності рибогосподарських водних об'єктів (їх частин) шляхом відтворення водних біоресурсів, розвитку аквакультури;\nзабезпечення раціонального використання об'єктів промислу, покращення та розширення асортименту продукції їх переробки;\nзабезпечення рівних умов конкуренції в галузі рибного господарства;\nвиконання міжнародно-правових зобов'язань України щодо забезпечення гарантій і створення умов безпеки, захисту інтересів під час провадження риболовними суднами суб’єктів рибного господарства незалежно від форми власності промислового рибальства водних біоресурсів і рибогосподарської діяльності у виключній (морській) економічній зоні України, відкритому морі, конвенційних районах та у виключних (морських) економічних зонах інших держав;\nздійснення державного нагляду (контролю) у галузі рибного господарства."
    },
    {
      "provision_ref": "art6",
      "section": "6",
      "title": "Стаття 6. Державне управління та регулювання у галузі рибного господарства",
      "content": "Державне управління та регулювання у галузі рибного господарства здійснюють Кабінет Міністрів України, центральний орган виконавчої влади, що забезпечує формування державної політики у сфері рибного господарства та рибної промисловості, центральний орган виконавчої влади, що реалізує державну політику у сфері рибного господарства, та інші центральні органи виконавчої влади відповідно до їх повноважень, Рада міністрів Автономної Республіки Крим, місцеві державні адміністрації."
    },
    {
      "provision_ref": "art7",
      "section": "7",
      "title": "Стаття 7. Повноваження Кабінету Міністрів України у галузі рибного господарства",
      "content": "До повноважень Кабінету Міністрів України у галузі рибного господарства належать:\nзабезпечення здійснення державної політики у галузі рибного господарства, визначеної Верховною Радою України;\nрозроблення та виконання загальнодержавних програм охорони, використання і відтворення водних біоресурсів;\nорганізація зовнішньоекономічних зв'язків і міжнародного співробітництва у галузі охорони, використання і відтворення водних біоресурсів;\nзатвердження переліку промислових ділянок рибогосподарських водних об'єктів (їх частин);\nзатвердження зон рибництва та рибопродуктивності нагульних ставів по регіонах;\nзатвердження положення про моніторинг риболовних суден ;\nзатвердження порядку функціонування системи дистанційного контролю риболовних суден ;\nздійснення інших повноважень відповідно до Конституції та законів України."
    },
    {
      "provision_ref": "art8",
      "section": "8",
      "title": "Стаття 8. Повноваження центрального органу виконавчої влади, що забезпечує формування державної політики у сфері рибного господарства та рибної промисловості",
      "content": "До повноважень центрального органу виконавчої влади, що забезпечує формування державної політики у сфері рибного господарства та рибної промисловості, належать:\nвизначення пріоритетних напрямів розвитку в галузі рибного господарства, узагальнення практики застосування законодавства, розроблення пропозицій щодо його вдосконалення та внесення в установленому порядку проектів законодавчих актів, актів Президента України, Кабінету Міністрів України на розгляд Президенту України та Кабінету Міністрів України;\nучасть у формуванні державної політики в галузі освіти, професійної підготовки кадрів для рибного господарства;\nзатвердження методики розрахунку збитків, завданих рибному господарству внаслідок порушень правил рибальства та охорони водних біоресурсів;\nзатвердження переліку категорій посад працівників рибного господарства;\nзатвердження системи управління охороною праці в рибному господарстві ;\nзатвердження порядку штучного розведення (відтворення), вирощування водних біоресурсів та їх використання , інструкції про порядок здійснення штучного розведення, вирощування водних біоресурсів та їх використання у спеціальних товарних рибних господарствах;\nзатвердження лімітів спеціального використання водних біоресурсів, квоти добування (вилову) в зоні юрисдикції України;\nзатвердження правил рибальства та режимів промислу;\nзатвердження порядку нарахування та внесення платежів за спеціальне використання водних біоресурсів;\nзатвердження порядку носіння форменого одягу та формених знаків розрізнення працівників рибного господарства;\nвстановлення нормативів екологічної безпеки водних об'єктів, що використовуються для потреб рибного господарства за погодженням з центральним органом виконавчої влади, що забезпечує формування державної політики у сфері охорони навколишнього природного середовища;\nзатвердження спеціальних форм статистичної звітності в галузі рибного господарства;\nзатвердження вимог до рибоприймального пункту;\nзатвердження положення про наукового спостерігача ;\nприйняття інших нормативно-правових актів у галузі рибного господарства, у тому числі на виконання міжнародно-правових зобов'язань України, відповідно до законів України."
    },
    {
      "provision_ref": "art9",
      "section": "9",
      "title": "Стаття 9. Повноваження центрального органу виконавчої влади, що реалізує державну політику у сфері рибного господарства",
      "content": "До повноважень центрального органу виконавчої влади, що реалізує державну політику у сфері рибного господарства, відповідно до покладених на нього завдань належать:\nвжиття заходів щодо забезпечення збереження запасів анадромних видів риб у виключній (морській) економічній зоні України;\nздійснення державного нагляду (контролю) у галузі охорони, використання та відтворення водних біоресурсів у виключній (морській) економічній зоні України, територіальному морі, водних об’єктах (їх частинах) та у водах за межами юрисдикції України щодо риболовних суден, що плавають під Державним Прапором України, відповідно до міжнародних договорів України;\nздійснення державного контролю технічного стану рибозахисних споруд, проведення рибозахисних заходів на водозабірних та інженерних спорудах меліоративних систем;\nздійснення контролю за дотриманням правил рибальства;\nздійснення контролю за дотриманням лімітів спеціального використання водних біоресурсів і нормативів використання водних біоресурсів;\nздійснення контролю за дотриманням правил використання об'єктів тваринного світу в частині водних біоресурсів;\nскладання протоколів та розгляд справ про адміністративні правопорушення у випадках, передбачених законом;\nвидача дозволів, сертифікатів, довідок міжнародного зразка відповідно до вимог міжнародних договорів України з питань ведення рибного промислу і торгівлі рибою та морепродуктами;\nздійснення контролю за достовірністю подання суб'єктами рибного господарства, пов'язаними з добуванням і використанням водних біоресурсів, звітних даних про обсяги використання водних біоресурсів;\nздійснення контролю за дотриманням порядку придбання або збуту осетрових видів риб та продукції з них;\nзапровадження спеціальних форм статистичної звітності в галузі рибного господарства щодо водних біоресурсів згідно з міжнародними стандартами та нормами, забезпечення обміну такою інформацією з відповідними міжнародними організаціями згідно із законодавством та міжнародними договорами України;\nвиконання функцій уповноваженого органу, який взаємодіє з Європейським Союзом, органами влади іноземних держав (їх компетентними органами і організаціями) з питань дотримання вимог системи попередження та ліквідації незаконного, непідзвітного та нерегульованого рибальства;\nздійснення у випадках, передбачених законом, ліцензування певних видів господарської діяльності;\nрозроблення порядку штучного розведення (відтворення), вирощування водних біоресурсів та їх використання ;\nпогодження науковим установам програм на проведення дослідного вилову водних біоресурсів;\nучасть у проведенні експертизи проектів будівництва нових та розширення, реконструкції, технічного переозброєння діючих підприємств, документації з перепрофілювання, консервації та ліквідації діючих підприємств, окремих цехів, виробництв та інших промислових і господарських об'єктів, виконання інших робіт, а також впровадження нової техніки, технологій, матеріалів і речовин, що впливають або можуть вплинути на стан рибогосподарських водних об'єктів (їх частин);\nнадання в установленому порядку пропозицій та здійснення контролю щодо рівневого режиму роботи рибогосподарських водних об'єктів, що забезпечує повноцінне існування гідробіонтів;\nпогодження видачі дозволів на днопоглиблювальні роботи (крім експлуатаційного днопоглиблення), прокладання кабелів, трубопроводів та інших комунікацій на землях водного фонду;\nзатвердження режимів рибогосподарської експлуатації водних об’єктів та контроль за діяльністю спеціальних товарних рибних господарств;\nвстановлення в установленому порядку заборони вилову водних біоресурсів у рибогосподарських водних об'єктах (їх частинах) та забезпечення контролю за дотриманням заборони;\nвидача документів дозвільного характеру у сфері рибного господарства;\nздійснення розподілу лімітів спеціального використання водних біоресурсів на квоти добування (вилову);\nпроведення у межах своїх повноважень моніторингу внутрішнього і зовнішнього ринків рибної продукції, здійснення державного регулювання внутрішнього ринку рибної продукції;\nучасть у веденні державного кадастру тваринного світу;\nздійснення у межах своїх повноважень у порядку, визначеному законом, співробітництва з державами-донорами та міжнародними організаціями з питань залучення міжнародної технічної допомоги в рибогосподарський комплекс України;\nспівпраця з Комітетом рибного господарства Сільськогосподарської та харчової організації ООН, органами влади іноземних держав та міжнародними організаціями з питань управління рибальством, аквакультури, запобігання забрудненню навколишнього природного середовища, охорони праці у рибному господарстві;\nздійснення державного регулювання у галузі аквакультури, забезпечення формування раціонального ринку вітчизняної продукції аквакультури, здійснення науково-технологічної політики селекції в аквакультурі;\nзабезпечення підготовки, перепідготовки, дипломування та сертифікації фахівців у галузі рибного господарства згідно з вимогами міжнародних договорів України, інших нормативно-правових актів;\nздійснення контролю за діяльністю галузевої системи науково-технічної інформації;\nспівпраця з класифікаційними товариствами;\nрозподіл квот добування (вилову), у тому числі:\nу районах дії міжнародних організацій з управління рибальством, членом яких є Україна відповідно до міжнародних договорів України;\nу водах за межами районів управління таких організацій відповідно до міжнародно-правових зобов'язань України;\nу водах, що перебувають під юрисдикцією прибережних держав, якщо це передбачено міжнародними договорами України;\nучасть у розробленні та здійсненні заходів з нарощення експортного потенціалу рибної галузі, відновлення традиційних та освоєння нових ринків збуту продукції;\nучасть у заходах з контролю якості та безпеки продуктів рибальства, харчової продукції під час її виробництва, зберігання, транспортування, реалізації, використання та утилізації;\nрозроблення програми науково-технічного розвитку галузі та організація її виконання;\nздійснення організаційного забезпечення підготовки, перепідготовки і підвищення кваліфікації фахівців у галузі рибного господарства у вищих навчальних закладах, що належать до сфери управління його;\nсприяння підвищенню енергоефективності підприємств, установ та організацій, що належать до сфери управління його;\nвиконання в межах повноважень інших функцій з управління об'єктами державної власності, що належать до сфери управління його;\nздійснення відповідно до законодавства повноважень державного замовника науково-дослідних робіт, координація їх проведення, сприяння впровадженню у виробництво наукових розробок та поширенню передового досвіду;\nздійснення державної атестації наукових установ, що належать до сфери його управління;\nрозроблення лімітів спеціального використання водних біоресурсів, квот добування (вилову) в зоні юрисдикції України;\nзабезпечення функціонування моніторингу риболовних суден, у тому числі організація роботи системи дистанційного контролю риболовних суден;\nпогодження направлення наукового спостерігача;\nздійснення інших повноважень відповідно до цього Закону."
    },
    {
      "provision_ref": "art10",
      "section": "10",
      "title": "Стаття 10. Повноваження посадових осіб органів рибоохорони",
      "content": "Посадові особи органів рибоохорони здійснюють державний контроль та управління в галузі охорони, використання і відтворення водних біоресурсів та мають такі повноваження:\nздійснювати державний контроль (нагляд) за дотриманням правил використання, порядку придбання та збуту об'єктів тваринного світу в частині водних біоресурсів;\nдавати обов'язкові до виконання письмові вказівки (приписи) про усунення порушень у галузі охорони, використання і відтворення водних біоресурсів;\nперевіряти документи на право використання водних біоресурсів, зупиняти транспортні (у тому числі плавучі) засоби та проводити огляд речей, транспортних (у тому числі плавучих) засобів, знарядь лову, добутої продукції та інших предметів;\nбезперешкодно користуватися при виконанні службових обов'язків послугами попутного водного і сухопутного транспорту та засобами зв'язку, що належать користувачам водних біоресурсів усіх форм власності;\nбезоплатно одержувати від органів виконавчої влади та органів місцевого самоврядування, підприємств, установ та організацій, громадян, іноземців та осіб без громадянства статистичні, інші довідкові та інформаційні матеріали, пояснення, необхідні для визначення стану охорони, відтворення і використання водних біоресурсів, а також повідомлення про аварійні забруднення довкілля;\nу разі неможливості встановлення особи правопорушника на місці вчинення правопорушення доставляти його до правоохоронних органів чи в приміщення виконавчого органу сільської, селищної, міської, районної у місті (у разі створення) ради для складення протоколу про адміністративне правопорушення;\nвилучати в осіб, які порушують законодавство у галузі охорони і використання водних біоресурсів, знаряддя лову водних біоресурсів, транспортні (у тому числі плавучі) засоби, обладнання та предмети, що були знаряддями правопорушення, незаконно добуті водні біоресурси, а також відповідні документи на них;\nпроводити у випадках, встановлених законом, фотографування, звукозапис, фото- і відеозйомку як допоміжні засоби для запобігання і виявлення порушень законодавства в галузі охорони, використання і відтворення водних біоресурсів;\nвикликати посадових осіб, громадян України, іноземців та осіб без громадянства для надання усних або письмових пояснень у зв'язку з порушенням законодавства у галузі охорони, використання і відтворення водних біоресурсів;\nбезперешкодного доступу до території (у тому числі об'єктів природно-заповідного фонду) і приміщень підприємств, установ та організацій, які здійснюють добування (вилов), утримання, зберігання або переробку водних біоресурсів, з метою здійснення контролю за дотриманням вимог законодавства в галузі охорони, використання і відтворення водних біоресурсів;\nвизначати розмір збитків, завданих рибному господарству, за затвердженими таксами та методиками;\nскладати протоколи та розглядати в установленому законом порядку справи про адміністративні правопорушення у галузі охорони, використання і відтворення водних біоресурсів;\nподавати позови про відшкодування шкоди, заподіяної суб'єктами господарювання та громадянами, внаслідок порушення законодавства в галузі охорони, використання і відтворення водних біоресурсів;\nвилучати знаряддя лову водних біоресурсів, транспортні засоби, обладнання та предмети, що були знаряддями правопорушення у галузі охорони, використання та відтворення водних біоресурсів, а також незаконно добуті водні біоресурси у разі неможливості встановлення власника зазначеного майна;\nвизначати в установленому порядку строки заборони вилову водних біоресурсів в рибогосподарських водних об'єктах (їх частинах) та забезпечувати контроль за їх дотриманням;\nздійснювати перевірку знарядь лову, контролювати їх кількість, перевіряти відповідність вимогам законодавства у галузі охорони, використання і відтворення водних біоресурсів;\nздійснювати передбачені законодавством заходи щодо регулювання рибальства;\nвиконувати функції контролю, спостереження та нагляду в районах відкритого моря відповідно до міжнародних договорів України;\nвикористовувати за погодженням із Міністерством внутрішніх справ України спеціальні транспортні засоби, які мають графічні забарвлення, написи та емблему;\nінші повноваження відповідно до закону.\nОргани рибоохорони під час здійснення охорони виключної (морської) економічної зони мають такі повноваження:\nзупиняти та оглядати в установленому порядку риболовні судна, судна, що здійснюють інші операції, пов’язані з промислом у виключній (морській) економічній зоні, судна, що здійснюють рибальство, а також перевіряти документи на здійснення промислу та інших робіт;\nзупиняти або припиняти промисел та інші роботи у разі порушення вимог Закону \"Про виключну (морську) економічну зону України\" або відсутності дозволу (погодження) на їх проведення;\nскладати протоколи про вчинення правопорушення у виключній (морській) економічній зоні;\nзастосовувати штрафні санкції у випадках, передбачених законом;\nбезоплатно користуватися транспортними послугами та засобами зв'язку риболовних суден іноземних держав, що здійснюють промисел або інші роботи у виключній (морській) економічній зоні згідно з міжнародними договорами України або дозволами.\nПід час виконання службових обов'язків посадові особи органів рибоохорони мають право на носіння форми встановленого зразка, а також на носіння і застосування табельної зброї та інших спеціальних засобів відповідно до закону.\nОргани рибоохорони є правоохоронними органами, які для виконання їх повноважень держава забезпечує транспортними засобами, приладами спостереження, зброєю, відео- і фототехнікою, спецодягом тощо.\nУ разі загибелі (смерті) працівника органів рибоохорони у зв'язку з виконанням ним службових обов'язків його сім'ї, а у разі її відсутності його батькам виплачується одноразова грошова допомога в розмірі десятирічної заробітної плати за останньою посадою, яку він обіймав, у порядку та на умовах , визначених Кабінетом Міністрів України.\nУ разі поранення (контузії, травми або каліцтва), заподіяного працівнику органів рибоохорони у зв'язку з виконанням ним службових обов'язків, а також інвалідності, що настала у період роботи в органах рибоохорони або не пізніше ніж через три місяці після звільнення з роботи в органах рибоохорони чи пізніше цього строку, але внаслідок захворювання чи нещасного випадку, що мали місце у період роботи в органах рибоохорони, залежно від ступеня втрати працездатності йому виплачується одноразова грошова допомога в розмірі до п'ятирічної заробітної плати за останньою посадою, яку він обіймав, у порядку та на умовах , визначених Кабінетом Міністрів України. Визначення ступеня втрати працездатності працівником органів рибоохорони у період роботи в органах рибоохорони у кожному випадку ушкодження здоров'я здійснюється в індивідуальному порядку відповідно до законодавства.\nПосадові особи органів рибоохорони мають право залучати до охорони водних біоресурсів громадських інспекторів рибоохорони. Положення про громадських інспекторів рибоохорони затверджує центральний орган виконавчої влади, що забезпечує формування державної політики у сфері рибного господарства та рибної промисловості.\nДержава гарантує посадовим особам органів рибоохорони та членам їхніх сімей захист честі, гідності, здоров'я та майна від кримінально протиправних та інших протиправних дій."
    },
    {
      "provision_ref": "art11",
      "section": "11",
      "title": "Стаття 11. Повноваження Ради міністрів Автономної Республіки Крим, місцевих державних адміністрацій у галузі рибного господарства",
      "content": "До повноважень Ради міністрів Автономної Республіки Крим, місцевих державних адміністрацій у галузі рибного господарства належать:\nрозроблення, затвердження і реалізація в межах своїх повноважень місцевих програм охорони, використання та відтворення водних біоресурсів;\nорганізація та здійснення заходів у межах своїх повноважень щодо охорони водних біоресурсів і поліпшення середовища їх існування;\nздійснення інших повноважень відповідно до закону."
    },
    {
      "provision_ref": "art12",
      "section": "12",
      "title": "Стаття 12. Водні біоресурси",
      "content": "До водних біоресурсів належать:\nводні біоресурси, які перебувають в умовах природної волі внутрішніх морських вод, територіального моря, континентального шельфу, виключної (морської) економічної зони, транскордонних вод, рибогосподарських водних об’єктів (їх частин) та у водах за межами юрисдикції України;\nводні біоресурси, які перебувають у водних об'єктах у межах територій природно-заповідного фонду, а також види, занесені до Червоної книги України."
    },
    {
      "provision_ref": "art13",
      "section": "13",
      "title": "Стаття 13. Рибогосподарські водні об'єкти (їх частини), які використовуються для цілей рибного господарства",
      "content": "Рибогосподарські водні об'єкти (їх частини) поділяються на рибогосподарські водні об'єкти загальнодержавного та місцевого значення.\nДо рибогосподарських водних об'єктів загальнодержавного значення належать:\nвнутрішні морські води і територіальне море (з лиманами та естуаріями), виключна (морська) економічна зона України;\nповерхневі води (озера, водосховища, річки, канали), що розташовані і використовуються на території більш як однієї області, а також їх притоки всіх порядків.\nДо рибогосподарських водних об'єктів (їх частин) місцевого значення належать водні об'єкти (озера, річки та їх притоки всіх порядків, водосховища), що розташовані і використовуються у межах однієї області та не належать до водних об'єктів загальнодержавного значення."
    },
    {
      "provision_ref": "art14",
      "section": "14",
      "title": "Стаття 14. Наукове забезпечення",
      "content": "Наукове забезпечення рибного господарства здійснюють рибогосподарські та інші спеціалізовані науково-дослідні установи (наукові спостерігачі), наукові підприємства та організації, селекційні центри, основними завданнями яких є:\nпроведення державного моніторингу запасів водних біоресурсів та стану рибогосподарських водних об'єктів (їх частин);\nпроведення наукових досліджень з оцінки стану, вивчення біології та середовища існування водних біоресурсів, збирання біологічних і промислово-статистичних даних, розроблення лімітів спеціального використання водних біоресурсів;\nрозроблення ефективних екологічно безпечних методів профілактики хвороб водних біоресурсів;\nрозроблення та створення нових знарядь лову;\nрозроблення методів управління та раціонального використання водних біоресурсів, їх збереження і відтворення у водах під юрисдикцією України, відкритому морі, а також у водах під юрисдикцією інших держав відповідно до міжнародних договорів України;\nрозроблення та удосконалення методів підвищення продуктивності рибогосподарських водних об'єктів (їх частин) шляхом введення аквакультури, створення нових високопродуктивних об'єктів рибництва на селекційно-генетичній основі;\nрозроблення нових ресурсозберігаючих технологій і технологій переробки водних біоресурсів;\nрозроблення та удосконалення методів виробництва з водних біоресурсів харчових, лікувально-профілактичних препаратів, біологічно активних речовин, кормів і харчових добавок для населення та сільськогосподарських тварин;\nучасть у створенні міжнародної системи збереження та управління біоресурсами в Азово-Чорноморському басейні і відкритому морі, налагодження та підтримка зв'язків з іноземними рибогосподарськими і науковими установами та організаціями;\nмаркетингові дослідження у рибному господарстві, промисловому рибальстві, розроблення стратегії подальшої діяльності суб'єктів рибного господарства, промислового рибальства та охорони водних біоресурсів, підвищення їх конкурентоспроможності, забезпечення інтеграції у міжнародні організації;\nстворення інвестиційних проектів, планів розвитку, реконструкції та реструктуризації підприємств;\nвикористання галузевих трудових, матеріальних та фінансових ресурсів.\nФінансування наукових досліджень у галузі охорони, використання та відтворення водних біоресурсів, аквакультури, діяльності рибогосподарських і наукових установ та організацій здійснюється за рахунок Державного бюджету України, коштів інноваційних програм і проектів та інших джерел, не заборонених законом."
    },
    {
      "provision_ref": "art15",
      "section": "15",
      "title": "Стаття 15. Державний моніторинг і ведення державного обліку та державного кадастру водних біоресурсів і рибогосподарських водних об'єктів (їх частин)",
      "content": "Державний облік, державний моніторинг, державний кадастр водних біоресурсів, а також державний облік та державний реєстр рибогосподарських водних об'єктів (їх частин) ведуться центральним органом виконавчої влади, що реалізує державну політику у сфері рибного господарства, з метою визначення сучасного стану, планування, організації і здійснення заходів щодо охорони водних біоресурсів, їх раціонального використання та відтворення.\nДержавний моніторинг водних біоресурсів здійснюється з метою забезпечення сталого використання водних біоресурсів та недопущення їх виснаження.\nДержавний кадастр водних біоресурсів є складовою частиною державного кадастру тваринного світу і ведеться відповідно до законодавства.\nРезультатом ведення державного обліку рибогосподарських водних об'єктів (їх частин) є створення відповідного реєстру. Державний реєстр рибогосподарських водних об'єктів (їх частин) ведеться центральним органом виконавчої влади, що реалізує державну політику у сфері рибного господарства, в порядку , встановленому Кабінетом Міністрів України.\nДержавний облік водних біоресурсів здійснюється шляхом наукових досліджень, пов’язаних з визначенням чисельності водних біоресурсів у рибогосподарських водних об’єктах (їх частинах), а також контролю за одержанням достовірної інформації про обсяги їх використання, загибелі або знищення засобами Єдиної державної електронної системи управління галуззю рибного господарства.\nФінансування робіт з ведення державного обліку, державного моніторингу, державного кадастру водних біоресурсів, а також державного обліку та державного реєстру рибогосподарських водних об'єктів (їх частин) здійснюється за рахунок коштів Державного бюджету України."
    },
    {
      "provision_ref": "art16",
      "section": "16",
      "title": "Стаття 16. Зміст охорони водних біоресурсів та основні шляхи її забезпечення",
      "content": "Охорона водних біоресурсів та основні шляхи її забезпечення визначаються відповідно до цього Закону, законів України \"Про тваринний світ\" , \"Про охорону навколишнього природного середовища\" та інших нормативно-правових актів."
    },
    {
      "provision_ref": "art17",
      "section": "17",
      "title": "Стаття 17. Основні вимоги до охорони середовища перебування водних біоресурсів",
      "content": "При розміщенні, проектуванні, будівництві, реконструкції, технічному переоснащенні та введенні в експлуатацію підприємств, споруд, інших об'єктів, при проведенні різних робіт на землях водного фонду, які можуть негативно впливати на стан водних біоресурсів, виконавці таких робіт зобов'язані виконувати заходи щодо збереження сприятливих умов для існування, відтворення, міграції та зимівлі водних біоресурсів, а також забезпечувати недоторканність ділянок, що становлять особливу цінність для охорони і відтворення водних біоресурсів.\nЕксплуатація водозабірних споруд та інших об'єктів, застосування технологій без рибозахисних пристроїв забороняється.\nОсоби, які здійснюють експлуатацію гідротехнічних споруд рибогосподарських водних об'єктів (їх частин), зобов'язані утримувати в належному технічному стані рибогосподарські та рибозахисні споруди, дотримуватися вимог технологічних, ветеринарно-біологічних, санітарно-епідеміологічних заходів та своєчасно проводити їх капітальний ремонт.\nПід час розвідки та видобування корисних копалин, користування надрами континентального шельфу, створення на ньому штучних островів, установок та інших споруд обов'язково вживаються заходи щодо охорони водних біоресурсів та рибогосподарських водних об'єктів (їх частин).\nНа рибогосподарських водних об'єктах (їх частинах), що становлять особливу цінність для охорони і відтворення водних біоресурсів, права користувачів природних ресурсів можуть обмежуватися відповідно до закону.\nДля рибогосподарських водних об'єктів (їх частинах) встановлюються екологічні нормативи якості води. Зазначені нормативи розробляються і встановлюються відповідно до законодавства.\nЗа забруднення водних об'єктів наднормативними скидами забруднюючих речовин забруднювач несе відповідальність відповідно до закону.\nРівень води в рибогосподарських водних об'єктах (їх частинах) має бути достатнім для забезпечення природного відтворення та життєдіяльності гідробіонтів. Підвищення або зниження рівня води у водних об'єктах (їх частинах) погоджується з центральним органом виконавчої влади, що реалізує державну політику у сфері рибного господарства."
    },
    {
      "provision_ref": "art18",
      "section": "18",
      "title": "Стаття 18. Охорона анадромних видів риб",
      "content": "Україна як держава походження анадромних видів риб - осетра, севрюги, білуги, шипа, азово-чорноморського (дунайського) оселедця, вирезуба, атлантичного лосося, дунайського лосося та інших забезпечує їх збереження шляхом охорони та регулювання їх промислу.\nРозроблення та виконання заходів щодо охорони та регулювання використання анадромних видів риб, які формуються у річках та лиманах України, за межами виключної (морської) економічної зони здійснюються на основі міжнародних договорів України.\nДля забезпечення раціонального використання анадромних видів риб, які формуються у річках та лиманах України, за межами виключної (морської) економічної зони України можуть вживатися також інші заходи щодо їх збереження та управління промислом відповідно до законодавства та міжнародних договорів України.\nІноземці, іноземні юридичні особи за порушення, допущені за межами виключної (морської) економічної зони України, пов'язані з промислом анадромних видів риб, які формуються у річках та лиманах України, несуть відповідальність згідно з вимогами міжнародного права."
    },
    {
      "provision_ref": "art19",
      "section": "19",
      "title": "Стаття 19. Особливості охорони водних біоресурсів Азово-Чорноморського басейну",
      "content": "Охорона водних біоресурсів Азово-Чорноморського басейну здійснюється з урахуванням необхідності створення сприятливих умов для відтворення та збільшення запасів осетрових та інших видів водних біоресурсів шляхом обмеження кількості знарядь лову, риболовних суден, а також потужності риболовних суден, заборони застосування певних видів знарядь лову та припинення їх спеціального використання з урахуванням положень міжнародних договорів України."
    },
    {
      "provision_ref": "art20",
      "section": "20",
      "title": "Стаття 20. Відшкодування шкоди, завданої рибному господарству внаслідок знищення або погіршення стану водних біоресурсів та середовища їх перебування внаслідок господарської та іншої діяльності",
      "content": "Шкода, завдана рибному господарству внаслідок знищення або погіршення стану водних біоресурсів та середовища їх перебування внаслідок господарської та іншої діяльності, підлягає відшкодуванню за рахунок осіб, які безпосередньо здійснювали або замовляли здійснення такої діяльності."
    },
    {
      "provision_ref": "art21",
      "section": "21",
      "title": "Стаття 21. Державний контроль за провадженням рибогосподарської діяльності",
      "content": "Державний контроль за провадженням рибогосподарської діяльності здійснюється центральним органом виконавчої влади, що реалізує державну політику у сфері рибного господарства, з метою забезпечення:\nреалізації державної політики у галузі вивчення, охорони, відтворення, раціонального використання водних біоресурсів, їх переробки та ведення аквакультури;\nпідтримання балансу між виробничими потужностями користувачів, наявними запасами водних біоресурсів та їх репродуктивним потенціалом;\nвиконання зобов'язань за міжнародними договорами України щодо збереження та раціонального використання водних біоресурсів під час провадження рибогосподарської діяльності у водах за межами юрисдикції України;\nзапобігання виснаженню рибогосподарських водних об'єктів (їх частин);\nдержавного контролю за якістю імпортованої в Україну продукції водних біоресурсів;\nзахисту прав і законних інтересів юридичних осіб та фізичних осіб - підприємців, які одержали квоти на добування (вилов) водних біоресурсів, шляхом регулювання імпорту в Україну тих видів водних біоресурсів, які використовуються у водних об'єктах України вітчизняними користувачами."
    },
    {
      "provision_ref": "art22",
      "section": "22",
      "title": "Стаття 22. Громадський контроль за провадженням рибогосподарської діяльності",
      "content": "Громадський контроль у галузі охорони, використання і відтворення водних біоресурсів здійснюється громадськими інспекторами рибоохорони.\nГромадський контроль громадських інспекторів рибоохорони у галузі охорони, використання і відтворення водних біоресурсів здійснюється відповідно до положення про них, яке затверджується центральним органом виконавчої влади, що забезпечує формування державної політики у сфері рибного господарства та рибної промисловості."
    },
    {
      "provision_ref": "art23",
      "section": "23",
      "title": "Стаття 23. Документи дозвільного характеру, що видаються центральним органом виконавчої влади, що реалізує державну політику у сфері рибного господарства",
      "content": "Центральний орган виконавчої влади, що реалізує державну політику у сфері рибного господарства, видає такі документи дозвільного характеру:\nдозвіл на спеціальне використання водних біоресурсів у рибогосподарських водних об’єктах (їх частинах) (для здійснення промислового рибальства, дослідного вилову);\nдозвіл на спеціальне використання водних біоресурсів за межами юрисдикції України;\nформа реєстрації уловів (експорту, реекспорту) антарктичного та патагонського іклачів;\nдозвіл на імпорт та експорт зразків видів дикої фауни і флори, сертифікати на пересувні виставки, реекспорт та інтродукцію з моря зазначених зразків, які є об'єктами регулювання Конвенції про міжнародну торгівлю видами дикої фауни і флори, що перебувають під загрозою зникнення , в частині осетрових риб і виробленої з них продукції;\nпідтвердження походження водних біоресурсів (сертифікат законності вилучення водних біоресурсів із середовища їх існування для експорту продуктів лову, сертифікат реекспорту імпортованих продуктів лову, форма підтвердження переробки імпортованих продуктів лову для їх експорту);\nінші документи дозвільного характеру, передбачені міжнародними договорами України.\nПорядок видачі, відмови у видачі, переоформлення, припинення дії документів дозвільного характеру в галузі рибного господарства встановлюється Кабінетом Міністрів України."
    },
    {
      "provision_ref": "art24",
      "section": "24",
      "title": "Стаття 24. Особливості видачі документів дозвільного характеру в галузі рибного господарства",
      "content": "Видача, відмова у видачі, переоформлення, припинення дії дозволу на спеціальне використання водних біоресурсів у рибогосподарських водних об’єктах (їх частинах) (для здійснення промислового рибальства, дослідного вилову), крім видів водних біоресурсів, занесених до Червоної книги України, та водних біоресурсів у межах територій та об’єктів природно-заповідного фонду, дозволу на спеціальне використання водних біоресурсів за межами юрисдикції України, форми реєстрації уловів (експорту, реекспорту) антарктичного та патагонського іклачів, підтвердження походження водних біоресурсів (сертифікат законності вилучення водних біоресурсів із середовища їх існування для експорту продуктів лову, сертифікат реекспорту імпортованих продуктів лову, форма підтвердження переробки імпортованих продуктів лову для їх експорту) здійснюються в електронній формі, у тому числі засобами Єдиного державного вебпорталу електронних послуг або Єдиної державної електронної системи управління галуззю рибного господарства, на безоплатній основі центральним органом виконавчої влади, що реалізує державну політику у сфері рибного господарства.\nСтрок дії дозволу на спеціальне використання водних біоресурсів у рибогосподарських водних об’єктах (їх частинах) (для здійснення промислового рибальства, дослідного вилову) не може перевищувати один календарний рік.\nДля одержання дозволу на спеціальне використання водних біоресурсів у рибогосподарських водних об’єктах (їх частинах) (для здійснення промислового рибальства) суб’єкт рибного господарства подає відповідну заяву за формою, встановленою Кабінетом Міністрів України.\nДозвіл на спеціальне використання водних біоресурсів у рибогосподарських водних об’єктах (їх частинах) (для здійснення промислового рибальства) видається протягом двох робочих днів з дня подання відповідної заяви суб’єктом рибного господарства, після укладення договору на право спеціального використання водних біоресурсів у рибогосподарських водних об’єктах (їх частинах), що укладається за результатами аукціону з продажу права на укладення такого договору, який проводиться для реалізації квот добування (вилову).\nСтрок дії договору на право спеціального використання водних біоресурсів у рибогосподарських водних об’єктах (їх частинах), договору на право здійснення дослідного вилову в рибогосподарських водних об’єктах (їх частинах) не може перевищувати один календарний рік.\nІстотними умовами договору на право спеціального використання водних біоресурсів у рибогосподарських водних об’єктах (їх частинах), договору на право здійснення дослідного вилову в рибогосподарських водних об’єктах (їх частинах) є:\nсторони договору;\nпредмет договору;\nправа і обов’язки сторін;\nвідповідальність сторін;\nпорядок розгляду та вирішення спорів;\nстрок дії договору;\nпорядок припинення дії договору;\nобставини непереборної сили.\nПісля отримання дозволу на спеціальне використання водних біоресурсів у рибогосподарських водних об’єктах (їх частинах) (для здійснення промислового рибальства) суб’єкт рибного господарства протягом 15 календарних днів надсилає засобами Єдиної державної електронної системи управління галуззю рибного господарства до центрального органу виконавчої влади, що реалізує державну політику у сфері рибного господарства, підтвердження внесення плати за договір на право спеціального використання водних біоресурсів у рибогосподарських водних об’єктах (їх частинах), укладений за результатами аукціону з продажу права на укладення такого договору.\nУ разі ненадання дозволу на спеціальне використання водних біоресурсів у рибогосподарських водних об’єктах (їх частинах) (для здійснення промислового рибальства) у строк, визначений цією статтею, суб’єкт рибного господарства набуває право на провадження діяльності за принципом мовчазної згоди на підставі договору на право спеціального використання водних біоресурсів у рибогосподарських водних об’єктах (їх частинах).\nДля одержання дозволу на спеціальне використання водних біоресурсів у рибогосподарських водних об’єктах (їх частинах) (для здійснення дослідного вилову) суб’єкт рибного господарства подає:\nзаяву про одержання дозволу на спеціальне використання водних біоресурсів у рибогосподарських водних об’єктах (їх частинах) (для здійснення дослідного вилову) за формою , встановленою Кабінетом Міністрів України;\nінформацію про укладений договір на право здійснення дослідного вилову в рибогосподарських водних об’єктах (їх частинах).\nДозвіл на спеціальне використання водних біоресурсів у рибогосподарських водних об’єктах (їх частинах) (для здійснення дослідного вилову) видається протягом п’яти робочих днів з дня подання суб’єктом рибного господарства відповідної заяви у порядку, встановленому Кабінетом Міністрів України.\nЗаява та інформація, необхідні для одержання дозволу на спеціальне використання водних біоресурсів у рибогосподарських водних об’єктах (їх частинах) (для здійснення промислового рибальства, дослідного вилову), подаються суб’єктами рибного господарства в електронній формі, засобами Єдиного державного вебпорталу електронних послуг або Єдиної державної електронної системи управління галуззю рибного господарства, до центрального органу виконавчої влади, що реалізує державну політику у сфері рибного господарства.\nПідставою для відмови у видачі дозволу на спеціальне використання водних біоресурсів у рибогосподарських водних об’єктах (їх частинах) (для здійснення промислового рибальства) є відсутність договору на право спеціального використання водних біоресурсів у рибогосподарських водних об’єктах (їх частинах).\nПідставою для відмови у видачі дозволу на спеціальне використання водних біоресурсів у рибогосподарських водних об’єктах (їх частинах) (для здійснення дослідного вилову) є:\nподання суб’єктом господарювання неповного пакета документів, необхідних для одержання дозволу, за умови що суб’єкту господарювання було надано можливість надати документи, але суб’єкт господарювання їх не надав;\nвиявлення недостовірних відомостей у поданих документах, за умови що суб’єкту господарювання було надано можливість усунути недоліки, але суб’єкт господарювання їх не усунув;\nсистематичне вчинення (три і більше разів протягом попереднього календарного року) грубих порушень законодавства у сфері охорони, використання та відтворення водних біоресурсів;\nнесплата, станом на день розгляду питання про видачу дозволу, штрафних санкцій або невідшкодування шкоди, завданої рибному господарству, за попередній календарний рік;\nнаявність, станом на день подання заяви про одержання дозволу на спеціальне використання водних біоресурсів у рибогосподарських водних об’єктах (їх частинах) (для здійснення дослідного вилову), простроченої заборгованості перед державним або місцевим бюджетом із плати за спеціальне використання водних біоресурсів;\nневключення риболовного судна до системи дистанційного контролю риболовних суден;\nвідсутність права власності або договору оренди (фрахтування) на риболовне судно, рибоприймальний пункт;\nвідсутність договору на право здійснення дослідного вилову в рибогосподарських водних об’єктах (їх частинах).\nДозвіл на спеціальне використання водних біоресурсів у рибогосподарських водних об’єктах (їх частинах) (для здійснення промислового рибальства, дослідного вилову) відкликається центральним органом виконавчої влади, що реалізує державну політику у сфері рибного господарства, у разі наявності в Єдиному державному реєстрі юридичних осіб, фізичних осіб - підприємців та громадських формувань відомостей про припинення юридичної особи шляхом ліквідації або відомостей про припинення підприємницької діяльності фізичної особи - підприємця.\nДія дозволу на спеціальне використання водних біоресурсів у рибогосподарських водних об’єктах (їх частинах) (для здійснення промислового рибальства, дослідного вилову) припиняється центральним органом виконавчої влади, що реалізує державну політику у сфері рибного господарства, з таких підстав:\nзаява суб’єкта рибного господарства про припинення дії дозволу;\nрішення суду про скасування дозволу;\nненадання підтвердження внесення плати за договір на право спеціального використання водних біоресурсів у рибогосподарських водних об’єктах (їх частинах), що укладається за результатами аукціону з продажу права на укладення такого договору, протягом 15 календарних днів;\nсистематичне вчинення (три і більше разів протягом одного календарного року) грубих порушень законодавства у сфері охорони, використання та відтворення водних біоресурсів;\nвстановлення факту надання в заяві про видачу документів дозвільного характеру та документах, що додаються до неї, недостовірної інформації, крім очевидних граматичних помилок, одруківок чи арифметичних помилок, що не впливають на зміст поданих відомостей.\nЦентральний орган виконавчої влади, що реалізує державну політику у сфері рибного господарства, може звернутися до суду з позовом про застосування заходу реагування щодо скасування документа дозвільного характеру у разі здійснення суб’єктом господарювання певних дій щодо провадження господарської діяльності або видів господарської діяльності, на які отримано документ дозвільного характеру, з порушенням вимог законодавства, щодо яких дозвільний орган видав припис або інший розпорядчий документ з наданням достатнього часу для їх усунення.\nРішення про припинення дії дозволу на спеціальне використання водних біоресурсів у рибогосподарських водних об’єктах (їх частинах) (для здійснення промислового рибальства, дослідного вилову) видається центральним органом виконавчої влади, що реалізує державну політику у сфері рибного господарства, не пізніше п’яти робочих днів з дня видання відповідного наказу.\nДія дозволу на спеціальне використання водних біоресурсів у рибогосподарських водних об’єктах (їх частинах) (для здійснення промислового рибальства, дослідного вилову) припиняється через 10 робочих днів з дня прийняття рішення про його припинення дії.\nПісля припинення дії дозволу на спеціальне використання водних біоресурсів у рибогосподарських водних об’єктах (їх частинах) (для здійснення промислового рибальства, дослідного вилову) квота добування (вилову) за рішенням центрального органу виконавчої влади, що реалізує державну політику у сфері рибного господарства, включається до договору на право спеціального використання водних біоресурсів у рибогосподарських водних об’єктах (їх частинах), право на укладення якого в подальшому реалізується на аукціоні.\nДозвіл на спеціальне використання водних біоресурсів у рибогосподарських водних об’єктах (їх частинах) (для здійснення промислового рибальства, дослідного вилову) переоформлюється у разі:\nвиявлення у виданому дозволі технічної помилки;\nзміни зазначених у дозволі відомостей щодо риболовних суден, дозволених знарядь лову, рибоприймальних пунктів.\nЗа наявності підстави для переоформлення дозволу на спеціальне використання водних біоресурсів у рибогосподарських водних об’єктах (їх частинах) (для здійснення промислового рибальства, дослідного вилову) користувач водних біоресурсів зобов’язаний протягом двох робочих днів з дня виникнення такої підстави подати до центрального органу виконавчої влади, що реалізує державну політику у сфері рибного господарства, заяву про переоформлення дозволу та документи, що підтверджують зазначені у заяві зміни.\nЦентральний орган виконавчої влади, що реалізує державну політику у сфері рибного господарства, протягом двох робочих днів з дня отримання заяви про переоформлення дозволу на спеціальне використання водних біоресурсів у рибогосподарських водних об’єктах (їх частинах) (для здійснення промислового рибальства, дослідного вилову) та підтвердних документів зобов’язаний перевірити подану інформацію та видати переоформлений дозвіл з урахуванням зазначених змін або відмовити у переоформленні дозволу.\nПідставою для відмови у переоформленні дозволу на спеціальне використання водних біоресурсів у рибогосподарських водних об’єктах (їх частинах) (для здійснення промислового рибальства, дослідного вилову) є подання неповного пакета документів, необхідних для переоформлення дозволу на спеціальне використання водних біоресурсів у рибогосподарських водних об’єктах (їх частинах) (для здійснення промислового рибальства, дослідного вилову).\nКористувач водних біоресурсів, який подав заяву про переоформлення дозволу на спеціальне використання водних біоресурсів у рибогосподарських водних об’єктах (їх частинах) (для здійснення промислового рибальства, дослідного вилову), у період переоформлення дозволу здійснює спеціальне використання водних біоресурсів на підставі зазначеної заяви, за умови що суб’єкту господарювання було надано можливість надати документи, але суб’єкт господарювання їх не надав.\nСтрок дії переоформленого дозволу на спеціальне використання водних біоресурсів у рибогосподарських водних об’єктах (їх частинах) (для здійснення промислового рибальства, дослідного вилову) не може перевищувати строк дії, зазначений у дозволі, що переоформлявся.\nНепереоформлений у встановлений строк дозвіл на спеціальне використання водних біоресурсів у рибогосподарських водних об’єктах (їх частинах) (для здійснення промислового рибальства, дослідного вилову) є недійсним.\nДля одержання дозволу на спеціальне використання водних біоресурсів за межами юрисдикції України суб’єкт рибного господарства подає:\nзаяву про одержання дозволу на спеціальне використання водних біоресурсів за межами юрисдикції України за формою, встановленою Кабінетом Міністрів України, до якої додаються:\nвідомості про знаряддя лову - у разі вимоги міжнародної організації з управління рибальством або прибережної держави, у водах якої планується здійснювати спеціальне використання водних біоресурсів;\nдокументи, що підтверджують право власності або користування суб’єкта рибного господарства на риболовні судна, зареєстровані у встановленому законодавством порядку;\nсвідоцтво про право плавання під Державним Прапором України;\nкласифікаційне свідоцтво;\nдокумент про включення риболовного судна до системи дистанційного контролю риболовних суден, що відповідає вимогам законодавства України та надає можливість відстеження позиції риболовного судна;\nінші документи відповідно до вимог, передбачених міжнародними договорами України, законодавством відповідних іноземних держав або актами міжнародних організацій з управління рибальством, у зоні юрисдикції яких планується здійснювати спеціальне використання водних біоресурсів риболовним судном під Державним Прапором України.\nДозвіл на спеціальне використання водних біоресурсів за межами юрисдикції України або повідомлення про відмову у видачі такого дозволу видається протягом 30 календарних днів з дня надходження відповідної заяви та документів, що подаються разом з нею.\nУ разі надання Україні міжнародною організацією з управління рибальством або прибережною державою права на здійснення спеціального використання водних біоресурсів за межами юрисдикції України або виділення лімітів спеціального використання водних біоресурсів у межах районів їхньої відповідальності дозвіл на спеціальне використання водних біоресурсів за межами юрисдикції України або повідомлення про відмову у видачі такого дозволу видається після видання наказу центрального органу виконавчої влади, що реалізує державну політику у сфері рибного господарства, про розподіл прав на спеціальне використання водних біоресурсів за межами юрисдикції України, але не пізніше 30 календарних днів з дня надходження заяви суб’єкта рибного господарства та документів, що подаються разом з нею.\nДозвіл на спеціальне використання водних біоресурсів за межами юрисдикції України видається на кожне риболовне судно окремо.\nПідставою для відмови у видачі дозволу на спеціальне використання водних біоресурсів за межами юрисдикції України є:\nвідсутність права на спеціальне використання водних біоресурсів за межами юрисдикції України або виділених лімітів спеціального використання водних біоресурсів (у разі наміру здійснювати спеціальне використання в районах відповідальності міжнародних організацій з управління рибальством або водах прибережних держав);\nвідсутність ліцензії на провадження господарської діяльності з промислового вилову водних біоресурсів за межами юрисдикції України;\nнегативне рішення щодо рибальського судна або здійснення спеціального використання водних біоресурсів за межами юрисдикції України, ухвалене міжнародною організацією або прибережною державою, в зоні юрисдикції якої планується здійснювати спеціальне використання водних біоресурсів;\nподання неповного пакета документів, необхідних для отримання дозволу на спеціальне використання водних біоресурсів за межами юрисдикції України, за умови що суб’єкту господарювання було надано можливість надати документи, але суб’єкт господарювання їх не надав;\nвиявлення недостовірних відомостей у поданих документах, за умови що суб’єкту господарювання було надано можливість усунути недоліки, але суб’єкт господарювання їх не усунув;\nневідповідність поданих документів вимогам міжнародного законодавства та законодавства України;\nвнесення риболовного судна до переліку суден, задіяних у незаконному, непідзвітному та нерегульованому рибальстві;\nнеподання до центрального органу виконавчої влади, що реалізує державну політику у сфері рибного господарства, інформації про обсяги добування (вилову) водних біоресурсів за межами юрисдикції України за попередній календарний рік (у разі здійснення спеціального використання за межами юрисдикції України);\nнаявність простроченої заборгованості перед державним або місцевим бюджетом за спеціальне використання водних біоресурсів.\nСтрок дії дозволу на спеціальне використання водних біоресурсів за межами юрисдикції України не може перевищувати 12 календарних місяців.\nДозвіл на спеціальне використання водних біоресурсів за межами юрисдикції України відкликається центральним органом виконавчої влади, що реалізує державну політику у сфері рибного господарства, у разі наявності в Єдиному державному реєстрі юридичних осіб, фізичних осіб - підприємців та громадських формувань відомостей про припинення юридичної особи шляхом ліквідації або відомостей про припинення підприємницької діяльності фізичної особи - підприємця.\nДія дозволу на спеціальне використання водних біоресурсів за межами юрисдикції України припиняється з таких підстав:\nзаява користувача водних біоресурсів про припинення дії дозволу;\nприпинення дії ліцензії на провадження господарської діяльності з промислового вилову водних біоресурсів за межами юрисдикції України;\nпорушення риболовним судном правил та режимів промислу;\nпорушення риболовним судном вимог законодавства у сфері охорони, використання та відтворення водних біоресурсів, міжнародних договорів України;\nвнесення риболовного судна до переліку суден, задіяних у незаконному, непідзвітному та нерегульованому рибальстві;\nцілеспрямований промисел водних біоресурсів, що підпадають під дію мораторію або заборони на використання водних біоресурсів, встановлених відповідними міжнародними договорами України та міжнародними компетентними органами;\nвикористання риболовним судном заборонених знарядь лову;\nцілеспрямоване пошкодження суднової апаратури, що унеможливлює роботу системи дистанційного контролю риболовного судна;\nфальсифікація або приховування розпізнавальних знаків, назви або порту реєстрації риболовного судна;\nзакінчення строку дії суднових документів;\nрішення суду про скасування дозволу на спеціальне використання водних біоресурсів за межами юрисдикції України.\nРішення про припинення дії дозволу на спеціальне використання водних біоресурсів за межами юрисдикції України видається центральним органом виконавчої влади, що реалізує державну політику у сфері рибного господарства, протягом п’яти робочих днів з дня видання відповідного наказу.\nДія дозволу на спеціальне використання водних біоресурсів за межами юрисдикції України припиняється через 10 робочих днів з дня прийняття рішення про його припинення дії.\nДозвіл на спеціальне використання водних біоресурсів за межами юрисдикції України переоформлюється у разі:\nвиявлення у виданому дозволі технічної помилки;\nзміни дозволених знарядь лову;\nзміни дозволених для спеціального використання видів водних біоресурсів або їх обсягів;\nзміни капітана риболовного судна, яке здійснює спеціальне використання водних біоресурсів за межами юрисдикції України.\nУ разі виникнення підстави для переоформлення дозволу на спеціальне використання водних біоресурсів за межами юрисдикції України користувач водних біоресурсів зобов’язаний протягом двох робочих днів з дня виникнення підстави подати до центрального органу виконавчої влади, що реалізує державну політику у сфері рибного господарства, заяву про переоформлення дозволу на спеціальне використання водних біоресурсів за межами юрисдикції України та документи, що підтверджують зазначені у заяві зміни.\nЦентральний орган виконавчої влади, що реалізує державну політику у сфері рибного господарства, протягом двох робочих днів з дня отримання заяви про переоформлення дозволу на спеціальне використання водних біоресурсів за межами юрисдикції України та документів, що підтверджують зазначені у заяві зміни, зобов’язаний перевірити подану інформацію та видати переоформлений дозвіл з урахуванням зазначених змін або відмовити у переоформленні дозволу.\nПідставою для відмови у переоформленні дозволу на спеціальне використання водних біоресурсів за межами юрисдикції України є:\nподання неповного пакета документів, необхідних для переоформлення дозволу на спеціальне використання водних біоресурсів за межами юрисдикції України, за умови що суб’єкту господарювання було надано можливість надати документи;\nвиявлення недостовірних відомостей у поданих документах, за умови що суб’єкту господарювання було надано можливість усунути недоліки, але суб’єкт господарювання їх не усунув.\nСтрок дії переоформленого дозволу на спеціальне використання водних біоресурсів за межами юрисдикції України не може перевищувати строк дії дозволу, що переоформлювався.\nНепереоформлений у встановлений строк дозвіл на спеціальне використання водних біоресурсів за межами юрисдикції України є недійсним.\nДля одержання форми реєстрації уловів (експорту, реекспорту) антарктичного та патагонського іклачів користувач водних біоресурсів, риболовне судно якого здійснювало добування (вилов) антарктичного та патагонського іклачів, або суб’єкт рибного господарства, що здійснює експорт, реекспорт відповідної продукції, подає запит про одержання форми реєстрації уловів (експорту, реекспорту) антарктичного та патагонського іклачів (далі - запит) за формою, затвердженою Кабінетом Міністрів України.\nЗапит подається за 10 календарних днів до заходження риболовного судна з уловом антарктичного та патагонського іклачів у порт вивантаження або до дати вивезення антарктичного та патагонського іклачів з митної території України.\nФорма реєстрації уловів (експорту, реекспорту) антарктичного та патагонського іклачів видається користувачу водних біоресурсів, риболовне судно якого здійснювало добування (вилов) антарктичного та патагонського іклачів, або суб’єкту рибного господарства, що здійснює експорт, реекспорт такої продукції, відповідно до Заходу зі збереження 10-05 Системи документації уловів видів Dissostichus, затвердженого Комісією зі збереження морських живих ресурсів Антарктики.\nСтрок дії форми реєстрації уловів (експорту, реекспорту) антарктичного та патагонського іклачів обмежується строком відповідної зовнішньоторговельної операції.\nФорма реєстрації уловів (експорту, реекспорту) антарктичного та патагонського іклачів або повідомлення про відмову у видачі такої форми видається протягом 10 календарних днів з дня надходження запиту.\nПідставою для відмови у видачі форми реєстрації уловів (експорту, реекспорту) антарктичного та патагонського іклачів є:\nвиявлення недостовірних відомостей у запиті, за умови що суб’єкту господарювання було надано можливість усунути недоліки, але суб’єкт господарювання їх не усунув;\nнегативний висновок про результати проведених експертизи та обстежень або інших наукових і технічних оцінок, необхідних для видачі форми реєстрації уловів (експорту, реекспорту) антарктичного та патагонського іклачів.\nФорма реєстрації уловів (експорту, реекспорту) антарктичного та патагонського іклачів відкликається центральним органом виконавчої влади, що реалізує державну політику у сфері рибного господарства, у разі наявності в Єдиному державному реєстрі юридичних осіб, фізичних осіб - підприємців та громадських формувань відомостей про припинення юридичної особи шляхом ліквідації або відомостей про припинення підприємницької діяльності фізичної особи - підприємця.\nДія форми реєстрації уловів (експорту, реекспорту) антарктичного та патагонського іклачів припиняється з таких підстав:\nзаява користувача водних біоресурсів або суб’єкта рибного господарства про припинення дії форми реєстрації уловів (експорту, реекспорту) антарктичного та патагонського іклачів;\nрішення суду про скасування форми реєстрації уловів (експорту, реекспорту) антарктичного та патагонського іклачів;\nвиявлення недостовірних відомостей у документах, поданих користувачем водних біоресурсів або суб’єктом рибного господарства для отримання форми реєстрації уловів (експорту, реекспорту) антарктичного та патагонського іклачів.\nРішення про припинення дії форми реєстрації уловів (експорту, реекспорту) антарктичного та патагонського іклачів видається центральним органом виконавчої влади, що реалізує державну політику у сфері рибного господарства, протягом п’яти робочих днів з дня видання відповідного наказу.\nДія форми реєстрації уловів (експорту, реекспорту) антарктичного та патагонського іклачів припиняється через 10 робочих днів з дня прийняття рішення про її припинення дії.\nФорма реєстрації уловів (експорту, реекспорту) антарктичного та патагонського іклачів переоформлюється у разі:\nвиявлення у виданій формі технічної помилки;\nвтрати або пошкодження форми.\nДля переоформлення форми реєстрації (експорту, реекспорту) уловів антарктичного та патагонського іклачів користувач водних біоресурсів, суб’єкт рибного господарства, який здійснює експорт, реекспорт відповідної продукції в Україну, подає заяву , до якої додаються документи, що підтверджують інформацію, наведену в заяві.\nЦентральний орган виконавчої влади, що реалізує державну політику у сфері рибного господарства, протягом п’яти робочих днів з дня отримання заяви про переоформлення форми реєстрації (експорту, реекспорту) уловів антарктичного та патагонського іклачів видає користувачу водних біоресурсів переоформлену форму реєстрації (експорту, реекспорту) уловів антарктичного та патагонського іклачів або повідомляє про відмову у її переоформленні.\nПідставою для відмови у переоформленні форми реєстрації (експорту, реекспорту) уловів антарктичного та патагонського іклачів є подання неповного пакета документів, необхідних для їх переоформлення, за умови що суб’єкту господарювання було надано можливість надати документи.\nДля одержання підтвердження походження водних біоресурсів (сертифікат законності вилучення водних біоресурсів із середовища їх існування для експорту продуктів лову, сертифікат реекспорту імпортованих продуктів лову, форма підтвердження переробки імпортованих продуктів лову для їх експорту) суб’єкт рибного господарства (уповноважена ним особа) подає заяву за формою, затвердженою Кабінетом Міністрів України, до якої додаються два примірники проекту сертифіката законності вилучення водних біоресурсів із середовища їх існування для експорту продуктів лову або сертифіката реекспорту імпортованих продуктів лову , або форми підтвердження переробки імпортованих продуктів лову для їх експорту за формою, затвердженою Кабінетом Міністрів України, з відповідним заповненням їх українською та англійською мовами.\nУ разі подання документів уповноваженою особою разом із заявою подається документ, що засвідчує повноваження такої особи.\nВидача підтвердження походження водних біоресурсів (сертифікат законності вилучення водних біоресурсів із середовища їх існування для експорту продуктів лову, сертифікат реекспорту імпортованих продуктів лову, форма підтвердження переробки імпортованих продуктів лову для їх експорту) або відмова у його видачі здійснюється протягом 10 календарних днів з дня отримання від суб’єкта рибного господарства заяви та документів, необхідних для його видачі.\nСтрок дії підтвердження походження водних біоресурсів (сертифікат законності вилучення водних біоресурсів із середовища їх існування для експорту продуктів лову, сертифікат реекспорту імпортованих продуктів лову, форма підтвердження переробки імпортованих продуктів лову для їх експорту) обмежується строком завершення зовнішньоторговельних операцій з конкретним вантажем водних біоресурсів.\nПідставою для відмови у видачі підтвердження походження водних біоресурсів (сертифікат законності вилучення водних біоресурсів із середовища їх існування для експорту продуктів лову, сертифікат реекспорту імпортованих продуктів лову, форма підтвердження переробки імпортованих продуктів лову для їх експорту) є:\nвідсутність прав на спеціальне використання водних біоресурсів;\nвідсутність ліцензії на провадження господарської діяльності з промислового вилову водних біоресурсів за межами юрисдикції України (крім суб’єктів рибного господарства, які здійснили переробку імпортованих продуктів лову для їх експорту);\nнегативний висновок міжнародних організацій або прибережних держав, у зоні юрисдикції яких здійснюватиметься вилов водних біоресурсів;\nвнесення риболовного судна до переліку суден, задіяних у незаконному, непідзвітному та нерегульованому рибальстві;\nподання неповного пакета документів, необхідних для отримання підтвердження походження водних біоресурсів (сертифікат законності вилучення водних біоресурсів із середовища їх існування для експорту продуктів лову, сертифікат реекспорту імпортованих продуктів лову, форма підтвердження переробки імпортованих продуктів лову для їх експорту), за умови що суб’єкту господарювання було надано можливість надати документи, але суб’єкт господарювання їх не надав;\nвиявлення недостовірних відомостей у документах, поданих суб’єктом рибного господарства, за умови що суб’єкту господарювання було надано можливість усунути недоліки, але суб’єкт господарювання їх не усунув;\nневідповідність поданих документів вимогам законодавства України та міжнародних договорів України.\nПідтвердження походження водних біоресурсів (сертифікат законності вилучення водних біоресурсів із середовища їх існування для експорту продуктів лову, сертифікат реекспорту імпортованих продуктів лову, форма підтвердження переробки імпортованих продуктів лову для їх експорту) відкликається центральним органом виконавчої влади, що реалізує державну політику у сфері рибного господарства, у разі наявності в Єдиному державному реєстрі юридичних осіб, фізичних осіб - підприємців та громадських формувань відомостей про припинення юридичної особи шляхом ліквідації або відомостей про припинення підприємницької діяльності фізичної особи - підприємця.\nДія підтвердження походження водних біоресурсів (сертифікат законності вилучення водних біоресурсів із середовища їх існування для експорту продуктів лову, сертифікат реекспорту імпортованих продуктів лову, форма підтвердження переробки імпортованих продуктів лову для їх експорту) припиняється з таких підстав:\nзаява суб’єкта рибного господарства про припинення дії підтвердження походження водних біоресурсів;\nрішення суду про скасування підтвердження походження водних біоресурсів.\nРішення про припинення дії підтвердження походження водних біоресурсів (сертифікат законності вилучення водних біоресурсів із середовища їх існування для експорту продуктів лову, сертифікат реекспорту імпортованих продуктів лову, форма підтвердження переробки імпортованих продуктів лову для їх експорту) видається центральним органом виконавчої влади, що реалізує державну політику у сфері рибного господарства, не пізніше п’яти робочих днів з дня видання відповідного наказу.\nДія підтвердження походження водних біоресурсів (сертифікат законності вилучення водних біоресурсів із середовища їх існування для експорту продуктів лову, сертифікат реекспорту імпортованих продуктів лову, форма підтвердження переробки імпортованих продуктів лову для їх експорту) припиняється через 10 робочих днів з дня прийняття рішення про його припинення дії.\nПідтвердження походження водних біоресурсів (сертифікат законності вилучення водних біоресурсів із середовища їх існування для експорту продуктів лову, сертифікат реекспорту імпортованих продуктів лову, форма підтвердження переробки імпортованих продуктів лову для їх експорту) переоформлюється у разі:\nвиявлення у виданому підтвердженні технічної помилки;\nвтрати або пошкодження підтвердження.\nДля переоформлення підтвердження походження водних біоресурсів (сертифікат законності вилучення водних біоресурсів із середовища їх існування для експорту продуктів лову, сертифікат реекспорту імпортованих продуктів лову, форма підтвердження переробки імпортованих продуктів лову для їх експорту) суб’єкт рибного господарства подає відповідну заяву , до якої додаються документи, що підтверджують наведену в заяві інформацію.\nЦентральний орган виконавчої влади, що реалізує державну політику у сфері рибного господарства, протягом п’яти робочих днів з дня отримання заяви про переоформлення підтвердження походження водних біоресурсів (сертифікат законності вилучення водних біоресурсів із середовища їх існування для експорту продуктів лову, сертифікат реекспорту імпортованих продуктів лову, форма підтвердження переробки імпортованих продуктів лову для їх експорту) видає переоформлене підтвердження або повідомляє про відмову в його переоформленні.\nПідставою для відмови у переоформленні підтвердження походження водних біоресурсів (сертифікат законності вилучення водних біоресурсів із середовища їх існування для експорту продуктів лову, сертифікат реекспорту імпортованих продуктів лову, форма підтвердження переробки імпортованих продуктів лову для їх експорту) є подання неповного пакета документів, необхідних для його переоформлення, за умови що суб’єкту господарювання було надано можливість надати документи.\nВидача, відмова у видачі, переоформлення, припинення дії дозволу на імпорт та експорт зразків видів дикої фауни і флори, сертифіката на пересувні виставки, реекспорт та інтродукцію з моря зазначених зразків, які є об’єктами регулювання Конвенції про міжнародну торгівлю видами дикої фауни і флори, що перебувають під загрозою зникнення , в частині осетрових видів риб і виробленої з них продукції здійснюються на безоплатній основі центральним органом виконавчої влади, що реалізує державну політику у сфері рибного господарства.\nПодання юридичною або фізичною особою, фізичною особою - підприємцем (уповноваженим ними органом або особою) заяви про одержання (переоформлення, припинення дії) дозволу на імпорт та експорт зразків видів дикої фауни і флори, сертифіката на пересувні виставки, реекспорт та інтродукцію з моря зазначених зразків, які є об’єктами регулювання Конвенції про міжнародну торгівлю видами дикої фауни і флори, що перебувають під загрозою зникнення , в частині осетрових видів риб і виробленої з них продукції, а також видача (відмова у видачі) дозволу, сертифіката здійснюються в паперовій формі.\nДля одержання дозволу на імпорт та експорт зразків видів дикої фауни і флори, сертифіката на пересувні виставки, реекспорт та інтродукцію з моря зазначених зразків, які є об’єктами регулювання Конвенції про міжнародну торгівлю видами дикої фауни і флори, що перебувають під загрозою зникнення , в частині осетрових видів риб і виробленої з них продукції юридична або фізична особа, фізична особа - підприємець звертається до центрального органу виконавчої влади, що реалізує державну політику у сфері рибного господарства, із заявою, до якої додаються:\nкопії установчих документів - для юридичної особи;\nкопії паспорта та реєстраційного номера облікової картки платника податків користувача - для фізичної особи - підприємця та фізичної особи (фізичні особи, які через свої релігійні переконання відмовилися від прийняття реєстраційного номера облікової картки платника податків та повідомили про це відповідному контролюючому органу і мають відмітку у паспорті, подають лише копію паспорта із серією, номером та відміткою у ньому);\nдокументи, що підтверджують походження зразка та законність набуття його у власність або володіння та користування;\nкопія дозволу на експорт або сертифіката на реекспорт зразка в Україну, виданих адміністративним органом країни, з якої зразок експортовано в Україну (у разі реекспорту);\nкопія дозволу адміністративного органу країни, до якої експортується або реекспортується зразок, якщо він належить до виду, включеного до Додатка I до Конвенції про міжнародну торгівлю видами дикої фауни і флори, що перебувають під загрозою зникнення.\nВидача дозволу на імпорт та експорт зразків видів дикої фауни і флори, сертифіката на пересувні виставки, реекспорт та інтродукцію з моря зазначених зразків, які є об’єктами регулювання Конвенції про міжнародну торгівлю видами дикої фауни і флори, що перебувають під загрозою зникнення , в частині осетрових видів риб і виробленої з них продукції або надання відмови у видачі здійснюється протягом 30 календарних днів з дня отримання від юридичної або фізичної особи, фізичної особи - підприємця відповідної заяви та документів, необхідних для видачі дозволу, сертифіката.\nУ разі необхідності отримання висновку відповідного наукового органу України з питань дотримання вимог Конвенції про міжнародну торгівлю видами дикої фауни і флори, що перебувають під загрозою зникнення , перелік яких визначається Кабінетом Міністрів України (далі - науковий орган України), щодо існування потенційної загрози виживанню виду внаслідок міжнародної торгівлі його зразками строк розгляду поданих документів продовжується на 30 календарних днів.\nУ висновку наукового органу України зазначаються:\nобґрунтована оцінка рівня загрози виживанню відповідного виду внаслідок запланованого експорту чи імпорту зразка;\nобґрунтована оцінка спроможності імпортера чи експортера забезпечити належні умови утримання живого зразка в Україні, спроможності експортера щодо виробництва продукції;\nобґрунтована пропозиція щодо доцільності обмеження імпорту чи експорту живого зразка.\nСтрок дії дозволу на імпорт та експорт зразків видів дикої фауни і флори, сертифіката на пересувні виставки, реекспорт та інтродукцію з моря зазначених зразків, які є об’єктами регулювання Конвенції про міжнародну торгівлю видами дикої фауни і флори, що перебувають під загрозою зникнення , в частині осетрових видів риб і виробленої з них продукції становить:\nдля вивезення зразків за межі митної території України - шість місяців;\nдля ввезення зразків, включених до Додатка I до Конвенції про міжнародну торгівлю видами дикої фауни і флори, на митну територію України - 12 місяців;\nдля ввезення на митну територію України та вивезення за межі митної території України зразків, які є об’єктами регулювання Конвенції про міжнародну торгівлю видами дикої фауни і флори , що є частиною цирку або пересувної виставки та зареєстровані в адміністративних органах України, - три роки.\nПідставою для відмови у видачі дозволу на імпорт та експорт зразків видів дикої фауни і флори, сертифіката на пересувні виставки, реекспорт та інтродукцію з моря зазначених зразків, які є об’єктами регулювання Конвенції про міжнародну торгівлю видами дикої фауни і флори, що перебувають під загрозою зникнення , в частині осетрових видів риб і виробленої з них продукції є:\nподання юридичною або фізичною особою, фізичною особою - підприємцем неповного пакета документів, необхідних для одержання дозволу на імпорт та експорт зразків видів дикої фауни і флори, сертифіката на пересувні виставки, реекспорт та інтродукцію з моря зазначених зразків, які є об’єктами регулювання Конвенції про міжнародну торгівлю видами дикої фауни і флори, що перебувають під загрозою зникнення , в частині осетрових видів риб і виробленої з них продукції, за умови що юридичній або фізичній особі, фізичній особі - підприємцю було надано можливість надати документи;\nнеможливість встановити походження та законність набуття у власність (володіння, користування) зразків згідно з поданими документами;\nвиявлення недостовірних відомостей у поданих документах, за умови що юридичній або фізичній особі, фізичній особі - підприємцю було надано можливість усунути недоліки;\nнегативний висновок наукового органу України;\nрішення керівних органів Конвенції про міжнародну торгівлю видами дикої фауни і флори, що перебувають під загрозою зникнення .\nДозвіл на імпорт та експорт зразків видів дикої фауни і флори, сертифікат на пересувні виставки, реекспорт та інтродукцію з моря зазначених зразків, які є об’єктами регулювання Конвенції про міжнародну торгівлю видами дикої фауни і флори, що перебувають під загрозою зникнення , в частині осетрових видів риб і виробленої з них продукції відкликається центральним органом виконавчої влади, що реалізує державну політику у сфері рибного господарства, у разі наявності в Єдиному державному реєстрі юридичних осіб, фізичних осіб - підприємців та громадських формувань відомостей про припинення юридичної особи шляхом ліквідації або відомостей про припинення підприємницької діяльності фізичної особи - підприємця.\nДія дозволу на імпорт та експорт зразків видів дикої фауни і флори, сертифіката на пересувні виставки, реекспорт та інтродукцію з моря зазначених зразків, які є об’єктами регулювання Конвенції про міжнародну торгівлю видами дикої фауни і флори, що перебувають під загрозою зникнення, в частині осетрових видів риб і виробленої з них продукції припиняється з таких підстав:\nзаява юридичної або фізичної особи, фізичної особи - підприємця про припинення дії дозволу, сертифіката;\nрішення суду про скасування дозволу, сертифіката.\nРішення про припинення дії дозволу на імпорт та експорт зразків видів дикої фауни і флори, сертифіката на пересувні виставки, реекспорт та інтродукцію з моря зазначених зразків, які є об’єктами регулювання Конвенції про міжнародну торгівлю видами дикої фауни і флори, що перебувають під загрозою зникнення , в частині осетрових видів риб і виробленої з них продукції видається центральним органом виконавчої влади, що реалізує державну політику у сфері рибного господарства, не пізніше п’яти робочих днів з дня видання відповідного наказу.\nНевикористаний дозвіл на імпорт та експорт зразків видів дикої фауни і флори, сертифікат на пересувні виставки, реекспорт та інтродукцію з моря зазначених зразків, які є об’єктами регулювання Конвенції про міжнародну торгівлю видами дикої фауни і флори, що перебувають під загрозою зникнення , в частині осетрових видів риб і виробленої з них продукції підлягає поверненню заявником до центрального органу виконавчої влади, що реалізує державну політику у сфері рибного господарства, не пізніше 30 днів з дати закінчення строку його дії з поясненням причини невикористання.\nДозвіл на імпорт та експорт зразків видів дикої фауни і флори, сертифікат на пересувні виставки, реекспорт та інтродукцію з моря зазначених зразків, які є об’єктами регулювання Конвенції про міжнародну торгівлю видами дикої фауни і флори, що перебувають під загрозою зникнення , в частині осетрових видів риб і виробленої з них продукції переоформлюється у разі:\nвиявлення у виданому дозволі технічної помилки;\nвтрати або пошкодження дозволу.\nПереоформлення дозволу на імпорт та експорт зразків видів дикої фауни і флори, сертифіката на пересувні виставки, реекспорт та інтродукцію з моря зазначених зразків, які є об’єктами регулювання Конвенції про міжнародну торгівлю видами дикої фауни і флори, що перебувають під загрозою зникнення , в частині осетрових видів риб і виробленої з них продукції здійснюється за заявою, до якої додається дозвіл або сертифікат, що підлягає переоформленню (крім випадку його втрати), протягом п’яти робочих днів з дня отримання заяви про переоформлення.\nДля переоформлення дозволу на імпорт та експорт зразків видів дикої фауни і флори, сертифіката на пересувні виставки, реекспорт та інтродукцію з моря зазначених зразків, які є об’єктами регулювання Конвенції про міжнародну торгівлю видами дикої фауни і флори, що перебувають під загрозою зникнення , в частині осетрових видів риб і виробленої з них продукції юридична особа, фізична особа, фізична особа - підприємець подає відповідну заяву, до якої додаються документи, що підтверджують наведену в заяві інформацію.\nЦентральний орган виконавчої влади, що реалізує державну політику у сфері рибного господарства, протягом п’яти робочих днів з дня отримання заяви про переоформлення дозволу на імпорт та експорт зразків видів дикої фауни і флори, сертифіката на пересувні виставки, реекспорт та інтродукцію з моря зазначених зразків, які є об’єктами регулювання Конвенції про міжнародну торгівлю видами дикої фауни і флори, що перебувають під загрозою зникнення , в частині осетрових видів риб і виробленої з них продукції видає переоформлений дозвіл, сертифікат або повідомляє про відмову в переоформленні.\nПідставою для відмови у переоформленні дозволу на імпорт та експорт зразків видів дикої фауни і флори, сертифіката на пересувні виставки, реекспорт та інтродукцію з моря зазначених зразків, які є об’єктами регулювання Конвенції про міжнародну торгівлю видами дикої фауни і флори, що перебувають під загрозою зникнення , в частині осетрових видів риб і виробленої з них продукції є подання неповного пакета документів, необхідних для переоформлення, за умови що юридичній або фізичній особі, у тому числі фізичній особі - підприємцю, було надано можливість надати документи, але зазначена особа їх не надала."
    },
    {
      "provision_ref": "art25",
      "section": "25",
      "title": "Стаття 25. Види використання водних біоресурсів",
      "content": "Використання водних біоресурсів, які перебувають у стані природної волі, здійснюється в порядку загального і спеціального використання."
    },
    {
      "provision_ref": "art26",
      "section": "26",
      "title": "Стаття 26. Загальне використання водних біоресурсів",
      "content": "Громадяни мають право використовувати безоплатно водні біоресурси в наукових, культурно-освітніх та виховних цілях для задоволення естетичних, оздоровчих, рекреаційних та інших потреб без вилучення їх з природного середовища, а також здійснювати любительське рибальство у водних об'єктах загального користування в межах встановлених законодавством обсягів безоплатного вилову водних біоресурсів."
    },
    {
      "provision_ref": "art26-1",
      "section": "26-1",
      "title": "Стаття 26-1. Особливості здійснення любительського рибальства, що перевищує встановлені обсяги безоплатного добування (вилову)",
      "content": "Державне підприємство, що належить до сфери управління центрального органу виконавчої влади, що реалізує державну політику у сфері рибного господарства, надає платну послугу з видачі рибальського квитка для здійснення любительського рибальства, що перевищує встановлені обсяги безоплатного добування (вилову) (далі - рибальський квиток) через Єдину державну електронну систему управління галуззю рибного господарства.\nРозрахунок вартості послуги з видачі рибальського квитка здійснюється державним підприємством, що належить до сфери управління центрального органу виконавчої влади, що реалізує державну політику у сфері рибного господарства, відповідно до методики справляння плати та розрахунку тарифів за послугу з видачі рибальського квитка, яка затверджується центральним органом виконавчої влади, що забезпечує формування державної політики у сфері рибного господарства та рибної промисловості.\nДля одержання послуги з видачі рибальського квитка фізична особа реєструється у Єдиній державній електронній системі управління галуззю рибного господарства, додає відцифрований образ обличчя, підтверджує ознайомлення з Правилами любительського рибальства шляхом проставлення відповідної відмітки і надає про себе таку інформацію:\nпрізвище, власне ім’я, по батькові;\nреєстраційний номер облікової картки платника податків;\nдата народження;\nстать;\nзареєстроване (задеклароване) місце проживання.\nПорядок надання послуги з видачі рибальського квитка затверджується Кабінетом Міністрів України.\nКошти, одержані державним підприємством за надання послуги з видачі рибальського квитка, спрямовуються на справляння плати за спеціальне використання водних біоресурсів, заходи, пов’язані з адмініструванням Єдиної державної електронної системи управління галуззю рибного господарства та відтворенням водних біоресурсів у рибогосподарських водних об’єктах (їх частинах), у порядку, встановленому Кабінетом Міністрів України.\nРибальський квиток видається на строк не більше 10 календарних днів."
    },
    {
      "provision_ref": "art27",
      "section": "27",
      "title": "Стаття 27. Спеціальне використання водних біоресурсів",
      "content": "Спеціальне використання водних біоресурсів здійснюється шляхом їх добування (вилову) з природного середовища (крім любительського рибальства у водних об’єктах загального користування в межах та обсягах безоплатного добування (вилову) і включає:\nпромислове рибальство;\nдослідний вилов;\nлюбительське рибальство у водних об’єктах загального користування, що перевищує встановлені обсяги безоплатного добування (вилову).\nЗаконодавством можуть визначатися й інші види спеціального використання водних біоресурсів.\nСпеціальне використання водних біоресурсів здійснюється у рибогосподарських водних об'єктах (їх частинах), внутрішніх морських водах, територіальному морі, виключній (морській) економічній зоні та на континентальному шельфі України в порядку , визначеному Кабінетом Міністрів України, а у відкритому морі та у виключних економічних зонах іноземних держав - відповідно до умов міжнародних договорів України або законодавства іноземних держав.\nСпеціальне використання водних біоресурсів іноземцями, іноземними юридичними особами у виключній (морській) економічній зоні і на континентальному шельфі України здійснюється в порядку, визначеному Кабінетом Міністрів України відповідно до міжнародних договорів України.\nВикористання водних біоресурсів, які перебувають у межах ізольованих природних або штучно створених водних об'єктів, наданих у користування для потреб аквакультури, не належить до спеціального використання і здійснюється в порядку, визначеному власниками цих водних біоресурсів."
    },
    {
      "provision_ref": "art27-1",
      "section": "27-1",
      "title": "Стаття 27-1. Декларування права на промислове рибальство та дослідний вилов",
      "content": "Для здійснення промислового рибальства, дослідного вилову та отримання дозволу на спеціальне використання водних біоресурсів у рибогосподарських водних об’єктах (їх частинах) (для здійснення промислового рибальства, дослідного вилову) суб’єкт рибного господарства щороку, до 1 вересня, зобов’язаний задекларувати право на промислове рибальство та/або дослідний вилов шляхом подання декларації в електронній формі засобами Єдиного державного вебпорталу електронних послуг або Єдиної державної електронної системи управління галуззю рибного господарства до центрального органу виконавчої влади, що реалізує державну політику у сфері рибного господарства. Така декларація подається в електронній формі з дотриманням вимог законодавства у сферах електронних довірчих послуг та електронної ідентифікації.\nУ декларації на промислове рибальство, дослідний вилов зазначається така інформація (відомості):\nповне найменування, місцезнаходження, ідентифікаційний код (для юридичних осіб) або прізвище, ім’я, по батькові (за наявності), задеклароване (зареєстроване) місце проживання, реєстраційний номер облікової картки платника податків (для фізичних осіб) (не зазначається фізичною особою, яка через свої релігійні переконання відмовляється від прийняття реєстраційного номера облікової картки платника податків та повідомила про це відповідний контролюючий орган і має відмітку у паспорті, подається серія (за наявності) та номер паспорта);\nпро наявність матеріально-технічної бази - риболовних суден, знарядь лову, рибоприймального пункту;\nпро сплату податків та обов’язкових платежів у галузі рибного господарства;\nпро документ про включення риболовного судна до системи дистанційного контролю риболовних суден;\nпро договір на право здійснення дослідного вилову в рибогосподарських водних об’єктах (їх частинах), укладений суб’єктом рибного господарства з науковою установою, яка здійснюватиме дослідний вилов.\nСуб’єкти рибного господарства, до яких застосовано спеціальні економічні та інші обмежувальні заходи відповідно до Закону України \"Про санкції\", не мають права подавати декларацію на промислове рибальство та дослідний вилов.\nДля визначення суб’єкта рибного господарства, який здійснюватиме дослідний вилов, та укладення з ним договору на право здійснення дослідного вилову в рибогосподарських водних об’єктах (їх частинах) наукова установа до 1 липня відповідного року зобов’язана оприлюднити програму на проведення дослідного вилову водних біоресурсів у Єдиній державній електронній системі управління галуззю рибного господарства та/або на офіційному веб-сайті центрального органу виконавчої влади, що реалізує державну політику у сфері рибного господарства.\nСуб’єкт рибного господарства несе відповідальність за достовірність поданої інформації (відомостей)."
    },
    {
      "provision_ref": "art27-2",
      "section": "27-2",
      "title": "Стаття 27-2. Порядок функціонування Єдиної державної електронної системи управління галуззю рибного господарства",
      "content": "Єдина державна електронна система управління галуззю рибного господарства містить інформацію про:\nсуб’єктів рибного господарства, користувачів водних біоресурсів та їхню діяльність;\nводні біоресурси (водні біологічні ресурси) та їх обіг;\nдекларування права на промислове рибальство та дослідний вилов;\nліміти спеціального використання водних біоресурсів, квоти добування (вилову);\nрежими промислу та режими рибогосподарської експлуатації рибогосподарського водного об’єкта;\nдокументи дозвільного характеру в галузі рибного господарства;\nдоговори на право спеціального використання водних біоресурсів у рибогосподарських водних об’єктах (їх частинах) та договори на право здійснення дослідного вилову в рибогосподарських водних об’єктах (їх частинах);\nрибоприймальні пункти та їхню діяльність;\nрибогосподарські водні об’єкти (їх частини);\nриболовні судна, знаряддя лову;\nтоварно-транспортні накладні (ттн-риба);\nфізичних осіб, які здійснюють любительське рибальство;\nпростежуваність водних біоресурсів;\nзвітність у сфері рибного господарства;\nреєстри, пов’язані з галуззю рибного господарства.\nВедення та адміністрування Єдиної державної електронної системи управління галуззю рибного господарства забезпечуються центральним органом виконавчої влади, що реалізує державну політику у сфері рибного господарства.\nДержателем Єдиної державної електронної системи управління галуззю рибного господарства є центральний орган виконавчої влади, що реалізує державну політику у сфері рибного господарства.\nАдміністратором Єдиної державної електронної системи управління галуззю рибного господарства є державне підприємство, яке належить до сфери управління центрального органу виконавчої влади, що реалізує державну політику у сфері рибного господарства.\nПорядок функціонування, наповнення та ведення Єдиної державної електронної системи управління галуззю рибного господарства затверджується Кабінетом Міністрів України."
    },
    {
      "provision_ref": "art28",
      "section": "28",
      "title": "Стаття 28. Ліміти спеціального використання водних біоресурсів",
      "content": "Спеціальне використання водних біоресурсів здійснюється відповідно до лімітів спеціального використання водних біоресурсів.\nПорядок встановлення лімітів спеціального використання водних біоресурсів затверджується Кабінетом Міністрів України."
    },
    {
      "provision_ref": "art29",
      "section": "29",
      "title": "Стаття 29. Порядок встановлення лімітів спеціального використання водних біоресурсів",
      "content": "Ліміти спеціального використання водних біоресурсів поділяються на:\nліміти спеціального використання водних біоресурсів для здійснення промислового рибальства;\nліміти спеціального використання водних біоресурсів для здійснення дослідного вилову.\nПідставою для встановлення лімітів спеціального використання водних біоресурсів є науково-біологічні обґрунтування, розроблені науковими установами, що належать до сфери управління центрального органу виконавчої влади, що реалізує державну політику у сфері рибного господарства, науковими установами, що належать до сфери управління Національної академії наук України та Національної академії аграрних наук України, на замовлення центрального органу виконавчої влади, що реалізує державну політику у сфері рибного господарства, які подаються щороку, до 15 серпня, до центрального органу виконавчої влади, що реалізує державну політику у сфері рибного господарства.\nЛіміти спеціального використання водних біоресурсів затверджуються центральним органом виконавчої влади, що забезпечує формування державної політики у сфері рибного господарства та рибної промисловості."
    },
    {
      "provision_ref": "art30",
      "section": "30",
      "title": "Стаття 30. Розподіл лімітів спеціального використання водних біоресурсів",
      "content": "За рішенням центрального органу виконавчої влади, що реалізує державну політику у сфері рибного господарства, ліміти спеціального використання водних біоресурсів для здійснення промислу та дослідного вилову розподіляються на квоти добування (вилову) з метою їх подальшого включення до договору на право спеціального використання водних біоресурсів у рибогосподарських водних об’єктах (їх частинах) та/або договору на право здійснення дослідного вилову у рибогосподарських водних об’єктах (їх частинах).\nПраво на укладення договорів на право спеціального використання водних біоресурсів у рибогосподарських водних об’єктах (їх частинах) у межах розподілених квот добування (вилову) реалізується на аукціоні, що проводиться в електронній формі.\nПорядок проведення аукціону з продажу права на укладення договорів на право спеціального використання водних біоресурсів у рибогосподарських водних об’єктах (їх частинах), розмір , порядок та строки сплати, повернення гарантійних, реєстраційних внесків, плати за участь в аукціоні (винагороди оператора), визначення переможця за результатами аукціону та результатів проведення аукціону, а також форми типового договору на право спеціального використання водних біоресурсів у рибогосподарських водних об’єктах (їх частинах) та типового договору на право здійснення дослідного вилову у рибогосподарських водних об’єктах (їх частинах) затверджуються Кабінетом Міністрів України.\nАукціони з продажу права на укладення договорів на право спеціального використання водних біоресурсів у рибогосподарських водних об’єктах (їх частинах) проводяться в електронній торговій системі, адміністратором якої є суб’єкт господарювання державного сектору економіки, визначений Кабінетом Міністрів України.\nЕлектронна торгова система забезпечує можливість створення, розміщення, оприлюднення та обміну інформацією і документами в електронній формі, необхідними для проведення аукціону з продажу права на укладення договорів на право спеціального використання водних біоресурсів у рибогосподарських водних об’єктах (їх частинах) в електронній формі.\nОрганізатором аукціонів з продажу права на укладення договорів на право спеціального використання водних біоресурсів у рибогосподарських водних об’єктах (їх частинах) є центральний орган виконавчої влади, що реалізує державну політику у сфері рибного господарства.\nПри укладенні договорів на право спеціального використання водних біоресурсів у рибогосподарських водних об’єктах (їх частинах) сплата коштів здійснюється відповідно до порядку справляння плати за спеціальне використання водних біоресурсів і розмірів плати за їх використання, затвердженого Кабінетом Міністрів України, та порядку проведення аукціонів з продажу права на укладення договорів на право спеціального використання водних біоресурсів у рибогосподарських водних об’єктах (їх частинах).\nКошти, одержані від зростання стартової ціни на аукціоні з продажу права на укладення договорів на право спеціального використання водних біоресурсів у рибогосподарських водних об’єктах (їх частинах) шляхом електронних торгів, зараховуються до державного бюджету відповідно до законодавства."
    },
    {
      "provision_ref": "art31",
      "section": "31",
      "title": "Стаття 31. Правила рибальства",
      "content": "Правила промислового рибальства розробляються центральним органом виконавчої влади, що реалізує державну політику у сфері рибного господарства, за басейновим принципом та затверджуються центральним органом виконавчої влади, що забезпечує формування державної політики у сфері рибного господарства та рибної промисловості.\nПравилами промислового рибальства визначаються райони, способи і строки добування (вилову) водних біоресурсів, типи, розміри та кількість риболовних суден, знаряддя лову, їх кількість, допустимі до вилову розміри об’єктів промислу, вимоги щодо їх охорони, а також умови користування промисловими ділянками рибогосподарських водних об’єктів (їх частин), навантаження на кожний водний об’єкт за кількістю та потужністю риболовних суден.\nЗ метою забезпечення охорони, раціонального використання окремих видів водних біоресурсів, а також для доповнення, уточнення або зміни зазначених правил можуть розроблятися режими промислу для окремих рибогосподарських водних об’єктів (їх частин). Режими промислу затверджуються центральним органом виконавчої влади, що забезпечує формування державної політики у сфері рибного господарства та рибної промисловості, за поданням центрального органу виконавчої влади, що реалізує державну політику у сфері рибного господарства.\nПравила любительського рибальства розробляються центральним органом виконавчої влади, що реалізує державну політику у сфері рибного господарства, та затверджуються центральним органом виконавчої влади, що забезпечує формування державної політики у сфері рибного господарства та рибної промисловості.\nПравилами любительського рибальства визначаються умови здійснення любительського рибальства, обсяги, норми, мінімальні розміри, місця, періоди (строки), знаряддя лову і способи добування (вилову) водних біоресурсів, дозволені для добування (вилову) види водних біоресурсів, район їх дії, умови проведення спортивних змагань із спортивного рибальства та здійснення підводного полювання."
    },
    {
      "provision_ref": "art32",
      "section": "32",
      "title": "Стаття 32. Порядок спеціального використання водних біоресурсів у рибогосподарських водних об'єктах за межами юрисдикції України",
      "content": "У виключних (морських) економічних зонах іноземних держав, конвенційних районах та відкритому морі промислове та науково-пошукове використання водних біоресурсів здійснюється суб'єктами рибного господарства згідно з вимогами міжнародних договорів України або законодавства відповідних іноземних держав.\nПорядок спеціального використання водних біоресурсів у відкритому морі та виключних (морських) економічних зонах іноземних держав встановлюється відповідно до норм міжнародного права або міжнародних договорів України."
    },
    {
      "provision_ref": "art33",
      "section": "33",
      "title": "Стаття 33. Порядок спеціального використання водних біоресурсів іноземними юридичними і фізичними особами",
      "content": "Іноземні юридичні і фізичні особи можуть нарівні з українськими суб'єктами рибного господарства використовувати водні біоресурси у промислових, наукових та інших цілях у виключній (морській) економічній зоні України, територіальному морі, на континентальному шельфі, крім акваторій та об'єктів природно-заповідного фонду, за умови наявності міжнародних договорів України та на підставах відповідних документів дозвільного характеру.\nІноземні юридичні та фізичні особи, які здійснюють вилов у виключній (морській) економічній зоні України, дотримуються вимог, установлених цим Законом та іншими нормативно-правовими актами."
    },
    {
      "provision_ref": "art34",
      "section": "34",
      "title": "Стаття 34. Права суб'єктів рибного господарства",
      "content": "Суб'єкти рибного господарства мають право на:\nкористування рибогосподарськими водними об'єктами (їх частинами), землями водного фонду та використання водних біоресурсів на недискримінаційних умовах у встановленому порядку;\nвласність на водні біоресурси, добуті у порядку, встановленому законом, а також на доходи від їх реалізації;\nне більше ніж 20 відсотків водних біоресурсів від установленого обсягу лімітів спеціального використання водних біоресурсів у відповідному рибогосподарському водному об’єкті (його частині), з урахуванням пов’язаних з ними осіб у значенні підпункту 14.1.159 пункту 14.1 статті 14 Податкового кодексу України;\nспорудження у встановленому порядку гідротехнічних та інших об'єктів, необхідних для забезпечення рибогосподарської діяльності;\nпоновлення права власності на водні біоресурси;\nодержання компенсації або кредитних чи інших пільг у разі проведення за власні кошти робіт з відтворення водних біоресурсів, здійснення інших ефективних заходів щодо їх охорони тощо;\nоскарження в адміністративному порядку відповідно до Закону України \"Про адміністративну процедуру\" та/або до адміністративного суду рішень, дій або бездіяльності органів рибоохорони та їх посадових осіб\";\nінші права, передбачені законом."
    },
    {
      "provision_ref": "art35",
      "section": "35",
      "title": "Стаття 35. Обов'язки суб'єктів рибного господарства",
      "content": "Суб'єкти рибного господарства зобов'язані:\nдодержуватися умов провадження діяльності, пов'язаної з промисловим рибальством, крім внутрішніх водойм (ставків) рибницьких господарств;\nдодержуватися правил рибальства;\nвносити своєчасно плату за спеціальне використання водних біоресурсів;\nне допускати погіршення умов існування водних біоресурсів внаслідок своєї діяльності;\nдодержуватися встановленого режиму господарської діяльності на земельних ділянках прибережних захисних смуг;\nсприяти науковим установам на договірних умовах у роботі щодо вивчення біологічного стану водних біоресурсів і стану наданих у користування рибогосподарських водних об'єктів (їх частин);\nвести облік обсягів використання водних біоресурсів та надавати у встановленому порядку інформацію органам, що здійснюють проведення державного моніторингу, ведення державного обліку та державного кадастру водних біоресурсів;\nздійснювати у встановленому порядку комплексні рибницько-меліоративні заходи щодо охорони та відтворення, у тому числі штучного, водних біоресурсів, збереження і поліпшення умов їх існування;\nнегайно інформувати центральні органи виконавчої влади, що реалізують державну політику у сферах рибного господарства, здійснення державного нагляду (контролю) у сфері охорони навколишнього природного середовища, ветеринарної медицини, санітарного та епідемічного благополуччя населення, про виявлення захворювань водних біоресурсів, погіршення стану середовища їх перебування, випадки їх загибелі;\nздійснювати заходи з профілактики і боротьби із захворюванням та загибеллю водних біоресурсів;\nздійснювати охорону водних біоресурсів, додержуватися режиму охорони видів, занесених до Червоної книги України, у межах наданих у користування промислових ділянок рибогосподарських водних об'єктів (їх частин);\nсамостійно припиняти використання водних біоресурсів у разі зниження їх відтворюючої здатності та виникнення загрози знищення, негайно вживати заходів для усунення негативного зовнішнього впливу на водні біоресурси та середовище їх перебування, проникнення чужорідних видів;\nне допускати без дозволу центрального органу виконавчої влади, що реалізує державну політику у сфері рибного господарства, переселення водних біоресурсів;\nбезперешкодно допускати в місця відтворення, добування (вилову), зберігання, утримання, на рибоприймальні пункти та місця реалізації водних біоресурсів, на рибальські судна та інші плавучі засоби, зайняті в технологічному процесі, представників центральних органів виконавчої влади, які здійснюють державний контроль за провадженням рибогосподарської діяльності, надавати на їх вимогу документи щодо обліку та використання водних біоресурсів, своєчасно виконувати їхні вимоги та письмові розпорядження, які базуються на засадах цього Закону та інших нормативно-правових актів у галузі рибного господарства;\nзабезпечувати включення риболовних суден до системи дистанційного контролю риболовних суден;\nсвоєчасно вносити достовірну інформацію (відомості) до Єдиного державного реєстру управління галуззю рибного господарства."
    },
    {
      "provision_ref": "art35-1",
      "section": "35-1",
      "title": "Стаття 35-1. Переміщення через митний кордон України водних біоресурсів та продукції з них",
      "content": "Ввезення в Україну і вивезення за її межі водних біоресурсів та продукції з них здійснюються за правилами, встановленими законодавством України, у тому числі міжнародними договорами України, згода на обов’язковість яких надана Верховною Радою України.\nДокументи, зазначені в абзацах шостому і сьомому статті 23 цього Закону, що видаються центральним органом виконавчої влади, що реалізує державну політику у сфері рибного господарства, є необхідними для переміщення через митний кордон України відповідних водних біоресурсів та продукції з них.\nДокументи, зазначені в абзацах шостому і сьомому статті 23 цього Закону, вносяться центральним органом виконавчої влади, що реалізує державну політику у сфері рибного господарства, до єдиного державного інформаційного веб-порталу \"Єдине вікно для міжнародної торгівлі\" у формі електронних документів, на які накладено електронний підпис відповідно до вимог Закону України \"Про електронну ідентифікацію та електронні довірчі послуги\", в день видачі таких документів.\nМитні органи здійснюють митні формальності, необхідні для випуску у відповідний митний режим відповідних водних біоресурсів та продукції з них, на підставі документів, зазначених в абзацах шостому і сьомому статті 23 цього Закону, отриманих від центрального органу виконавчої влади, що реалізує державну політику у сфері рибного господарства, з використанням механізму \"єдиного вікна\" відповідно до Митного кодексу України ."
    },
    {
      "provision_ref": "art36",
      "section": "36",
      "title": "Стаття 36. Право користування водними біоресурсами",
      "content": "Юридичні та фізичні особи мають право користуватися водними біоресурсами як об'єктами права власності Українського народу відповідно до Конституції України та цього Закону.\nПраво користування водними біоресурсами здійснюється з вилученням і без вилучення їх з природного середовища суб'єктами господарювання та фізичними особами відповідно до закону.\nНадання у користування рибогосподарських водних об'єктів (їх частин) місцевого значення для провадження рибогосподарської діяльності здійснюється відповідно до закону.\nПрипинення права користування водними біоресурсами здійснюється відповідно до закону.\nСуб’єкти рибного господарства, до яких застосовано спеціальні економічні та інші обмежувальні заходи відповідно до Закону України \"Про санкції\", не мають права на користування водними біоресурсами."
    },
    {
      "provision_ref": "art37",
      "section": "37",
      "title": "Стаття 37. Право власності на водні біоресурси",
      "content": "Водні біоресурси, що знаходяться у водних об’єктах (їх частинах), територіальному морі, у виключній (морській) економічній зоні України, на континентальному шельфі, є об'єктами права власності Українського народу, від імені якого права власника на ці ресурси здійснюють органи державної влади та органи місцевого самоврядування у межах, визначених Конституцією України та законами України.\nВодні біоресурси можуть перебувати у державній, комунальній та приватній власності.\nУ власності суб'єктів господарювання та фізичних осіб, іноземців, осіб без громадянства, а також іноземних юридичних осіб можуть перебувати окремі види водних біоресурсів, які на законних підставах, з додержанням умов та правил добування вилучені з природного середовища або розведені у штучно створених умовах, що підтверджено документами, які засвідчують законність їх набуття.\nВодні біоресурси, вилучені в порядку спеціального використання, є власністю користувачів водних біоресурсів з моменту, коли вони потрапили до знарядь вилову, крім видів, що становлять особливу природоохоронну, наукову та естетичну цінність, а також види, занесені до Червоної книги України.\nНе можуть передаватися у приватну власність водні біоресурси з числа видів, що становлять особливу природоохоронну, наукову та естетичну цінність, а також види, занесені до Червоної книги України (крім випадків, коли вони одержані шляхом розведення, вирощування в неволі або в передбаченому законодавством порядку придбані за межами України).\nСуб’єкти рибного господарства, до яких застосовано спеціальні економічні та інші обмежувальні заходи відповідно до Закону України \"Про санкції\", не можуть набувати право власності на водні біоресурси."
    },
    {
      "provision_ref": "art38",
      "section": "38",
      "title": "Стаття 38. Припинення права власності на водні біоресурси",
      "content": "Право власності на водні біоресурси припиняється у разі:\nпорушення порядку їх спеціального використання;\nпорушення установленого порядку переселення, схрещування водних біоресурсів, а також виведення та використання генетично змінених їх видів;\nстворення власником водних біоресурсів умов, що призводять до погіршення довкілля, порушення стану екосистеми;\nвстановлення законодавчими актами України заборони щодо перебування у приватній власності окремих видів водних біоресурсів;\nдобровільної відмови власника від права власності на водні біоресурси.\nПраво власності суб'єктів господарювання на водні біоресурси може припинятися відповідно до рішення суду."
    },
    {
      "provision_ref": "art39",
      "section": "39",
      "title": "Стаття 39. Гарантії і захист прав суб'єктів рибного господарства",
      "content": "Права суб'єктів рибного господарства охороняються законом.\nПрипинення права користування або права власності на водні біоресурси застосовується лише у випадках, передбачених цим Законом."
    },
    {
      "provision_ref": "art40",
      "section": "40",
      "title": "Стаття 40. Умови та порядок відшкодування шкоди, заподіяної суб'єктам рибного господарства",
      "content": "Шкода, заподіяна суб'єктам рибного господарства неправомірними діями центральних органів виконавчої влади, органів місцевого самоврядування, органів рибоохорони, правоохоронних органів, юридичних та фізичних осіб, підлягає відшкодуванню у порядку, визначеному цим Законом та іншими нормативно-правовими актами."
    },
    {
      "provision_ref": "art41",
      "section": "41",
      "title": "Стаття 41. Порядок штучного відтворення водних біоресурсів",
      "content": "Штучне відтворення водних біоресурсів здійснюють суб'єкти рибного господарства шляхом розведення, вселення, переселення водних біоресурсів для здійснення рибогосподарської діяльності."
    },
    {
      "provision_ref": "art42",
      "section": "42",
      "title": "Стаття 42. Порядок здійснення аквакультури",
      "content": "Суб'єкти аквакультури здійснюють діяльність у сфері аквакультури відповідно до закону.\nОблік рибогосподарських водних об’єктів (їх частин), рибогосподарських технологічних водойм, акваторій (водного простору) внутрішніх морських вод, територіального моря, виключної (морської) економічної зони України, які надані в користування для цілей аквакультури, здійснюється центральним органом виконавчої влади, що реалізує державну політику у сфері рибного господарства, засобами Єдиної державної електронної системи управління галуззю рибного господарства відповідно до порядку, встановленого Кабінетом Міністрів України."
    },
    {
      "provision_ref": "art43",
      "section": "43",
      "title": "Стаття 43. Переробка водних біоресурсів",
      "content": "Переробка водних біоресурсів здійснюється шляхом їх розбирання, охолодження, заморожування, копчення, соління, маринування, сушіння, в'ялення, консервування, фасування, нагрівання чи поєднання цих процесів та інших видів переробки та технологій."
    },
    {
      "provision_ref": "art44",
      "section": "44",
      "title": "Стаття 44. Забезпечення виробником контролю якості і безпеки водних біоресурсів та продуктів їх переробки",
      "content": "З метою збереження здоров'я населення виробник зобов'язаний здійснювати постійний контроль якості та безпеки водних біоресурсів та продуктів їх переробки з дотриманням закріплених у законодавстві норм щодо якості продукції, що виробляється."
    },
    {
      "provision_ref": "art46",
      "section": "46",
      "title": "Стаття 46. Рибні порти, приймальні пункти та риболовні судна",
      "content": "У галузі рибного господарства діють морські рибні порти, портопункти та інші місця базування риболовних суден.\nПерелік морських рибних портів, портопунктів затверджується центральним органом виконавчої влади, що реалізує державну політику у сфері рибного господарства.\nМісця базування риболовних суден відкривають місцеві державні адміністрації у порядку, затвердженому центральним органом виконавчої влади, що забезпечує формування та реалізує державну політику у сферах морського і внутрішнього водного транспорту, та оприлюднюють інформацію про відкриті бази на своїх офіційних веб-сайтах. Щодо баз, розташованих на внутрішніх водних шляхах, таке рішення приймається за погодженням із центральним органом виконавчої влади, що реалізує державну політику у сфері внутрішнього водного транспорту, а щодо баз, розташованих на морських водних шляхах, - за погодженням із капітаном морського порту, в зоні державного нагляду за безпекою мореплавства якого знаходиться цей морський шлях. Рішення щодо базування риболовних суден приймається за погодженням із центральним органом виконавчої влади, що реалізує державну політику у сфері рибного господарства. Вхід, вихід і перебування малих і спортивних суден, водних мотоциклів в акваторії морського порту здійснюються відповідно до Кодексу торговельного мореплавства України та Закону України \"Про морські порти України\".\nМорські рибні порти, портопункти та місця базування риболовних суден мають забезпечувати безпечну стоянку риболовних суден та дотримання законодавства про охорону навколишнього природного середовища, у тому числі шляхом участі відповідно до визначеної законодавством компетенції у виявленні випадків скидання риболовними суднами забруднюючих речовин у межах акваторії порту, портопунктів та місць базування риболовних суден.\nПорядок взаємодії адміністрації морських рибних портів, портопунктів, місць базування риболовних суден та центрального органу виконавчої влади, що реалізує державну політику із здійснення державного нагляду (контролю) у сфері охорони навколишнього природного середовища, раціонального використання, відтворення і охорони природних ресурсів, із забезпечення дотримання законодавства про охорону навколишнього природного середовища у разі виявлення випадків скидання суднами (плавзасобами) забруднюючих речовин у межах акваторії порту, портопунктів та місць базування риболовних суден встановлюється Кабінетом Міністрів України.\nМорський рибний порт належить до сфери управління центрального органу виконавчої влади, що реалізує державну політику у сфері рибного господарства. Начальник і капітан морського рибного порту (портопункту) призначається на посаду та звільняється з посади керівником центрального органу виконавчої влади у галузі рибного господарства.\nБудівництво або будь-які інші роботи на території та акваторії, відведених порту, здійснюються за погодженням з центральним органом виконавчої влади, що реалізує державну політику у сфері рибного господарства, та органами місцевого самоврядування."
    },
    {
      "provision_ref": "art47",
      "section": "47",
      "title": "Стаття 47. Облік добутих (виловлених) водних біоресурсів та продукції з них, що здійснюється на рибоприймальних пунктах",
      "content": "Рибоприймальний пункт розташовується на землях водного фонду, на яких здійснюється спеціальне використання водних біоресурсів відповідно до вимог Водного кодексу України та Земельного кодексу України .\nРибоприймальний пункт може розташовуватися безпосередньо на риболовному судні, що здійснює добування (вилов) водних біоресурсів у внутрішніх морських водах, територіальному морі та у зоні юрисдикції України, з веденням відповідного обліку добутих (виловлених) водних біоресурсів та продукції з них.\nВимоги до рибоприймального пункту визначаються наказом центрального органу виконавчої влади, що забезпечує формування державної політики у сферах рибного господарства та рибної промисловості."
    },
    {
      "provision_ref": "art48",
      "section": "48",
      "title": "Стаття 48. Класифікація суден флоту рибної промисловості та технічний нагляд за ними",
      "content": "Класифікація суден флоту рибної промисловості та технічний нагляд за ними здійснюються в порядку, встановленому Кодексом торговельного мореплавства України та Законом України \"Про внутрішній водний транспорт\"."
    },
    {
      "provision_ref": "art49",
      "section": "49",
      "title": "Стаття 49. Допуск риболовних суден до плавання",
      "content": "Плавання риболовних суден допускається залежно від району плавання та висоти мінімального надводного борту, а саме:\nриболовні судна 1 району плавання - судна з висотою мінімального надводного борту не менше 0,2 метра, що експлуатуються у закритих для судноплавства рибогосподарських водних об’єктах (їх частинах) - озерах, ставках, охолоджувачах енергетичних об’єктів тощо загальною площею до 200 гектарів;\nриболовні судна 2 району плавання - судна з висотою мінімального надводного борту не менше 0,3 метра, що експлуатуються у закритих для судноплавства рибогосподарських водних об’єктах (їх частинах) - озерах, ставках, охолоджувачах енергетичних об’єктів тощо загальною площею понад 200 гектарів та в частинах судноплавних річок;\nриболовні судна 3 району плавання - судна з висотою мінімального надводного борту не менше 0,4 метра, що експлуатуються у відкритих для судноплавства рибогосподарських водних об’єктах (їх частинах) - річках, мілководних частинах водосховищ;\nриболовні судна 4 району плавання - судна з висотою мінімального надводного борту не менше 0,5 метра, що експлуатуються у відкритих для судноплавства рибогосподарських водних об’єктах (їх частинах) - річках, відкритих частинах водосховищ, прибережних частинах Азовського та Чорного морів (20 миль від берега)."
    },
    {
      "provision_ref": "art50",
      "section": "50",
      "title": "Стаття 50. Порядок реєстрації риболовних суден",
      "content": "Реєстрація риболовних суден здійснюється у порядку, встановленому Кодексом торговельного мореплавства України та Законом України \"Про внутрішній водний транспорт\"."
    },
    {
      "provision_ref": "art51",
      "section": "51",
      "title": "Стаття 51. Міжнародне співробітництво в галузі рибного господарства",
      "content": "Міжнародне співробітництво в галузі рибного господарства здійснюється шляхом:\nучасті в розробленні проектів міжнародних договорів;\nучасті в роботі міжнародних організацій.\nЯкщо міжнародними договорами України встановлено інші правила та положення, ніж ті, що передбачені цим Законом, то застосовуються правила цих міжнародних договорів."
    },
    {
      "provision_ref": "art52",
      "section": "52",
      "title": "Стаття 52. Відповідальність за порушення законодавства про рибне господарство",
      "content": "Порушення вимог цього Закону тягне за собою дисциплінарну, адміністративну, цивільну і кримінальну відповідальність відповідно до закону.\nВідповідальність за рибогосподарську діяльність на риболовних суднах під Державним Прапором України за межами України встановлюється на підставі міжнародних договорів України. У разі такої діяльності у виключних (морських) економічних зонах іноземних держав відповідальність встановлюється законодавством цих держав."
    },
    {
      "provision_ref": "art53",
      "section": "53",
      "title": "Стаття 53. Основні засади пріоритетного розвитку рибного господарства",
      "content": "Основні засади пріоритетного розвитку рибного господарства передбачають:\nформування цінового і кредитного механізму з урахуванням специфіки рибного господарства як галузі з уповільненим обігом капіталу та низькою нормою прибутку;\nсприяння будівництву та модернізації риболовних суден, підприємств рибного господарства шляхом включення до планів державного замовлення будівництва риболовних суден та рибницьких заводів (риборозплідників) з вирощування цінних видів риби для зариблення рибогосподарських водних об’єктів (їх частин) загальнодержавного значення;\nвизнання суб’єктів рибогосподарського комплексу, діяльність яких пов’язана з промисловим рибальством на водних об’єктах загальнодержавного значення, розведенням, вирощуванням та переробкою власної продукції, товаровиробниками сільськогосподарської продукції;\nпріоритетне надання в оренду водних об'єктів (їх частин) з низькою рибопродуктивністю суб'єктам господарювання, які займаються вирощуванням водних біоресурсів.\n1. Цей Закон набирає чинності з дня, наступного за днем його опублікування.\n2. Доповнити Перелік документів дозвільного характеру у сфері господарської діяльності , затверджений Законом України від 19 травня 2011 року \"Про Перелік документів дозвільного характеру у сфері господарської діяльності\", пунктами 136-143 такого змісту:\n\"\nНазва документа дозвільного характеру\nЗаконодавчий акт України\n136.\nАкт технічного огляду суден, що не підлягають нагляду класифікаційного товариства\nЗакон України \"Про рибне господарство, промислове рибальство та охорону водних біоресурсів\"\n137.\nСвідоцтво про відповідність компанії та суден вимогам Міжнародного кодексу з управління безпечною експлуатацією суден і попередженням забруднення 1993 року\nЗакон України \"Про рибне господарство, промислове рибальство та охорону водних біоресурсів\"\n138.\nДозвіл на спеціальне використання водних біоресурсів у рибогосподарських водних об'єктах (їх частинах)\nЗакон України \"Про рибне господарство, промислове рибальство та охорону водних біоресурсів\"\n139.\nДозвіл на спеціальне використання водних біоресурсів за межами юрисдикції України\nЗакон України \"Про рибне господарство, промислове рибальство та охорону водних біоресурсів\"\n140.\nФорма реєстрації уловів (реекспорту) антарктичного та патагонського іклачів\nЗакон України \"Про рибне господарство, промислове рибальство та охорону водних біоресурсів\"\n141.\nСертифікати на пересувні виставки, реекспорт та інтродукцію з моря зразків осетрових риб і виробленої з них продукції, які є об'єктами регулювання Конвенції про міжнародну торгівлю видами дикої фауни і флори, що перебувають під загрозою зникнення\nЗакон України \"Про рибне господарство, промислове рибальство та охорону водних біоресурсів\"\n142.\nПідтвердження законності вилучення водних біоресурсів з середовища їх існування та переробки продуктів лову\nЗакон України \"Про рибне господарство, промислове рибальство та охорону водних біоресурсів\"\n143.\nДозвіл на імпорт в Україну водних біоресурсів, продуктів харчування та переробки з них за кількістю та видовим складом\nЗакон України \"Про рибне господарство, промислове рибальство та охорону водних біоресурсів\"\n\".\n3. Кабінету Міністрів України протягом шести місяців з дня набрання чинності цим Законом:\nпідготувати та подати на розгляд Верховної Ради України пропозиції щодо приведення законодавчих актів України у відповідність із цим Законом;\nзабезпечити приведення своїх нормативно-правових актів у відповідність із цим Законом;\nзабезпечити прийняття нормативно-правових актів, передбачених цим Законом;\nзабезпечити перегляд та скасування міністерствами та іншими центральними органами виконавчої влади їх нормативно-правових актів, що суперечать цьому Закону.\nВ.ЯНУКОВИЧ"
    }
  ],
  "definitions": []
}