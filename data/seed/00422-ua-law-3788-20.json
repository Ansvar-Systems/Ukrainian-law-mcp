{
  "id": "ua-law-3788-20",
  "type": "statute",
  "title": "Про дошкільну освіту",
  "title_en": "",
  "short_name": "3788-20",
  "status": "in_force",
  "issued_date": "2024-06-06",
  "url": "https://zakon.rada.gov.ua/laws/show/3788-20",
  "description": "Official legislative act of Ukraine ingested from the Verkhovna Rada legal portal.",
  "provisions": [
    {
      "provision_ref": "art1",
      "section": "1",
      "title": "Стаття 1. Визначення термінів",
      "content": "1. У цьому Законі наведені нижче терміни вживаються в такому значенні:\nвихованці - діти, які здобувають дошкільну освіту;\nдержавний стандарт дошкільної освіти (далі - державний стандарт) - документ, що містить перелік і опис згрупованих за освітніми напрямами результатів навчання і компетентностей, які набуваються вихованцями впродовж здобуття дошкільної освіти;\nдоступність дошкільної освіти - сукупність гарантованих прав і можливостей для їх реалізації з урахуванням індивідуальних особливостей, потреб і можливостей кожної дитини у здобутті дошкільної освіти;\nдошкільна освіта - процес і результат всебічного розвитку, виховання, навчання, соціалізації дітей та формування у них необхідних життєвих навичок і компетентностей до початку здобуття початкової освіти;\nдошкільний підрозділ - структурний підрозділ юридичної особи, основним видом діяльності якого є освітня діяльність у сфері дошкільної освіти;\nзаклад дошкільної освіти - заклад освіти, основним видом діяльності якого є освітня діяльність у сфері дошкільної освіти, що реалізується на підставі ліцензії на провадження освітньої діяльності у сфері дошкільної освіти;\nкомпетентність - динамічна комбінація знань, умінь, навичок, способів мислення, поглядів, цінностей, особистісних якостей, що визначає здатність дитини успішно соціалізуватися і здобувати формальну, неформальну та інформальну освіту;\nосвітня послуга - комплекс дій суб’єкта освітньої діяльності, визначених законодавством, освітньою програмою, засновником та/або суб’єктом освітньої діяльності, що передбачають єдність процесів розвитку, навчання, виховання та догляду за дитиною, спрямовані на забезпечення здобуття дошкільної освіти та досягнення здобувачем освіти очікуваних результатів навчання, забезпечення безпеки та здоров’я дитини, належного перебування дитини за місцем здобуття освіти;\nосвітня програма - документ, що містить комплекс освітніх компонентів за всіма освітніми напрямами державного стандарту, реалізація яких має забезпечити досягнення вихованцями визначених цією програмою очікуваних результатів навчання і компетентностей;\nпарціальна програма - документ, що містить комплекс освітніх компонентів у межах одного або декількох освітніх напрямів державного стандарту, реалізація яких має забезпечити досягнення вихованцями визначених такою програмою очікуваних результатів навчання і компетентностей;\nрезультати навчання - знання, уміння, навички, способи мислення, цінності, особистісні якості, набуті у процесі розвитку, виховання, навчання, які дитина здатна продемонструвати під час або після здобуття дошкільної освіти;\nсуб’єкт освітньої діяльності, що провадить освітню діяльність у сфері дошкільної освіти (далі - суб’єкт освітньої діяльності), - юридична особа чи фізична особа - підприємець, яка провадить освітню діяльність у сфері дошкільної освіти;\nтериторіальна доступність - сукупність умов, що сприяють забезпеченню права дитини на здобуття дошкільної освіти за рахунок коштів відповідного місцевого бюджету у найбільш доступному і наближеному до її місця проживання закладі дошкільної освіти;\nтериторія обслуговування - адміністративно-територіальна одиниця (або її частина чи окремі будинки), визначена і закріплена відповідним органом місцевого самоврядування (уповноваженим ним органом) за комунальним закладом дошкільної освіти для забезпечення територіальної доступності;\nщомісячна грошова виплата \"єСадок\" - грошова виплата, яка надається матері або іншому законному представнику дитини дошкільного віку (крім прийомних батьків, батьків-вихователів, представників закладів, які виконують функції опікунів чи піклувальників) з метою сприяння поєднанню роботи та догляду за дитиною і підтримки всебічного розвитку дитини;\nякість дошкільної освіти - відповідність результатів навчання і компетентностей вихованців результатам, визначеним державним стандартом;\nякість освітньої діяльності - відповідність забезпечення, організації та реалізації освітнього процесу вимогам, встановленим законодавством, що забезпечує здобуття вихованцями якісної дошкільної освіти.\n2. Інші терміни вживаються в цьому Законі у значеннях, наведених у Законі України \"Про освіту\" та інших законах."
    },
    {
      "provision_ref": "art2",
      "section": "2",
      "title": "Стаття 2. Законодавство України про дошкільну освіту",
      "content": "1. Законодавство України про дошкільну освіту складається з Конституції України , цього Закону, Закону України \"Про освіту\", інших нормативно-правових актів, міжнародних договорів України, згода на обов’язковість яких надана Верховною Радою України.\n2. Підзаконні нормативно-правові акти не можуть звужувати зміст і обсяг конституційного права на дошкільну освіту, а також визначених законом автономії суб’єктів освітньої діяльності та академічних свобод учасників освітнього процесу.\nЛисти, інструкції, роз’яснення, методичні рекомендації органів виконавчої влади та органів місцевого самоврядування не є нормативно-правовими актами і не можуть встановлювати обов’язкові до виконання правові норми.\n3. Суб’єкт освітньої діяльності має право самостійно приймати рішення з будь-яких питань у межах своєї автономії, визначеної цим Законом, Законом України \"Про освіту\" та/або установчими документами, зокрема з питань, не врегульованих законодавством."
    },
    {
      "provision_ref": "art3",
      "section": "3",
      "title": "Стаття 3. Сфера дії Закону",
      "content": "1. Дія цього Закону поширюється на всіх суб’єктів освітньої діяльності, їх засновників, учасників освітнього процесу, органи управління у сфері дошкільної освіти та інших осіб, визначених цим Законом.\n2. Положення цього Закону щодо закладів дошкільної освіти поширюються також на дошкільні підрозділи інших юридичних осіб публічного чи приватного права та фізичних осіб - підприємців, які провадять освітню діяльність у сфері дошкільної освіти, крім положень, що стосуються виключно юридичних осіб або в яких зазначена форма власності закладу дошкільної освіти.\nПоложення цього Закону щодо державних та/або комунальних закладів дошкільної освіти поширюються також на інші державні та/або комунальні заклади освіти, що мають дошкільні підрозділи.\nПоложення цього Закону щодо корпоративних закладів дошкільної освіти поширюються також на інші корпоративні заклади освіти, що мають дошкільні підрозділи.\nПоложення цього Закону щодо приватних закладів дошкільної освіти поширюються також на інші юридичні особи приватного права, що мають дошкільні підрозділи, та фізичних осіб - підприємців.\n3. Положення цього Закону, що стосуються батьків, поширюються також на інших законних представників дитини.\n4. Положення цього Закону щодо засновника закладу дошкільної освіти поширюються також на інших засновників відповідного закладу освіти (за наявності), уповноваженого ним (ними) органу (особи), а також на засновників інших суб’єктів освітньої діяльності або уповноважених ними органів (осіб)."
    },
    {
      "provision_ref": "art4",
      "section": "4",
      "title": "Стаття 4. Система дошкільної освіти",
      "content": "1. Система дошкільної освіти складається із суб’єктів освітньої діяльності, учасників освітнього процесу, органів управління у сфері дошкільної освіти, кадрового, науково-методичного, фінансового, матеріально-технічного, інформаційного та нормативно-правового забезпечення освітньої та управлінської діяльності у сфері дошкільної освіти.\n2. Науково-методичне та інформаційне забезпечення системи дошкільної освіти здійснюються відповідно до цього Закону та Закону України \"Про освіту\"."
    },
    {
      "provision_ref": "art5",
      "section": "5",
      "title": "Стаття 5. Державна політика у сфері дошкільної освіти",
      "content": "1. Державна політика у сфері дошкільної освіти визначається Конституцією України , іншими нормативно-правовими актами, формується та реалізується відповідно до статті 5 Закону України \"Про освіту\".\n2. Державна політика та освітня діяльність у сфері дошкільної освіти ґрунтуються на засадах та принципах, визначених цим Законом і статтею 6 Закону України \"Про освіту\".\n3. Засадами державної політики та принципами освітньої діяльності у сфері дошкільної освіти також є:\nдитиноцентризм та особистісно орієнтований підхід до розвитку дитини відповідно до її індивідуальних особливостей, потреб, інтересів, здібностей, обдарувань та свободи вибору;\nрівний доступ до здобуття дошкільної освіти;\nакадемічна доброчесність;\nакадемічна свобода педагогічних працівників;\nавтономія суб’єктів освітньої діяльності (академічна, кадрова, організаційна, фінансова);\nпріоритет сімейного виховання дитини, педагогічне партнерство сім’ї та закладу дошкільної освіти;\nдоступність (у тому числі територіальна), безоплатність і світський характер дошкільної освіти в державних та комунальних закладах дошкільної освіти;\nстворення умов, зокрема інклюзивного чи спеціального освітнього середовища, для здобуття дошкільної освіти дітьми з особливими освітніми потребами з урахуванням особливостей їхнього розвитку та у спосіб і формах, які є для них найбільш зручними та ефективними;\nстворення безпечного та здорового освітнього середовища;\nобов’язковість здобуття дошкільної освіти дітьми старшого дошкільного віку відповідно до державного стандарту;\nцифровізація управлінських процесів у сфері дошкільної освіти;\nпоєднання колегіальних та єдиноначальних засад управління закладом дошкільної освіти.\n4. Відносини між закладами дошкільної освіти та громадськими об’єднаннями, політичними партіями, релігійними організаціями регулюються законодавством про дошкільну освіту, зокрема статтею 31 Закону України \"Про освіту\".\n5. Громадське самоврядування та державно-громадське управління у сфері дошкільної освіти здійснюються відповідно до цього Закону та статті 70 Закону України \"Про освіту\"."
    },
    {
      "provision_ref": "art6",
      "section": "6",
      "title": "Стаття 6. Базові етапи дошкільної освіти",
      "content": "1. Базові етапи дошкільної освіти визначаються на основі вікової періодизації розвитку дитини, яка охоплює:\nвік немовляти (до одного року);\nранній вік (від одного до трьох років);\nдошкільний вік (від трьох до шести - восьми років):\nмолодший дошкільний вік (від трьох до чотирьох років);\nсередній дошкільний вік (від чотирьох до п’яти років);\nстарший дошкільний вік (від п’яти до шести (семи) років (до восьми років - для дітей з особливими освітніми потребами).\n2. Базовими етапами дошкільної освіти є:\n1) ранній вік (з віку немовляти до трьох років);\n2) дошкільний вік (від трьох до шести (семи/восьми) років).\n3. Діти старшого дошкільного віку мають здобувати дошкільну освіту за однією з визначених цим Законом форм здобуття дошкільної освіти."
    },
    {
      "provision_ref": "art7",
      "section": "7",
      "title": "Стаття 7. Мова освітнього процесу у сфері дошкільної освіти",
      "content": "1. Мовою освітнього процесу у сфері дошкільної освіти є державна мова.\nДержава гарантує кожній дитині право на здобуття дошкільної освіти державною мовою в державних і комунальних закладах освіти.\n2. Кожний заклад дошкільної освіти зобов’язаний забезпечити опанування вихованцями державної мови відповідно до державного стандарту.\n3. Дітям, які належать до корінних народів або національних меншин (спільнот) України, мови яких є офіційними мовами Європейського Союзу, гарантується і забезпечується право на здобуття дошкільної освіти мовою відповідного корінного народу або відповідної національної меншини (спільноти) України поряд із державною мовою в державних і комунальних закладах дошкільної освіти.\nПраво на здобуття дітьми дошкільної освіти мовою корінного народу або національної меншини (спільноти) України реалізується шляхом створення за заявами їхніх батьків окремих груп з провадженням освітнього процесу відповідною мовою поряд із державною мовою і не поширюється на групи з провадженням освітнього процесу державною мовою.\nГрупа з провадженням освітнього процесу мовою корінного народу чи національної меншини (спільноти) України поряд з державною мовою створюється відповідно до вимог цього Закону.\nДітям, які належать до корінних народів або національних меншин (спільнот) України, гарантується і забезпечується право вивчати мову відповідного корінного народу або національної меншини (спільноти) України в державних, комунальних і корпоративних закладах дошкільної освіти або через національні культурні товариства.\n4. Дітям із порушенням слуху забезпечується право на здобуття дошкільної освіти українською жестовою мовою.\n5. Держава сприяє вивченню мов міжнародного спілкування, насамперед англійської мови, в державних і комунальних закладах освіти.\n6. Приватні суб’єкти освітньої діяльності, крім тих, що отримують публічні кошти, мають право вільного вибору мови освітнього процесу (за винятком мови, що є державною (офіційною) мовою держави, визнаної Верховною Радою України державою-агресором або державою-окупантом) та зобов’язані забезпечити опанування вихованцями державної мови відповідно до державного стандарту."
    },
    {
      "provision_ref": "art8",
      "section": "8",
      "title": "Стаття 8. Право дитини на здобуття дошкільної освіти",
      "content": "1. В Україні гарантується право на здобуття дошкільної освіти та створюються можливості для його реалізації з урахуванням індивідуальних особливостей, особливих освітніх та інших потреб і можливостей кожної дитини.\nДошкільна освіта здобувається, як правило, до шести років. Діти, яким на початок навчального року виповнилося шість років (дітям з особливими освітніми потребами - сім років) і які не розпочали здобувати початкову освіту, мають право продовжити здобувати дошкільну освіту до їх зарахування до початкової школи відповідно до законів України \"Про освіту\" і \"Про повну загальну середню освіту\" .\n2. Кожній дитині незалежно від підстав її перебування в Україні гарантується безоплатне здобуття дошкільної освіти у державних та комунальних закладах освіти.\n3. Іноземці та особи без громадянства здобувають дошкільну освіту в Україні відповідно до законодавства про дошкільну освіту.\n4. Кожна дитина має право на здобуття дошкільної освіти у найбільш доступному і наближеному до місця її проживання комунальному закладі освіти.\nПраво дитини на здобуття дошкільної освіти у комунальному закладі освіти, за яким закріплена територія обслуговування, на якій проживає дитина, не обмежує право батьків дитини обирати інший заклад дошкільної освіти відповідно до законодавства.\n5. Діти з особливими освітніми потребами, в тому числі зумовленими фізичними, психічними, інтелектуальними та/або сенсорними порушеннями, розладами поведінки, мають право на здобуття дошкільної освіти відповідно до індивідуальної програми розвитку та з урахуванням їхніх індивідуальних потреб і можливостей.\n6. Діти, у тому числі діти з особливими освітніми потребами, можуть здобувати дошкільну освіту за вибором їхніх батьків:\nу закладах дошкільної освіти незалежно від підпорядкування та форми власності;\nу дошкільних підрозділах юридичних осіб, у тому числі закладів освіти;\nу сім’ї - за сімейною (домашньою) формою здобуття дошкільної освіти;\nза допомогою фізичних осіб - підприємців, які провадять освітню діяльність у сфері дошкільної освіти."
    },
    {
      "provision_ref": "art9",
      "section": "9",
      "title": "Стаття 9. Заборона дискримінації у сфері дошкільної освіти",
      "content": "1. Право на здобуття дошкільної освіти гарантується незалежно від статі, раси, кольору шкіри, стану здоров’я, інвалідності, особливих освітніх потреб, громадянства, національності, релігійних чи інших переконань, місця проживання, мови спілкування, походження, сімейного, соціального та майнового стану, а також інших обставин та ознак.\n2. Встановлення актами законодавства спеціальних правил та/або вжиття заходів, що забезпечують можливість здобуття дошкільної освіти, у тому числі забезпечення розумного пристосування, не вважається дискримінацією.\n3. Жоден учасник освітнього процесу не повинен зазнавати жодних форм дискримінації, зокрема мати будь-які обмеження в освітньому процесі або у праві брати участь у заходах, що проводяться закладом дошкільної освіти, у тому числі на підставі надання чи ненадання батьками такому закладу дошкільної освіти благодійної допомоги."
    },
    {
      "provision_ref": "art10",
      "section": "10",
      "title": "Стаття 10. Забезпечення доступності дошкільної освіти",
      "content": "1. Доступність дошкільної освіти забезпечують органи державної влади, органи місцевого самоврядування, засновники закладів освіти, інших суб’єктів освітньої діяльності та суб’єкти освітньої діяльності.\n2. Забезпечення доступності дошкільної освіти включає:\nреалізацію норм статей 8 і 9 цього Закону;\nвизначення порядку зарахування, відрахування та переведення до закладів дошкільної освіти;\nзабезпечення територіальної доступності дошкільної освіти;\nпедагогічну підтримку батьків щодо розвитку, виховання та навчання дітей;\nзапровадження і розвиток різних форм здобуття дошкільної освіти;\nоблаштування території, будівель, споруд і приміщень закладу дошкільної освіти з урахуванням потреб і можливостей маломобільних груп населення;\nдотримання принципів універсального дизайну та/або розумного пристосування в освітньому процесі;\nзабезпечення навчально-методичними матеріалами, технічними, програмними, комунікаційними та іншими засобами і обладнанням, необхідними для організації освітнього процесу;\nпровадження освітнього процесу із застосуванням засобів і методів розвитку, виховання, навчання, форм взаємодії з вихованцями, що є найбільш прийнятними для дітей відповідного віку та враховують їхні освітні потреби, зокрема шляхом адаптації/модифікації змісту освітньої програми.\n3. Кожному вихованцю гарантується безоплатне здобуття дошкільної освіти у державному, комунальному закладі дошкільної освіти з можливістю перебування в ньому за запитом батьків до 11 годин на день.\nНа підставі звернення одного з батьків у державному, комунальному закладі дошкільної освіти за рішенням засновника створюються умови для перебування вихованця понад гарантований обсяг часу, але не більше 12 годин на день (крім цілодобового перебування за наявності підстав і відповідно до порядку, визначених цим Законом).\nПослуга перебування вихованця в державному, комунальному закладі дошкільної освіти понад гарантований обсяг часу може надаватися за кошти засновника, батьків, з інших джерел, не заборонених законодавством. Порядок надання такої послуги, порядок і розмір її оплати, підстави звільнення від оплати визначаються засновником."
    },
    {
      "provision_ref": "art11",
      "section": "11",
      "title": "Стаття 11. Забезпечення територіальної доступності дошкільної освіти",
      "content": "1. Територіальну доступність дошкільної освіти забезпечують у межах повноважень органи виконавчої влади та органи місцевого самоврядування шляхом:\nврахування демографічної ситуації, стану мережі та спроможності закладів освіти, результатів обліку дітей для цілей планування та забудови відповідних територій;\nформування та утримання мережі комунальних закладів дошкільної освіти відповідно до потреб жителів відповідних територій;\nмаксимальної наближеності місця здобуття дошкільної освіти до місця проживання дитини;\nперевезення (за потреби) педагогічних працівників до місця здобуття дошкільної освіти дітьми та у зворотному напрямку (до місця проживання педагогічних працівників);\nзабезпечення рівних умов для розвитку закладів дошкільної освіти усіх форм власності та створення умов для розвитку інших суб’єктів освітньої діяльності у сфері дошкільної освіти;\nпланування та закріплення територій обслуговування за комунальними закладами дошкільної освіти;\nсприяння запровадженню різних форм здобуття дошкільної освіти з урахуванням потреб дітей та вибору батьків;\nстворення та забезпечення функціонування мобільних дитячих садків для надання освітніх послуг у сфері дошкільної освіти за місцем проживання дітей на територіях, на яких не забезпечено безоплатне здобуття дошкільної освіти в інший спосіб;\nзапровадження інших форм (політик) забезпечення територіальної доступності, визначених цим Законом або рішенням відповідного органу місцевого самоврядування."
    },
    {
      "provision_ref": "art12",
      "section": "12",
      "title": "Стаття 12. Форми здобуття дошкільної освіти",
      "content": "1. Діти мають право на здобуття дошкільної освіти в різних формах або шляхом їх поєднання.\n2. Основною формою здобуття дошкільної освіти є очна (денна).\nЗаклади дошкільної освіти за можливості, з урахуванням запитів батьків дітей та за рішенням засновника (засновників) відповідних закладів дошкільної освіти, можуть також запроваджувати мережеву та/або дистанційну форму здобуття дошкільної освіти, та/або педагогічний патронаж.\nБатьки мають право організовувати здобуття їхніми дітьми дошкільної освіти за сімейною (домашньою) формою.\n3. Батьки дітей самостійно обирають форми здобуття дошкільної освіти.\n4. Положення про форми здобуття дошкільної освіти затверджуються центральним органом виконавчої влади у сфері освіти і науки."
    },
    {
      "provision_ref": "art13",
      "section": "13",
      "title": "Стаття 13. Зарахування, відрахування та переведення дітей",
      "content": "1. Порядок зарахування, відрахування та переведення дітей до державних і комунальних закладів освіти для здобуття дошкільної освіти затверджується центральним органом виконавчої влади у сфері освіти і науки.\nПорядок зарахування, відрахування та переведення дітей до приватних і корпоративних закладів дошкільної освіти визначається їхніми засновниками.\n2. Діти зараховуються до комунальних закладів дошкільної освіти для здобуття дошкільної освіти у такій черговості:\n1) діти, які проживають на території обслуговування відповідного закладу дошкільної освіти, у такій черговості:\nдіти-сироти, діти, позбавлені батьківського піклування, діти загиблих (померлих) ветеранів війни, Захисників і Захисниць України, визначених статтями 10 і 10 -1 Закону України \"Про статус ветеранів війни, гарантії їх соціального захисту\", діти, які перебувають у складних життєвих обставинах та на обліку в службах у справах дітей, діти, які мають статус дитини, яка постраждала внаслідок воєнних дій і збройних конфліктів, діти з особливими освітніми потребами;\nдіти старшого дошкільного віку;\nдіти військовослужбовців, діти з числа внутрішньо переміщених осіб, діти осіб, які постраждали внаслідок Чорнобильської катастрофи;\nдіти, які є рідними братами або сестрами дітей, які здобувають дошкільну освіту у відповідному закладі дошкільної освіти (якщо вони проживають на території обслуговування такого закладу дошкільної освіти);\nінші діти, які проживають на території обслуговування відповідного закладу дошкільної освіти;\n2) діти працівників відповідного закладу дошкільної освіти (якщо вони не проживають на території обслуговування такого закладу дошкільної освіти);\n3) діти, які є рідними братами або сестрами дітей, які здобувають дошкільну освіту у відповідному закладі дошкільної освіти (якщо вони не проживають на території обслуговування такого закладу дошкільної освіти);\n4) інші діти, які не проживають на території обслуговування відповідного закладу дошкільної освіти, але яким було відмовлено у зарахуванні до закладу дошкільної освіти, на території обслуговування якого вони проживають;\n5) інші діти, які не проживають на території обслуговування відповідного закладу дошкільної освіти.\nУ межах кожної із зазначених категорій діти зараховуються до закладу дошкільної освіти у порядку надходження заяв про зарахування.\n3. Якщо у встановленому цим Законом порядку дитина не отримала місце для здобуття дошкільної освіти у комунальному закладі дошкільної освіти, на території обслуговування якого вона проживає, відповідний орган управління у сфері освіти за зверненням батьків дитини зобов’язаний надати їм інформацію про:\nперелік суб’єктів освітньої діяльності, що забезпечують здобуття дошкільної освіти;\nперелік комунальних закладів дошкільної освіти, які мають вільні місця для здобуття дошкільної освіти;\nперелік інших суб’єктів освітньої діяльності, освітні послуги яких у сфері дошкільної освіти можуть бути придбані батьками такої дитини або за рахунок коштів місцевого бюджету відповідно до порядку, затвердженого відповідним органом місцевого самоврядування;\nможливість отримання компенсації за здобуття дитиною дошкільної освіти в іншого суб’єкта освітньої діяльності за рахунок коштів відповідного місцевого бюджету у порядку, затвердженому відповідним органом місцевого самоврядування.\n4. Місцевий орган управління у сфері освіти оприлюднює на своєму офіційному веб-сайті інформацію про вільні місця для здобуття дошкільної освіти у закладах дошкільної освіти, які перебувають у сфері управління такого органу.\n5. На підставі висновку інклюзивно-ресурсного центру про комплексну психолого-педагогічну оцінку розвитку дитини та заяви батьків дитини з особливими освітніми потребами така дитина зараховується до:\nінклюзивної групи закладу дошкільної освіти, яка утворена або обов’язково створюється керівником закладу дошкільної освіти та функціонує відповідно до порядку організації інклюзивного навчання у закладах дошкільної освіти, що затверджується Кабінетом Міністрів України;\nспеціальної групи закладу дошкільної освіти, яка утворена або утворюється та функціонує відповідно до порядку утворення та функціонування спеціальних груп вихованців закладів дошкільної освіти , що затверджується Кабінетом Міністрів України;\nспеціального дитячого садка, що створюється (створений) відповідно до положення , що затверджується Кабінетом Міністрів України, та функціонує як окрема юридична особа або дошкільний підрозділ спеціального закладу загальної середньої освіти чи іншої юридичної особи, або як інший суб’єкт освітньої діяльності, передбачений цим Законом."
    },
    {
      "provision_ref": "art14",
      "section": "14",
      "title": "Стаття 14. Педагогічна підтримка батьків дитини",
      "content": "1. Батьки дитини дошкільного віку мають право на отримання педагогічної підтримки.\n2. Педагогічна підтримка батьків дитини може надаватися шляхом консультацій (педагогічних (методичних), психологічних, інформаційних тощо), проведення освітніх заходів (курсів, семінарів, тренінгів тощо), надання інформації про навчально-методичне забезпечення для здобуття дошкільної освіти.\n3. Методичні рекомендації щодо змісту та порядку надання педагогічної підтримки батькам дитини надає центральний орган виконавчої влади у сфері освіти і науки."
    },
    {
      "provision_ref": "art15",
      "section": "15",
      "title": "Стаття 15. Організація освітнього процесу",
      "content": "1. Освітній процес організовується відповідно до цього Закону, Закону України \"Про освіту\", інших нормативно-правових актів, освітніх і парціальних програм, програми розвитку закладу дошкільної освіти, плану роботи на рік та спрямовується на розвиток особистості, обдарувань кожної дитини, досягнення результатів, визначених державним стандартом.\n2. Освітній процес організовується у безпечному, здоровому та інклюзивному чи спеціальному освітньому середовищі, здійснюється з урахуванням вікових особливостей, фізичного, психічного та інтелектуального розвитку дітей, їхніх особливих освітніх потреб.\n3. Тривалість роботи закладу дошкільної освіти впродовж року, включно з тривалістю навчального року, робочого тижня і робочого дня закладу дошкільної освіти, визначається його засновником. Як правило, навчальний рік розпочинається 1 вересня.\nЗаклад дошкільної освіти самостійно визначає час і розпорядок перебування у ньому вихованців (повний день, короткотривале, сезонне перебування вихованців, у вихідні, святкові та неробочі дні тощо) для здобуття дошкільної освіти, якщо інше не встановлено його засновником. З метою ефективної організації освітнього процесу можуть формуватися групи вихованців з різним часом і розпорядком їх перебування в закладі дошкільної освіти.\n4. Освітній процес має ґрунтуватися на культурних цінностях Українського народу, інших цінностях і принципах, визначених цим Законом і Законом України \"Про освіту\", та спрямовуватися на формування у вихованців суспільних цінностей, зокрема правди, справедливості, патріотизму, гуманізму, милосердя, толерантності, поваги до честі та гідності людини і результатів її праці, здорового способу життя та екологічної поведінки, цінностей постійного пізнання і розвитку.\nЄдність розвитку, виховання і навчання вихованців забезпечується спільними зусиллями усіх учасників освітнього процесу.\n5. Для забезпечення тимчасової або постійної підтримки дітей в освітньому процесі, здійснення психолого-педагогічного супроводу, включно з організацією та проведенням корекційно-розвиткових занять з дітьми з особливими освітніми потребами, в закладах дошкільної освіти облаштовуються ресурсні кімнати або ресурсні осередки в інших приміщеннях, сенсорні кімнати тощо."
    },
    {
      "provision_ref": "art16",
      "section": "16",
      "title": "Стаття 16. Освітні та парціальні програми",
      "content": "1. Заклад дошкільної освіти організовує та здійснює освітній процес за однією або декількома освітніми програмами, що реалізуються для одного або двох базових етапів дошкільної освіти та/або окремих вікових груп вихованців, зокрема для дітей старшого дошкільного віку, різних груп вихованців тощо.\n2. Заклад дошкільної освіти може організовувати та здійснювати освітній процес за:\nосвітніми програмами, що рекомендовані центральним органом виконавчої влади у сфері освіти і науки для використання в освітньому процесі;\nосвітніми програмами, що мають не менше трьох позитивних експертних висновків закладів вищої освіти, які провадять освітню діяльність з підготовки педагогічних працівників для системи дошкільної освіти, та/або наукових установ, які провадять наукову діяльність у сфері дошкільної освіти, та/або закладів післядипломної педагогічної освіти, схвалених колегіальним органом управління відповідного закладу освіти та/або наукової установи.\n3. Кожна освітня програма має бути спрямована на досягнення вихованцями результатів навчання і компетентностей, визначених державним стандартом, повинна відповідати принципам освітньої діяльності, визначеним цим Законом та Законом України \"Про освіту\", та має містити:\nвласну назву;\nхарактеристики вікових особливостей дітей, які можуть здобувати дошкільну освіту за такою програмою, зокрема орієнтовні показники розвитку дитини (фізичного, психічного тощо);\nперелік і вміст освітніх напрямів;\nочікувані результати навчання і компетентності вихованців за освітніми напрямами та базовими етапами дошкільної освіти, на які розраховано освітню програму.\nОсвітня програма може містити й інші складники, зокрема корекційно-розвитковий складник для дітей з особливими освітніми потребами, які здобувають дошкільну освіту в інклюзивних та/або спеціальних групах.\n4. Рішення про використання в освітньому процесі конкретної освітньої програми (конкретних освітніх програм) схвалює педагогічна рада закладу дошкільної освіти.\n5. Освітні програми мають бути приведені у відповідність із державним стандартом протягом одного року з дня його затвердження, затвердження його нової редакції чи змін до нього.\nДо затвердження державного стандарту, його нової редакції чи змін до нього не може вимагатися внесення змін до освітньої програми, за умови що освітня програма відповідає вимогам частини третьої цієї статті.\n6. Заклад дошкільної освіти може використовувати в освітньому процесі одну або декілька парціальних програм, що реалізуються на одному або двох базових етапах дошкільної освіти та/або для окремих вікових груп вихованців, зокрема для дітей старшого дошкільного віку, різних груп вихованців тощо.\n7. Заклад дошкільної освіти може використовувати в освітньому процесі:\nпарціальні програми, рекомендовані центральним органом виконавчої влади у сфері освіти і науки для використання в освітньому процесі;\nпарціальні програми, що мають щонайменше один позитивний експертний висновок закладу вищої освіти, який провадить освітню діяльність з підготовки педагогічних працівників для системи дошкільної освіти, або наукової установи, яка провадить наукову діяльність у сфері дошкільної освіти, або закладу післядипломної педагогічної освіти, схвалений колегіальним органом управління відповідного закладу освіти або наукової установи;\nпарціальні програми, що схвалюються педагогічною радою закладу дошкільної освіти та використовуються в закладі дошкільної освіти у порядку, визначеному їх розробниками (власниками).\n8. Рішення про використання в освітньому процесі конкретної парціальної програми (конкретних парціальних програм) схвалює педагогічна рада закладу дошкільної освіти.\n9. Перелік освітніх і парціальних програм, рекомендованих центральним органом виконавчої влади у сфері освіти і науки для використання в освітньому процесі, оприлюднюється на його офіційному веб-сайті у вільному доступі.\nПозитивні експертні висновки щодо освітніх та парціальних програм, визначені абзацом третім частини другої і абзацом третім частини сьомої цієї статті, оприлюднюються на веб-сайті закладу дошкільної освіти, що використовує відповідні освітні та парціальні програми, або його засновника.\n10. З метою найкращого забезпечення інтересів і потреб вихованців та з урахуванням особливостей і специфіки регіону, діяльності закладу дошкільної освіти, фахової підготовки педагогічних працівників, контингенту вихованців тощо заклад дошкільної освіти має право комбінувати, інтегрувати, а також в інший спосіб адаптувати обрані ним освітні та парціальні програми.\n11. Освітні та парціальні програми, спрямовані на забезпечення досягнення вихованцями результатів, визначених державним стандартом, реалізуються державними і комунальними закладами дошкільної освіти виключно за кошти державного бюджету, місцевих бюджетів, інших джерел, не заборонених законодавством, і не можуть реалізовуватися чи забезпечуватися (повністю або частково) за кошти батьків дітей.\n12. Батьки, які обрали сімейну (домашню) форму здобуття освіти для своїх дітей, самостійно обирають освітні та парціальні програми, навчально-методичне та інше ресурсне забезпечення їх реалізації."
    },
    {
      "provision_ref": "art17",
      "section": "17",
      "title": "Стаття 17. Формування та наповнюваність груп вихованців",
      "content": "1. З метою належної організації освітнього процесу у закладах дошкільної освіти формуються різні групи вихованців, зокрема вікові, різновікові, чергові (в ранкові, вечірні години, у вихідні, святкові та неробочі дні), з короткотривалим перебуванням, з навчанням мовою відповідного корінного народу чи національної меншини (спільноти) України поряд із державною мовою тощо.\nДля забезпечення здобуття дошкільної освіти дітьми з особливими освітніми потребами та їх психолого-педагогічного супроводу, включно з наданням психолого-педагогічних та/або корекційно-розвиткових послуг, у закладах дошкільної освіти на підставі заяв батьків дітей у порядку, визначеному законодавством, утворюються інклюзивні та/або спеціальні групи.\nЯк правило, група формується за віковою періодизацією розвитку дітей.\n2. Наповнюваність груп визначається виходячи із співвідношення кількості вихованців до кількості вихователів, які одночасно працюють з ними.\nКількість вихованців у групі на одного вихователя становить:\n1) у групі вихованців одного віку:\nне більше 5 вихованців віком до одного року;\nне більше 10 вихованців віком від одного до двох років;\nне більше 15 вихованців віком від двох до трьох років;\nне більше 20 вихованців віком від трьох років;\n2) у групі вихованців різного віку:\nне більше 15 вихованців віком від трьох років;\nне більше 10 вихованців за наявності у групі хоча б однієї дитини віком від одного до трьох років;\n3) у групі вихованців з короткотривалим перебуванням або у групі вихованців з цілодобовим перебуванням - не більше 10 вихованців;\n4) в інклюзивній групі - не більше трьох дітей з особливими освітніми потребами;\n5) у спеціальній групі закладу дошкільної освіти кількість вихованців визначається порядком утворення та функціонування спеціальних груп закладів дошкільної освіти, що затверджується Кабінетом Міністрів України;\n6) у групах спеціального дитячого садка кількість вихованців визначається положенням про спеціальний дитячий садок, що затверджується Кабінетом Міністрів України.\n3. Кількість вихованців у групах державних і комунальних закладів дошкільної освіти не може становити менше п’яти дітей (трьох дітей до одного року).\nУ разі необхідності зазначені у пунктах 1-3 частини другої цієї статті норми співвідношення кількості вихованців до кількості вихователів може бути перевищено не більше ніж на 20 відсотків від максимальної кількості дітей у групі та виключно у групах вихованців дошкільного віку.\nКількість вихованців у приміщеннях закладів дошкільної освіти має відповідати вимогам законодавства і не може порушувати права вихованців на належні, безпечні та здорові умови розвитку, виховання та навчання, а також права працівників на належні, безпечні та здорові умови праці.\n4. На підставі письмового звернення (заяви) батьків (одного з батьків, який/яка самостійно виховує дитину), обґрунтованого перебуванням на стаціонарному лікуванні в закладі охорони здоров’я або специфічним режимом їхньої роботи, що пов’язано з відсутністю можливості щоденного повернення дитини до місця її постійного проживання, у закладі (закладах) дошкільної освіти за рішенням засновника можуть бути створені умови для тимчасового цілодобового перебування вихованця (вихованців) на час відсутності його (їхніх) батьків (одного з батьків, який/яка самостійно виховує дитину).\nДо такого звернення (заяви) обов’язково додається документ, що підтверджує факт перебування особи на стаціонарному лікуванні в закладі охорони здоров’я або специфічний режим роботи батьків (одного з батьків, який/яка самостійно виховує дитину).\nСтрок цілодобового перебування вихованця в закладі дошкільної освіти не може перевищувати документально підтвердженого строку відсутності його батьків (одного з батьків, який/яка самостійно виховує дитину) за місцем їхнього спільного проживання.\nПослуга цілодобового перебування вихованця в закладі дошкільної освіти може надаватися за кошти засновника, батьків дитини (одного з батьків, який/яка самостійно виховує дитину), з інших джерел, не заборонених законодавством.\nПорядок надання послуги цілодобового перебування вихованця в закладі дошкільної освіти, включно з розміром і процедурою її оплати, підставами звільнення від оплати, визначається засновником закладу дошкільної освіти."
    },
    {
      "provision_ref": "art18",
      "section": "18",
      "title": "Стаття 18. Учасники освітнього процесу",
      "content": "1. Учасниками освітнього процесу у сфері дошкільної освіти є:\nвихованці;\nпедагогічні працівники (керівники закладів дошкільної освіти (директори), заступники керівників закладів дошкільної освіти з організації освітнього процесу, керівники (завідувачі) дошкільних підрозділів, вихователі-методисти, вихователі, асистенти вихователів, вчителі, вчителі-дефектологи, вчителі-логопеди, практичні психологи, соціальні педагоги, інструктори з фізичної культури, інструктори слухових кабінетів, музичні керівники, керівники гуртків, студій, секцій тощо), повний перелік посад яких затверджується Кабінетом Міністрів України;\nпомічники вихователів закладів дошкільної освіти;\nінші працівники закладів дошкільної освіти;\nбатьки вихованців;\nасистенти дітей з особливими освітніми потребами (у разі їх допуску відповідно до вимог законодавства);\nфізичні особи, які провадять педагогічну діяльність у сфері дошкільної освіти.\n2. Залучення будь-яких осіб до участі в освітньому процесі (проведенні занять, інших заходів) здійснюється за рішенням керівника суб’єкта освітньої діяльності. Відповідальність за зміст таких занять, інших заходів несе керівник суб’єкта освітньої діяльності.\nНе можуть залучатися до участі в освітньому процесі (проведенні занять, інших заходів) особи, які не мають права працювати в закладі дошкільної освіти відповідно до частини третьої статті 25 цього Закону."
    },
    {
      "provision_ref": "art19",
      "section": "19",
      "title": "Стаття 19. Права, охорона здоров’я, харчування вихованців, догляд за дитиною",
      "content": "1. Вихованці мають право на здобуття якісної дошкільної освіти у безпечному, здоровому та інклюзивному чи спеціальному освітньому середовищі.\nІнші права вихованців визначаються законодавством про дошкільну освіту та установчими документами закладу дошкільної освіти.\nДіти з особливими освітніми потребами мають право здобувати дошкільну освіту до восьми років.\nКожному вихованцю у закладі дошкільної освіти гарантуються безпека, догляд, психолого-педагогічний супровід, а також у разі потреби домедична допомога, що надається відповідно до порядків надання домедичної допомоги особам при невідкладних станах , затверджених центральним органом виконавчої влади у сфері охорони здоров’я.\n2. Залучення вихованців під час освітнього процесу до участі у заходах, не пов’язаних з реалізацією освітньої та/або парціальної програми, забороняється.\nПроведення у державних і комунальних закладах дошкільної освіти заходів, спрямованих на реалізацію освітньої програми, дозволяється виключно на безоплатній основі.\nЗалучення вихованців до участі у заходах, що проводяться особами, залученими до освітнього процесу, дозволяється виключно за згодою їхніх батьків.\nЗалучення вихованців до участі у заходах, організованих воєнізованими формуваннями, політичними партіями, релігійними організаціями (об’єднаннями), крім випадків, визначених статтею 31 Закону України \"Про освіту\", забороняється.\n3. Дитина з особливими освітніми потребами має право на здобуття дошкільної освіти за допомогою асистента такої дитини, який забезпечує участь вихованця в освітньому процесі шляхом надання підтримки та допомоги в пересуванні, самообслуговуванні, комунікації, харчуванні, орієнтації у просторі тощо.\nАсистентом дитини з особливими освітніми потребами може бути один із батьків такої дитини, соціальний робітник або уповноважена батьками/одним із батьків особа.\nОсоба допускається до участі в освітньому процесі для виконання функцій (обов’язків) асистента дитини з особливими освітніми потребами виключно за умови проходження такою особою спеціальної підготовки, що підтверджується відповідним документом.\nПорядок та умови допуску асистента дитини з особливими освітніми потребами до освітнього процесу, вимоги до нього, а також основні правила його перебування в закладі дошкільної освіти та участі в освітньому процесі визначаються положенням про асистента дитини з особливими освітніми потребами, що затверджується центральним органом виконавчої влади у сфері освіти і науки.\n4. Кожний заклад дошкільної освіти зобов’язаний формувати здорове освітнє середовище та систематично здійснювати заходи з охорони здоров’я вихованців.\nПерелік обов’язкових заходів з охорони здоров’я вихованців закладів дошкільної освіти затверджується Кабінетом Міністрів України.\nЗаклад дошкільної освіти відповідно до законодавства також може організовувати медичне обслуговування вихованців. Таке медичне обслуговування здійснюється медичними працівниками закладів дошкільної освіти, закладів охорони здоров’я чи фізичних осіб - підприємців, що провадять господарську діяльність з медичної практики.\n5. Діти дошкільного віку, які перебувають на стаціонарному лікуванні або яким надається реабілітаційна допомога в закладах охорони здоров’я, мають право на отримання освітніх послуг у сфері дошкільної освіти, що організовуються і надаються спеціально уповноваженою державною установою, яка діє відповідно до статті 77 -1 Закону України \"Про освіту\".\n6. Забезпечення та організація харчування вихованців у закладі дошкільної освіти здійснюються відповідно до законодавства про дошкільну освіту.\nНорми та порядок організації харчування у закладах дошкільної освіти встановлюються Кабінетом Міністрів України.\nОрганізація харчування може забезпечуватися та здійснюватися закладом дошкільної освіти самостійно та/або шляхом залучення закладом дошкільної освіти на договірних умовах інших суб’єктів господарювання, що мають право надавати відповідні послуги.\nВідповідальність за забезпечення та організацію харчування вихованців у закладах дошкільної освіти, додержання вимог санітарного законодавства, законодавства про безпечність та якість харчових продуктів покладається на засновників та керівників закладів дошкільної освіти в межах повноважень, визначених законодавством.\n7. Харчування вихованців у державних і комунальних закладах дошкільної освіти оплачується їхніми батьками, крім випадків, визначених законодавством, у розмірі, встановленому засновником відповідного закладу дошкільної освіти.\nПорядок встановлення плати за харчування вихованців у державних і комунальних закладах дошкільної освіти визначається Кабінетом Міністрів України.\nПільги з оплати харчування вихованців з багатодітних сімей та з числа інших категорій громадян, які потребують соціальної підтримки, встановлюються за рішенням органу місцевого самоврядування за рахунок коштів місцевого бюджету.\nХарчування у державних і комунальних закладах дошкільної освіти дітей-сиріт, дітей, позбавлених батьківського піклування, дітей з особливими освітніми потребами, дітей з інвалідністю, дітей із сімей, які отримують допомогу відповідно до Закону України \"Про державну соціальну допомогу малозабезпеченим сім’ям\", дітей з числа осіб, визначених статтями 10 і 10 -1 Закону України \"Про статус ветеранів війни, гарантії їх соціального захисту\", дітей із сімей, сукупний дохід яких на кожного члена сім’ї за попередній квартал не перевищував рівень забезпечення прожиткового мінімуму (гарантованого мінімуму), який щороку встановлюється законом про Державний бюджет України для визначення права на звільнення від плати за харчування вихованців, здійснюється за кошти засновника відповідного закладу дошкільної освіти.\nЗасновник державного або комунального закладу дошкільної освіти може встановлювати додаткові пільги з оплати харчування вихованців у закладі дошкільної освіти в межах відповідних бюджетних призначень на такі цілі.\nЗасновники приватних та корпоративних закладів дошкільної освіти самостійно встановлюють порядок оплати харчування та відповідні пільги.\nКонтроль за якістю харчування у закладі дошкільної освіти покладається на його засновника, а також на відповідні органи управління у сфері безпечності та якості харчових продуктів.\n8. Залучення осіб до догляду за дитиною здійснюється за рішенням керівника суб’єкта освітньої діяльності.\nВідповідальність за зміст дій, заходів, що реалізують залучені особи, несе керівник суб’єкта освітньої діяльності.\nНе можуть залучатися до догляду за дитиною особи, які не мають права працювати в закладі дошкільної освіти відповідно до частини третьої статті 25 цього Закону."
    },
    {
      "provision_ref": "art20",
      "section": "20",
      "title": "Стаття 20. Права та обов’язки батьків",
      "content": "1. Батьки мають права та обов’язки у сфері дошкільної освіти, визначені законодавством про дошкільну освіту.\n2. Батьки також мають право:\nформувати індивідуальну освітню траєкторію своєї дитини (відповідно до пункту 9 частини першої статті 1 Закону України \"Про освіту\");\nбрати участь у формуванні індивідуальної програми розвитку своєї дитини (відповідно до пункту 10 частини першої статті 1 Закону України \"Про освіту\");\nбути присутніми поряд із своїми дітьми під час освітнього процесу за попереднім погодженням з керівником закладу дошкільної освіти;\nкомунікувати з працівниками закладу дошкільної освіти в межах їхнього робочого часу у спосіб, визначений внутрішніми документами закладу дошкільної освіти та/або узгоджений з такими працівниками;\nбрати участь у роботі колегіальних органів управління закладом дошкільної освіти з правом дорадчого голосу у порядку, встановленому закладом дошкільної освіти;\nна проведення (участь у проведенні) заходів громадського нагляду (контролю) в закладі дошкільної освіти, в якому здобувають освіту їхні діти, відповідно до статті 71 Закону України \"Про освіту\";\nзвертатися до органів управління у сфері освіти з питань розвитку, виховання та навчання своїх дітей.\n3. Батьки вихованців взаємодіють з педагогічними працівниками закладу дошкільної освіти на принципах педагогіки партнерства, зобов’язані сприяти досягненню їхньою дитиною результатів, передбачених освітньою програмою, з урахуванням рекомендацій педагогічних працівників.\n4. Батьки вихованців зобов’язані дотримуватися установчих документів і правил внутрішнього розпорядку закладу дошкільної освіти, а також визначених законодавством правил, умов і заходів, спрямованих на забезпечення безпечного, здорового та інклюзивного освітнього середовища.\n5. Здобуття дитиною дошкільної освіти в закладі дошкільної освіти не звільняє батьків від обов’язку доглядати, виховувати, розвивати і навчати дитину."
    },
    {
      "provision_ref": "art21",
      "section": "21",
      "title": "Стаття 21. Права та обов’язки педагогічних працівників",
      "content": "1. Права та обов’язки педагогічних працівників закладу дошкільної освіти визначаються цим Законом, Законом України \"Про освіту\", іншими нормативно-правовими актами, установчими документами, правилами внутрішнього розпорядку, колективним договором (за наявності), трудовим договором та/або посадовими інструкціями.\n2. Педагогічні працівники закладу дошкільної освіти також зобов’язані:\nдотримуватися у своїй педагогічній діяльності принципів освітньої діяльності, визначених цим Законом та статтею 6 Закону України \"Про освіту\";\nвикористовувати державну мову в освітньому процесі відповідно до вимог законодавства;\nдбати про фізичне і психічне здоров’я вихованців, у межах своїх посадових обов’язків брати участь у створенні в закладі дошкільної освіти безпечного, здорового та інклюзивного чи спеціального освітнього середовища;\nсистематично (не менше одного разу на п’ять років) підвищувати кваліфікацію з надання психологічної допомоги та підтримки дітей, домедичної допомоги, забезпечення безпеки дітей, вдосконалення цифрових навичок тощо;\nбрати участь у засіданнях педагогічної ради;\nвзаємодіяти з батьками вихованців на принципах педагогіки партнерства, надавати їм рекомендації щодо розвитку, виховання та навчання їхніх дітей."
    },
    {
      "provision_ref": "art22",
      "section": "22",
      "title": "Стаття 22. Громадське самоврядування у закладі дошкільної освіти",
      "content": "1. У закладі дошкільної освіти можуть діяти органи самоврядування працівників та органи батьківського самоврядування.\n2. Засади формування та діяльності органів громадського самоврядування в закладах дошкільної освіти визначаються цим Законом, Законом України \"Про освіту\" та установчими документами закладу дошкільної освіти.\nУ діяльність будь-якого органу громадського самоврядування закладу дошкільної освіти не мають права втручатися представники органів управління закладом дошкільної освіти та представники іншого органу громадського самоврядування, піклувальної ради.\n3. Вищим колегіальним органом громадського самоврядування закладу дошкільної освіти (у разі створення такого органу) є загальні збори (конференція) колективу закладу дошкільної освіти, які скликаються не менше одного разу на рік та формуються на паритетних засадах з представників органів самоврядування працівників та представників органів батьківського самоврядування (у разі їх створення).\nІнформація про час і місце проведення загальних зборів (конференції) колективу закладу дошкільної освіти розміщується на його інформаційному стенді та оприлюднюється на його веб-сайті не пізніше ніж за місяць до їх проведення.\nЗагальні збори (конференція) колективу закладу дошкільної освіти щороку заслуховують звіт керівника закладу дошкільної освіти, оцінюють його діяльність та за результатами такої оцінки можуть ініціювати проведення інституційного аудиту закладу дошкільної освіти."
    },
    {
      "provision_ref": "art23",
      "section": "23",
      "title": "Стаття 23. Засади трудових відносин у закладах дошкільної освіти",
      "content": "1. Трудові відносини у закладах дошкільної освіти регулюються Кодексом законів про працю України , цим Законом, Законом України \"Про освіту\", іншими нормативно-правовими актами у сферах праці та освіти.\n2. Перелік і обсяг видів робіт та іншої педагогічної діяльності педагогічних працівників встановлюються трудовими договорами та/або посадовими інструкціями.\n3. Визначені трудовим договором та/або посадовою інструкцією посадові обов’язки за погодженням з керівником закладу дошкільної освіти можуть виконуватися у закладі дошкільної освіти та/або поза його межами, зокрема дистанційно з використанням інформаційно-комунікаційних технологій або з виїздом за місцем проживання вихованців чи місцем надання освітніх послуг.\n4. Засновник і керівник закладу дошкільної освіти в межах їхніх повноважень зобов’язані забезпечувати педагогічних працівників ресурсами (ігровими, дидактичними, науково-методичними, матеріально-технічними, інформаційними тощо), необхідними для здійснення освітнього процесу, реалізації освітньої програми та виконання державного стандарту.\n5. Засновник і керівник закладу дошкільної освіти не мають права вимагати від педагогічних працівників виконання робіт, не передбачених укладеним трудовим договором та/або посадовою інструкцією."
    },
    {
      "provision_ref": "art24",
      "section": "24",
      "title": "Стаття 24. Призначення та звільнення керівника закладу дошкільної освіти",
      "content": "1. На посаду керівника закладу дошкільної освіти може бути призначена особа, яка є громадянином України, вільно володіє державною мовою, має вищу освіту (для керівників державних і комунальних закладів дошкільної освіти - вищу педагогічну освіту та/або професійну кваліфікацію педагогічного працівника), стаж педагогічної та/або науково-педагогічної роботи не менше трьох років (крім керівників приватних закладів дошкільної освіти), компетентності, визначені відповідним професійним стандартом, стан фізичного і психічного здоров’я, що не перешкоджає виконанню професійних обов’язків.\n2. Не має права обіймати посаду керівника закладу дошкільної освіти особа, яка:\nпіддавалася адміністративному стягненню за правопорушення, пов’язане з корупцією, - протягом трьох років з дня набрання відповідним рішенням суду законної сили;\nне має права працювати в закладі дошкільної освіти відповідно до частини третьої статті 25 цього Закону.\n3. Особа призначається на посаду керівника державного або комунального закладу дошкільної освіти за результатами конкурсу, що проводиться відповідно до вимог цього Закону та положення про конкурс, затвердженого засновником відповідного закладу дошкільної освіти на підставі типового положення про конкурс на посаду керівника державного, комунального закладу дошкільної освіти , затвердженого центральним органом виконавчої влади у сфері освіти і науки.\nКерівник приватного, корпоративного закладу дошкільної освіти обирається та/або призначається на посаду засновником такого закладу дошкільної освіти згідно з його установчими документами.\n4. Засновник державного або комунального закладу дошкільної освіти призначає переможця відповідного конкурсу на посаду керівника такого закладу дошкільної освіти та укладає з ним трудовий договір (контракт) строком на шість років. Після закінчення строку, на який укладено строковий трудовий договір (контракт), його дію може бути продовжено засновником відповідного закладу дошкільної освіти на такий самий строк без проведення додаткового конкурсу, з урахуванням вимог законодавства про працю та результатів роботи такого керівника. Продовження строку дії трудового договору (контракту) на невизначений строк не допускається.\nЗ особою, яка призначається на посаду керівника державного або комунального закладу дошкільної освіти вперше, укладається трудовий договір (контракт) строком на два роки. Після закінчення строку дії такого трудового договору (контракту) та за умови належного його виконання сторони мають право продовжити строк його дії ще на чотири роки без проведення конкурсу.\n5. Керівник державного або комунального закладу дошкільної освіти звільняється з посади у зв’язку із закінченням строку дії трудового договору (контракту) або достроково відповідно до вимог законодавства та умов укладеного з ним трудового договору (контракту).\nКерівник приватного, корпоративного закладу дошкільної освіти звільняється з посади його засновником відповідно до положень законодавства про працю, установчих документів такого закладу дошкільної освіти та укладеного з ним трудового договору (контракту)."
    },
    {
      "provision_ref": "art25",
      "section": "25",
      "title": "Стаття 25. Призначення та звільнення працівників закладів дошкільної освіти",
      "content": "1. На посади працівників закладів дошкільної освіти призначаються виключно особи, моральні якості та фізичний і психічний стан здоров’я яких дозволяють їм виконувати професійні обов’язки у закладах дошкільної освіти.\n2. На посаду педагогічного працівника закладу дошкільної освіти може бути призначена особа, яка має педагогічну освіту за відповідною спеціальністю та/або відповідну професійну кваліфікацію педагогічного працівника, вільно володіє державною мовою або володіє державною мовою в обсязі, достатньому для спілкування (для іноземців та осіб без громадянства).\nНа посаду педагогічного працівника закладу дошкільної освіти може бути призначена строком до двох років особа з вищою освітою, яка до призначення на таку посаду успішно пройшла підготовку за програмою, затвердженою центральним органом виконавчої влади у сфері освіти і науки. Така особа може продовжити працювати на відповідній посаді педагогічного працівника після її успішної атестації відповідно до положення, затвердженого центральним органом виконавчої влади у сфері освіти і науки.\nНа посади педагогічних працівників також можуть призначатися особи відповідно до вимог, у порядку та на умовах, визначених частиною п’ятою статті 58 Закону України \"Про освіту\".\n3. Не має права працювати в закладі дошкільної освіти особа, яка:\nвизнана недієздатною або цивільна дієздатність якої обмежена судом;\nмає судимість за вчинення кримінального правопорушення, якщо така судимість не погашена або не знята в установленому законом порядку;\nвідповідно до рішення суду позбавлена права обіймати відповідну посаду;\nвідповідно до рішення суду, яке набрало законної сили, вчинила умисне кримінальне правопорушення щодо дитини, у присутності дитини, з використанням дитини чи жорстоке поводження з дитиною.\n4. За рішенням керівника закладу дошкільної освіти педагогічному працівнику, який не має досвіду педагогічної діяльності, та/або здобувачу фахової передвищої чи вищої освіти, який проходить практику, для набуття педагогічної майстерності може бути призначений педагог-наставник, функції якого виконує, як правило, вихователь-методист або інша особа з числа досвідчених педагогічних працівників. До педагогічного працівника, який виконує обов’язки педагога-наставника, застосовуються визначені рішенням керівника закладу дошкільної освіти один або декілька видів морального та/або матеріального заохочення і відзначення.\n5. Педагогічний працівник звільняється з посади керівником закладу дошкільної освіти у порядку та з підстав, визначених трудовим законодавством."
    },
    {
      "provision_ref": "art26",
      "section": "26",
      "title": "Стаття 26. Робочий час",
      "content": "1. Педагогічні працівники закладів дошкільної освіти мають скорочену тривалість робочого часу.\nРобочий час педагогічного працівника включає час, необхідний для здійснення ним освітнього процесу з вихованцями, а також виконання методичної, організаційної роботи та іншої педагогічної діяльності, передбаченої трудовим договором.\n2. Тривалість робочого часу педагогічних працівників на тиждень на одну тарифну ставку становить 35 годин - для керівника, вихователя-методиста, соціального педагога, асистента вихователя та 30 годин - для вихователя, практичного психолога та інших педагогічних працівників.\n3. Норма педагогічного навантаження (безпосереднє здійснення освітнього процесу з вихованцями), що є складовою робочого часу педагогічного працівника закладу дошкільної освіти, становить для:\nвихователя, інструктора з фізкультури - 25 годин на тиждень;\nмузичного керівника - 24 години на тиждень;\nпрактичного психолога, вчителя-дефектолога, вчителя-логопеда - 20 годин на тиждень;\nкерівника гуртка (студії, секції тощо), вчителя - 18 годин на тиждень.\n4. Педагогічне навантаження педагогічного працівника закладу дошкільної освіти менше норми, передбаченої цією статтею, встановлюється за його письмовою згодою.\n5. Робочий час інших працівників закладів дошкільної освіти визначається відповідно до вимог законодавства."
    },
    {
      "provision_ref": "art27",
      "section": "27",
      "title": "Стаття 27. Час відпочинку",
      "content": "1. Працівникам закладів дошкільної освіти гарантується право на щоденний, щотижневий та щорічний відпочинок.\nЧас відпочинку не включається в робочий час працівників закладів дошкільної освіти і використовується ними на власний розсуд.\n2. Для працівників закладів дошкільної освіти установлюється, як правило, п’ятиденний робочий тиждень з двома вихідними днями.\nЩотижневий безперервний відпочинок не може передбачати меншу тривалість, ніж передбачено законодавством про працю.\n3. Педагогічним працівникам надається щорічна основна відпустка тривалістю 56 календарних днів, а також інші види відпусток відповідно до законодавства.\n4. Помічникам вихователів закладів дошкільної освіти надається щорічна основна відпустка тривалістю 28 календарних днів. Помічникам вихователів спеціальних дитячих садків (спеціальних груп у закладах дошкільної освіти) надається щорічна додаткова відпустка, тривалість якої визначається Кабінетом Міністрів України.\n5. Тривалість відпусток інших працівників закладів дошкільної освіти визначається законодавством."
    },
    {
      "provision_ref": "art28",
      "section": "28",
      "title": "Стаття 28. Оплата праці",
      "content": "1. Оплата праці педагогічних та інших працівників закладів дошкільної освіти здійснюється згідно з цим Законом, законами України \"Про освіту\" , \"Про оплату праці\" , законодавством про працю та іншими нормативно-правовими актами.\nПрацівники закладів дошкільної освіти мають право на підвищення посадових окладів, встановлення надбавок, доплат, виплату допомоги на оздоровлення, матеріальної допомоги для вирішення соціально-побутових питань, грошової винагороди, преміювання, інші виплати, встановлені законодавством.\nВихователям і помічникам вихователів, які працюють у групах з перевищенням норм, визначених пунктами 1-3 частини другої статті 17 цього Закону, засновник закладу дошкільної освіти встановлює доплату за кожного вихованця понад визначену норму у розмірі частки посадового окладу відповідного працівника з розрахунку на одного вихованця у відповідній групі та верхньої межі норми співвідношення, визначеної частиною другою статті 17 цього Закону.\nЗасновник закладу дошкільної освіти та/або заклад дошкільної освіти має право встановлювати додаткові види та розміри надбавок, доплат, винагород, допомоги тощо за рахунок власних надходжень такого закладу.\n2. Розміри посадових окладів (ставок заробітної плати) працівників державних і комунальних закладів дошкільної освіти встановлюються Кабінетом Міністрів України.\nПорядок та умови встановлення підвищень посадових окладів (ставок заробітної плати), доплат та надбавок, грошової винагороди за зразкове виконання посадових обов’язків, допомоги на оздоровлення та інших виплат працівникам державних і комунальних закладів дошкільної освіти затверджуються Кабінетом Міністрів України.\nЗасновники державних і комунальних закладів дошкільної освіти мають право встановлювати посадові оклади, доплати, надбавки та грошові винагороди у розмірі, що перевищує розмір, визначений Кабінетом Міністрів України, а також мають право встановлювати для працівників додаткові винагороди та допомоги, крім передбачених цим Законом та іншими нормативно-правовими актами у сфері освіти.\n3. Порядок обчислення заробітної плати педагогічних працівників державних і комунальних закладів дошкільної освіти визначається центральним органом виконавчої влади у сфері освіти і науки.\n4. Засновники приватних, корпоративних закладів дошкільної освіти мають право встановлювати інші, ніж передбачені цим Законом та іншими нормативно-правовими актами у сфері освіти, умови та розмір оплати праці, винагороди та допомоги для педагогічних працівників.\nОтримані приватним, корпоративним закладом дошкільної освіти публічні кошти розподіляються у порядку, визначеному законодавством для державних і комунальних закладів дошкільної освіти."
    },
    {
      "provision_ref": "art29",
      "section": "29",
      "title": "Стаття 29. Суб’єкти освітньої діяльності",
      "content": "1. Здобуття дошкільної освіти забезпечують:\nзаклади дошкільної освіти;\nінші юридичні особи публічного чи приватного права, що утворили для цього дошкільні підрозділи;\nфізичні особи - підприємці, які провадять освітню діяльність у сфері дошкільної освіти."
    },
    {
      "provision_ref": "art30",
      "section": "30",
      "title": "Стаття 30. Заклад дошкільної освіти",
      "content": "1. Заклад дошкільної освіти є юридичною особою.\nЗаклад дошкільної освіти може від свого імені укладати договори, набувати майнові та немайнові права, нести обов’язки, бути стороною у судовому процесі, бути власником і розпорядником коштів та іншого майна, мати власні символіку, бланки, печатки та штампи із своїм найменуванням та символікою.\nЗаклад дошкільної освіти має самостійний баланс.\n2. Заклад дошкільної освіти діє на підставі установчих документів, що затверджуються засновником відповідно до законодавства.\nПрава і обов’язки закладів дошкільної освіти реалізуються їх органами управління відповідно до законодавства та установчих документів.\n3. Заклад дошкільної освіти може бути:\nдержавним - заснованим розпорядчим актом органу державної влади;\nкомунальним - заснованим рішенням сільської, селищної, міської, районної ради;\nприватним - заснованим рішенням фізичної (фізичних) та/або юридичної (юридичних) особи (осіб) приватного права;\nкорпоративним - заснованим шляхом укладення засновницького договору засновниками різних форм власності.\n4. Державні та комунальні заклади дошкільної освіти є бюджетними установами.\nПриватні та корпоративні заклади дошкільної освіти можуть бути визначені одержувачами бюджетних коштів відповідно до законодавства.\n5. Заклади дошкільної освіти незалежно від організаційно-правового статусу мають рівні права і обов’язки у провадженні освітньої діяльності.\n6. У складі закладу дошкільної освіти можуть функціонувати позашкільний та інші структурні підрозділи, зокрема філія (філії).\n7. Заклад дошкільної освіти має право залучати на договірній основі фізичних та юридичних осіб для організації та реалізації освітнього процесу, забезпечення утримання закладу дошкільної освіти, здійснення процесів, супутніх до освітнього процесу (харчування, медичне обслуговування, господарське утримання, охорона тощо). Відповідальність за залучення таких осіб несе керівник закладу дошкільної освіти.\n8. Заклад дошкільної освіти забезпечує на своєму веб-сайті (а в разі його відсутності - на веб-сайті засновника) відкритий доступ до інформації та документів, передбачених цим Законом і Законом України \"Про освіту\"."
    },
    {
      "provision_ref": "art31",
      "section": "31",
      "title": "Стаття 31. Установчі документи та вимоги до найменування закладу дошкільної освіти",
      "content": "1. Установчими документами закладу дошкільної освіти є статут та у випадках, визначених цим Законом, засновницький договір, укладений між засновниками закладу дошкільної освіти.\nУстановчі документи розробляються відповідно до законодавства.\n2. Статут закладу дошкільної освіти затверджується його засновником та має містити інформацію про:\nповне та скорочене найменування закладу дошкільної освіти;\nстатус (відповідно до частини другої статті 22 Закону України \"Про освіту\"), форму власності, організаційно-правову форму та тип (типи) організації освітньої діяльності;\nмісцезнаходження;\nмету, принципи та завдання діяльності;\nособливості організації освітнього процесу;\nсистему управління.\nСтатут може містити також положення з питань, що не врегульовані законодавством, зокрема щодо особливостей утворення та діяльності закладу дошкільної освіти.\nПоложення статуту закладу дошкільної освіти не можуть суперечити законодавству.\n3. Засновники корпоративного закладу дошкільної освіти укладають засновницький договір про його утворення, що повинен містити інформацію про:\nзасновників;\nправа, обов’язки, порядок взаємодії засновників;\nкошти та інше майно, майнові, немайнові права, які передаються для забезпечення здобуття дошкільної освіти;\nособливості використання коштів, управління рухомим і нерухомим майном, майновими та немайновими правами.\nЗасновницький договір може врегульовувати інші питання взаємодії засновників та діяльності корпоративного закладу дошкільної освіти.\n4. Повне найменування закладу дошкільної освіти містить інформацію про територіальну належність (найменування адміністративно-територіальної одиниці за його місцезнаходженням) та організаційно-правову форму (для приватних та корпоративних закладів дошкільної освіти).\nПовне найменування закладу дошкільної освіти може додатково містити інформацію про власну назву, номер закладу чи найменування засновника, тип (типи) організації його освітньої діяльності, а також присвоєне відповідно до вимог законодавства ім’я (псевдонім) суспільно-політичного чи громадського діяча, захисника Вітчизни, діяча науки, освіти, культури або інших сфер суспільного життя."
    },
    {
      "provision_ref": "art32",
      "section": "32",
      "title": "Стаття 32. Утворення, реорганізація, перепрофілювання, ліквідація закладу дошкільної освіти",
      "content": "1. Рішення про утворення, реорганізацію, перепрофілювання (зміну типу організації освітньої діяльності), ліквідацію закладу дошкільної освіти приймає його засновник.\nЗасновником закладу дошкільної освіти може бути орган державної влади від імені держави, відповідна рада від імені територіальної громади (громад), фізична та/або юридична особа (у тому числі релігійна організація, статут (положення) якої зареєстровано у встановленому законодавством порядку), рішенням та за рахунок майна яких засновано заклад дошкільної освіти або які в інший спосіб відповідно до законодавства набули прав і обов’язків засновника.\n2. Заклади дошкільної освіти утворюються з урахуванням соціально-економічних, національних, культурно-освітніх, духовних і мовних потреб населення.\n3. У разі реорганізації чи ліквідації державного або комунального закладу дошкільної освіти та наявності потреб дітей, які проживають на відповідній території, у здобутті дошкільної освіти засновник зобов’язаний забезпечити можливість здобуття безоплатної дошкільної освіти такими дітьми в закладі дошкільної освіти з відповідним типом організації освітньої діяльності та з урахуванням їхніх особливих освітніх потреб.\nЛіквідація комунального закладу дошкільної освіти чи припинення освітньої діяльності для певної вікової категорії вихованців у сільській місцевості допускається лише після громадського обговорення проекту відповідного рішення засновника, який оприлюднюється не менше ніж за один рік до прийняття відповідного рішення.\nРеорганізація і ліквідація комунальних спеціальних дитячих садків, що діють як окремі юридичні особи або як дошкільні підрозділи (спеціальні групи) у спеціальних закладах загальної середньої освіти, допускаються лише після погодження проекту відповідного рішення засновника центральним органом виконавчої влади у сфері освіти і науки.\n4. Заклад дошкільної освіти може бути переданий засновником у комунальну або державну власність відповідно до законодавства."
    },
    {
      "provision_ref": "art33",
      "section": "33",
      "title": "Стаття 33. Дошкільний підрозділ",
      "content": "1. Юридичні особи публічного та приватного права можуть провадити освітню діяльність у сфері дошкільної освіти лише через створені у своєму складі (складі своїх філій) дошкільні підрозділи. Дошкільний підрозділ діє відповідно до установчих документів юридичної особи, у складі якої він перебуває, та на підставі положення про дошкільний підрозділ, розробленого відповідно до законодавства у сфері дошкільної освіти та затвердженого у порядку, визначеному установчими документами юридичної особи.\n2. Положення про дошкільний підрозділ має містити інформацію про:\nнайменування дошкільного підрозділу;\nтип (типи) організації освітньої діяльності;\nмету, принципи та завдання діяльності;\nособливості організації освітнього процесу;\nсистему управління.\n3. Найменування дошкільного підрозділу може містити інформацію про тип (типи) організації його освітньої діяльності, власну назву, найменування адміністративно-територіальної одиниці за його місцезнаходженням, належність юридичній особі тощо.\n4. Положення про дошкільний підрозділ не може суперечити законодавству, але може містити положення з питань, не врегульованих законодавством та установчими документами юридичної особи.\n5. Дошкільний підрозділ має права та обов’язки закладу дошкільної освіти, передбачені законодавством для закладу дошкільної освіти (крім тих, що можуть мати виключно юридичні особи), керівник підрозділу з дошкільної освіти - права та обов’язки керівника закладу дошкільної освіти, передбачені цим Законом та іншими законами України (крім тих, що може мати виключно керівник юридичної особи).\n6. Для здобуття дошкільної освіти дітьми з особливими освітніми потребами, зумовленими фізичними, психічними, інтелектуальними та/або сенсорними порушеннями, розладами поведінки, та надання їм необхідних психолого-педагогічних і корекційно-розвиткових послуг можуть створюватися дошкільні підрозділи (спеціальні групи), зокрема у спеціальних закладах загальної середньої освіти."
    },
    {
      "provision_ref": "art34",
      "section": "34",
      "title": "Стаття 34. Фізичні особи - підприємці, які провадять освітню діяльність у сфері дошкільної освіти",
      "content": "1. Фізичні особи - підприємці можуть провадити освітню діяльність у сфері дошкільної освіти шляхом здійснення педагогічної діяльності особисто та/або із залученням на договірних засадах інших осіб, які відповідають вимогам до педагогічних працівників, визначеним цим Законом та іншими нормативно-правовими актами у сфері дошкільної освіти.\n2. Фізичні особи - підприємці, які особисто провадять педагогічну діяльність, повинні мати педагогічну освіту та/або професійну кваліфікацію педагогічного працівника.\n3. Фізична особа - підприємець, яка провадить освітню діяльність у сфері дошкільної освіти, діє з дотриманням законодавства про дошкільну освіту.\n4. Фізична особа - підприємець, яка використовує найману працю, повинна мати положення про провадження нею освітньої діяльності у сфері дошкільної освіти, яке має містити інформацію про:\nпрізвище, ім’я та по батькові (за наявності) фізичної особи;\nтип (типи) організації освітньої діяльності;\nмету, принципи та завдання діяльності;\nособливості організації освітнього процесу;\nсистему управління.\nФізична особа - підприємець може мати комерційне найменування.\n5. Комерційне найменування фізичної особи - підприємця може містити інформацію про тип (типи) організації її освітньої діяльності, найменування адміністративно-територіальної одиниці, в якій провадиться відповідна освітня діяльність, власну назву, іншу інформацію.\n6. Положення про провадження фізичною особою - підприємцем освітньої діяльності у сфері дошкільної освіти не повинно суперечити законодавству, але може містити положення з питань, не врегульованих законодавством.\n7. Фізична особа - підприємець, яка провадить освітню діяльність у сфері дошкільної освіти, має права та обов’язки закладу дошкільної освіти, його засновника, визначені законодавством для закладу дошкільної освіти (крім тих, які відповідно до законодавства не може мати фізична особа - підприємець та/або може мати виключно юридична особа, її засновник).\nФізична особа - підприємець виконує обов’язки керівника, визначені законодавством для керівника закладу дошкільної освіти, самостійно або наймає для виконання обов’язків керівника іншу особу. Особа, яка виконує обов’язки керівника, має відповідати вимогам до керівника закладу дошкільної освіти, визначеним цим Законом.\n8. Фізична особа - підприємець має право на пільги, передбачені законодавством для закладів дошкільної освіти, якщо основним видом її діяльності є освітня діяльність у сфері дошкільної освіти, і втрачає таке право, якщо освітня діяльність у сфері дошкільної освіти перестає бути основним видом її діяльності.\n9. Фізична особа - підприємець, яка використовує найману працю, повинна забезпечувати відкритий доступ до інформації та документів, оприлюднення яких передбачено цим Законом і Законом України \"Про освіту\"."
    },
    {
      "provision_ref": "art35",
      "section": "35",
      "title": "Стаття 35. Типи організації освітньої діяльності",
      "content": "1. Заклад дошкільної освіти може організувати і провадити свою освітню діяльність за одним або декількома типами організації освітньої діяльності:\nясла - тип організації освітньої діяльності, що забезпечує здобуття дошкільної освіти дітьми віком від трьох місяців до трьох років;\nдитячий садок - тип організації освітньої діяльності, що забезпечує здобуття дошкільної освіти дітьми віком від двох до шести або семи років, а дітьми з особливими освітніми потребами - до семи або восьми років;\nспеціальний дитячий садок - тип організації освітньої діяльності, що забезпечує здобуття дошкільної освіти дітьми з особливими освітніми потребами, зумовленими фізичними, психічними, інтелектуальними та/або сенсорними порушеннями, розладами поведінки, віком від двох до семи або восьми років;\nмобільний дитячий садок - тип організації освітньої діяльності, що забезпечує надання освітніх послуг у сфері дошкільної освіти за місцем проживання дітей, зокрема із застосуванням або на базі спеціально облаштованого для надання таких послуг транспортного засобу;\nсімейний (родинний) садок - тип організації освітньої діяльності за місцем проживання сім’ї (родини) в індивідуальному житловому будинку з наданням освітніх послуг дітям від народження, які перебувають у родинних стосунках, та/або дітям, які не є членами сім’ї (родини);\nміні-садок - тип організації освітньої діяльності з одночасним перебуванням не більше п’яти дітей;\nцентр педагогічного партнерства - тип організації освітньої діяльності, що забезпечує розвиток дітей від народження за обов’язкової участі їхніх батьків або одного з них;\nцентр розвитку дитини - тип організації освітньої діяльності, що забезпечує здобуття дошкільної освіти дітьми (у тому числі дітьми, які здобувають дошкільну освіту в інших суб’єктів освітньої діяльності або у сім’ї), зокрема за окремими парціальними програмами, та/або отримання ними окремих психолого-педагогічних, корекційно-розвиткових послуг.\n2. Заклад дошкільної освіти може поєднувати типи організації освітньої діяльності, утворюючи для цього окремі структурні підрозділи та/або групи.\n3. Положення про типи організації освітньої діяльності затверджуються Кабінетом Міністрів України."
    },
    {
      "provision_ref": "art36",
      "section": "36",
      "title": "Стаття 36. Управління закладом дошкільної освіти",
      "content": "1. Управління закладом дошкільної освіти здійснюють його:\nзасновник;\nкерівник;\nпедагогічна рада.\n2. Органи громадського самоврядування закладу дошкільної освіти та піклувальна рада мають право брати участь в управлінні закладом дошкільної освіти у порядку та межах, визначених цим Законом, Законом України \"Про освіту\" та установчими документами закладу дошкільної освіти.\n3. Визначені цим Законом повноваження органів управління закладу дошкільної освіти реалізуються іншими суб’єктами освітньої діяльності в установленому ними порядку з дотриманням засад і принципів, визначених цим Законом."
    },
    {
      "provision_ref": "art37",
      "section": "37",
      "title": "Стаття 37. Права та обов’язки засновника закладу дошкільної освіти",
      "content": "1. Права та обов’язки засновника закладу дошкільної освіти визначаються цим Законом, Законом України \"Про освіту\", іншими законами України та нормативно-правовими актами.\n2. Засновник закладу дошкільної освіти:\nзатверджує статут закладу дошкільної освіти, укладає засновницький договір у випадках, визначених цим Законом;\nукладає строковий трудовий договір (контракт) з особою, призначеною на посаду керівника закладу дошкільної освіти у порядку, визначеному законодавством та установчими документами;\nрозриває строковий трудовий договір (контракт) з керівником закладу дошкільної освіти з підстав та у порядку, визначених законодавством та установчими документами закладу дошкільної освіти;\nможе ініціювати проведення інституційного аудиту;\nзабезпечує та контролює усунення порушень вимог законодавства, встановлених під час проведення заходів державного нагляду (контролю) та громадського контролю;\nздійснює контроль за використанням публічних коштів та іншою фінансово-господарською діяльністю, дотриманням установчих документів, недопущенням привілеїв чи обмежень (дискримінації) за будь-якою ознакою;\nзабезпечує та контролює створення безпечного, здорового та інклюзивного чи спеціального освітнього середовища у заснованому ним закладі дошкільної освіти з урахуванням універсального дизайну та розумного пристосування;\nзабезпечує використання інформаційних (цифрових) технологій в освітній діяльності;\nздійснює інші повноваження, передбачені законодавством та установчими документами закладу дошкільної освіти.\n3. Засновник не має права втручатися в діяльність закладу дошкільної освіти, що здійснюється ним у межах його автономії, визначеної цим Законом і Законом України \"Про освіту\".\n4. Засновник закладу дошкільної освіти зобов’язаний:\nзабезпечити утримання заснованого ним закладу дошкільної освіти на рівні, необхідному для виконання вимог державного стандарту, ліцензійних умов провадження освітньої діяльності у сфері дошкільної освіти, санітарного регламенту, вимог інших актів законодавства у сферах громадського здоров’я, цивільного захисту, пожежної безпеки, праці, зокрема оплати та охорони праці;\nзабезпечити вихованців та працівників закладу дошкільної освіти засобами колективного та індивідуального захисту;\nу разі реорганізації, перепрофілювання (зміни типу організації освітньої діяльності), ліквідації, припинення діяльності закладу дошкільної освіти обов’язково забезпечити вихованцям можливість продовжити здобуття дошкільної освіти;\nоприлюднювати інформацію відповідно до вимог цього Закону, законів України \"Про освіту\" , \"Про доступ до публічної інформації\" та \"Про відкритість використання публічних коштів\" ;\nвиконувати інші обов’язки, передбачені законодавством та установчими документами закладу дошкільної освіти.\n5. Засновник державного чи комунального закладу дошкільної освіти не може делегувати керівнику, педагогічній раді, органам громадського самоврядування та піклувальній раді свої обов’язки, визначені цим Законом та Законом України \"Про освіту\"."
    },
    {
      "provision_ref": "art38",
      "section": "38",
      "title": "Стаття 38. Керівник закладу дошкільної освіти",
      "content": "1. Безпосереднє управління закладом дошкільної освіти здійснює його керівник.\n2. Повноваження (права та обов’язки) та відповідальність керівника закладу дошкільної освіти визначаються законодавством, установчими документами закладу дошкільної освіти та трудовим договором (контрактом).\n3. Керівник закладу дошкільної освіти має право:\nдіяти від імені закладу дошкільної освіти без довіреності та представляти заклад у відносинах з іншими особами;\nпідпису на документах з питань освітньої, фінансово-господарської та іншої діяльності закладу дошкільної освіти;\nприймати рішення щодо діяльності закладу дошкільної освіти в межах повноважень, визначених законодавством;\nпризначати на посаду, переводити на іншу посаду та звільняти з посади працівників закладу дошкільної освіти, визначати їхні посадові обов’язки, заохочувати та притягати до дисциплінарної відповідальності, а також вирішувати інші питання, пов’язані з трудовими відносинами, відповідно до вимог законодавства;\nвидавати у межах своєї компетенції накази і контролювати їх виконання;\nукладати договори з фізичними та/або юридичними особами в межах своїх повноважень;\nініціювати проведення зовнішнього моніторингу якості освіти та якості освітньої діяльності закладу дошкільної освіти, інституційного аудиту;\nприймати рішення з інших питань у межах своїх повноважень, зокрема з питань, не врегульованих законодавством.\n4. Керівник закладу дошкільної освіти зобов’язаний:\nвиконувати вимоги законодавства про дошкільну освіту, а також забезпечувати їх виконання працівниками закладу дошкільної освіти;\nстворювати умови для реалізації прав та обов’язків усіх учасників освітнього процесу, зокрема реалізації академічних свобод педагогічних працівників, дотримання ними академічної доброчесності;\nстворювати у закладі дошкільної освіти безпечне, здорове та інклюзивне чи спеціальне освітнє середовище із забезпеченням універсального дизайну та розумного пристосування;\nпланувати та організовувати діяльність закладу дошкільної освіти, зокрема фінансово-господарську діяльність;\nзатверджувати правила внутрішнього розпорядку закладу дошкільної освіти, програму розвитку закладу дошкільної освіти, план роботи закладу дошкільної освіти на рік, посадові обов’язки (інструкції) та графіки роботи працівників;\nзатверджувати положення про внутрішню систему забезпечення якості дошкільної освіти, забезпечувати її створення та функціонування;\nздійснювати зарахування дітей, переведення, відрахування вихованців, формувати мережу груп та визначати їх наповнюваність відповідно до вимог законодавства та рішень засновника;\nстворювати необхідні умови для здобуття дошкільної освіти дітьми з особливими освітніми потребами;\nзатверджувати персональний склад команди психолого-педагогічного супроводу дитини з особливими освітніми потребами, яка здобуває дошкільну освіту, створити умови для її діяльності;\nстворювати необхідні умови для атестації педагогічних працівників;\nсприяти підвищенню кваліфікації педагогічних працівників, зокрема (не менше одного разу на п’ять років) з надання психологічної допомоги та підтримки дітей, домедичної допомоги, забезпечення безпеки дітей, вдосконалення цифрових навичок тощо;\nсприяти діяльності та створювати умови для діяльності в закладі дошкільної освіти органів громадського самоврядування;\nорганізовувати використання інформаційних (цифрових) технологій в управлінських процесах;\nорганізовувати харчування та заходи з охорони здоров’я вихованців відповідно до законодавства;\nзабезпечувати відкритість і прозорість діяльності закладу дошкільної освіти, зокрема шляхом оприлюднення інформації відповідно до вимог цього Закону, законів України \"Про освіту\" , \"Про доступ до публічної інформації\" та \" Про відкритість використання публічних коштів\" ;\nзабезпечувати дотримання ліцензійних умов провадження освітньої діяльності у сфері дошкільної освіти, санітарного регламенту, вимог інших актів законодавства у сферах громадського здоров’я, цивільного захисту, пожежної безпеки, праці, зокрема оплати та охорони праці;\nорганізовувати ведення документообігу, бухгалтерського обліку та звітності з урахуванням вимог засновника та відповідно до законодавства;\nстворювати умови для проведення в закладі дошкільної освіти заходів державного нагляду (контролю);\nсприяти здійсненню громадського нагляду (контролю) за діяльністю закладу дошкільної освіти;\nщороку звітувати про свою діяльність на посаді та про виконання плану роботи закладу дошкільної освіти на рік перед вищим колегіальним органом громадського самоврядування закладу дошкільної освіти (у разі створення такого органу) та/або шляхом оприлюднення річного звіту відповідно до статті 30 Закону України \"Про освіту\";\nвиконувати інші обов’язки, покладені на нього законодавством, засновником, установчими документами закладу дошкільної освіти, колективним договором (за наявності) та посадовою інструкцією;\nконтролювати виконання своїх управлінських рішень."
    },
    {
      "provision_ref": "art39",
      "section": "39",
      "title": "Стаття 39. Педагогічна рада",
      "content": "1. Основним колегіальним органом управління закладу дошкільної освіти є педагогічна рада. Педагогічна рада створюється за наявності не менше трьох педагогічних працівників. До складу педагогічної ради входять усі педагогічні працівники закладу дошкільної освіти.\nЗа наявності менше трьох педагогічних працівників визначені цим Законом повноваження педагогічної ради реалізуються особою, яка виконує повноваження керівника закладу дошкільної освіти.\nДошкільний підрозділ за рішенням керівника закладу освіти може мати свою педагогічну раду.\nЗа ініціативою керівників декількох закладів дошкільної освіти може утворюватися спільна педагогічна рада, до складу якої входять усі педагогічні працівники таких закладів дошкільної освіти. Головою педагогічної ради є один із керівників закладу дошкільної освіти, обраний шляхом таємного голосування більшістю від повного складу такої педагогічної ради. Положення про порядок функціонування такої педагогічної ради затверджується спільним наказом керівників відповідних закладів дошкільної освіти.\n2. За потреби педагогічна рада може запросити на своє засідання інших працівників закладу дошкільної освіти, медичних працівників, батьків вихованців, педагогічних працівників інших суб’єктів освітньої діяльності, представників засновника, органів місцевого самоврядування, громадських об’єднань, наукових та/або методичних установ тощо.\nГоловою педагогічної ради є керівник закладу дошкільної освіти або за його рішенням вихователь-методист (за згодою).\nЗасідання педагогічної ради є правомочним, якщо на ньому присутні не менше двох третин від її складу. Рішення з усіх питань приймаються більшістю від складу педагогічної ради. У разі рівного розподілу голосів голос голови педагогічної ради є визначальним.\nРішення педагогічної ради вводяться в дію наказом керівника закладу дошкільної освіти.\n3. Педагогічна рада:\n1) схвалює:\nпрограму розвитку закладу дошкільної освіти;\nплан роботи закладу дошкільної освіти на рік;\nправила внутрішнього розпорядку закладу дошкільної освіти;\nположення про внутрішню систему забезпечення якості освіти;\n2) затверджує план підвищення кваліфікації педагогічних працівників на рік;\n3) ухвалює рішення про:\nвибір освітніх і парціальних програм, за якими буде організовано освітній процес у навчальному році;\nрезультативність виконання освітніх і парціальних програм, за якими організований освітній процес;\nвдосконалення організації освітнього процесу, створення освітнього середовища;\nвідзначення та моральне заохочення працівників та інших учасників освітнього процесу;\nвизнання результатів підвищення кваліфікації педагогічного працівника у випадках, визначених Законом України \"Про освіту\";\nініціювання проведення інституційного аудиту, зовнішнього моніторингу якості освіти та/або освітньої діяльності відповідно до законодавства;\n4) розглядає та/або вирішує інші питання, віднесені цим Законом, іншими нормативно-правовими актами та/або установчими документами закладу дошкільної освіти до її повноважень."
    },
    {
      "provision_ref": "art40",
      "section": "40",
      "title": "Стаття 40. Піклувальна рада",
      "content": "1. Піклувальна рада може створюватися за рішенням засновника закладу дошкільної освіти для одного чи декількох закладів дошкільної освіти на визначений засновником строк.\n2. Піклувальна рада діє на підставі цього Закону та Закону України \"Про освіту\", установчих документів закладу (закладів) дошкільної освіти, рішення засновника закладу (закладів) дошкільної освіти про її утворення.\n3. Керівник закладу дошкільної освіти може ініціювати перед його засновником утворення піклувальної ради.\n4. До складу піклувальної ради не можуть входити працівники закладу (закладів) дошкільної освіти.\n5. Піклувальна рада має право:\nбрати участь у формуванні програми розвитку закладу (закладів) дошкільної освіти та контролювати її виконання;\nсприяти залученню додаткових джерел фінансування;\nаналізувати та оцінювати діяльність закладу (закладів) дошкільної освіти та його керівника;\nініціювати проведення інституційного аудиту закладу дошкільної освіти;\nвносити засновнику закладу (закладів) дошкільної освіти подання про заохочення керівника закладу дошкільної освіти;\nздійснювати інші права, визначені цим Законом, Законом України \"Про освіту\" та/або установчими документами закладу (закладів) дошкільної освіти, рішенням засновника закладу (закладів) дошкільної освіти про утворення піклувальної ради."
    },
    {
      "provision_ref": "art41",
      "section": "41",
      "title": "Стаття 41. Система забезпечення якості дошкільної освіти",
      "content": "1. Система забезпечення якості дошкільної освіти формується відповідно до Закону України \"Про освіту\" з урахуванням особливостей, визначених цим Законом.\n2. Система забезпечення якості дошкільної освіти включає:\nвнутрішню систему забезпечення якості дошкільної освіти;\nсистему зовнішнього забезпечення якості дошкільної освіти;\nсистему забезпечення якості в діяльності органів управління та установ, що здійснюють зовнішнє забезпечення якості дошкільної освіти.\n3. Внутрішня система забезпечення якості дошкільної освіти включає:\nстворення в закладі дошкільної освіти безпечного, здорового та інклюзивного чи спеціального освітнього середовища, універсального дизайну та розумного пристосування, у тому числі забезпечення наявності ресурсів (ігрових, дидактичних, науково-методичних, матеріально-технічних, інформаційних тощо), необхідних для виконання державного стандарту;\nорганізацію освітнього процесу з урахуванням індивідуальних особливостей, потреб і можливостей кожного вихованця;\nформування кадрового складу, забезпечення ефективності професійної діяльності, сприяння професійному розвитку та підвищенню кваліфікації педагогічних працівників;\nформування культури академічної доброчесності;\nзабезпечення ефективної системи управління закладом дошкільної освіти;\nформування внутрішньої системи моніторингу якості освіти та якості освітньої діяльності.\nВнутрішня система забезпечення якості дошкільної освіти може включати також інші процедури та заходи, що визначаються внутрішніми документами закладу дошкільної освіти.\nВнутрішня система забезпечення якості дошкільної освіти формується закладом дошкільної освіти з урахуванням методичних рекомендацій, розроблених центральним органом виконавчої влади із забезпечення якості освіти та затверджених центральним органом виконавчої влади у сфері освіти і науки.\n4. Система зовнішнього забезпечення якості дошкільної освіти та система забезпечення якості в діяльності органів управління та установ, що здійснюють зовнішнє забезпечення якості дошкільної освіти, визначаються цим Законом і Законом України \"Про освіту\".\n5. Система зовнішнього забезпечення якості дошкільної освіти включає:\n1) інструменти, процедури та заходи забезпечення і підвищення якості дошкільної освіти: стандартизацію, ліцензування, інституційний аудит, моніторинг якості дошкільної освіти та якості освітньої діяльності, атестацію педагогічних працівників, громадський нагляд (контроль);\n2) органи та установи, що здійснюють зовнішнє забезпечення якості дошкільної освіти:\nцентральний орган виконавчої влади із забезпечення якості освіти та його територіальні органи;\nоргани місцевого самоврядування та місцеві державні адміністрації;\nфахові об’єднання, інші юридичні особи, що здійснюють незалежне оцінювання якості освіти та освітньої діяльності закладів дошкільної освіти."
    },
    {
      "provision_ref": "art42",
      "section": "42",
      "title": "Стаття 42. Державний стандарт",
      "content": "1. Виконання державного стандарту є обов’язковим для усіх закладів дошкільної освіти.\n2. Державний стандарт розробляється центральним органом виконавчої влади у сфері освіти і науки та затверджується Кабінетом Міністрів України.\nДержавний стандарт переглядається на предмет його актуальності не менше ніж один раз на 10 років.\nДо участі у процесі перегляду, розроблення нового державного стандарту, його нової редакції чи змін до нього запрошуються автори (розробники) освітніх програм, що рекомендовані центральним органом виконавчої влади у сфері освіти і науки для використання в освітньому процесі, представники Національної академії педагогічних наук України, центрального органу виконавчої влади із забезпечення якості освіти, академічних, галузевих науково-дослідних інститутів, закладів освіти, інших науково-методичних і методичних установ, громадських об’єднань, у тому числі фахових організацій (професійних асоціацій), інших інститутів громадянського суспільства, інші експерти.\nНовий державний стандарт, його нова редакція, зміни до державного стандарту набирають чинності не раніше ніж через один рік з дня затвердження.\n3. Органи державної влади, органи місцевого самоврядування, засновники та заклади дошкільної освіти зобов’язані забезпечити в межах повноважень створення умов для досягнення вихованцями результатів , визначених державним стандартом.\nДосягнення дітьми, зокрема з особливими освітніми потребами, результатів, визначених державним стандартом, забезпечується з урахуванням їхніх здібностей, нахилів, індивідуальних інтелектуальних, психічних і фізичних можливостей та в умовах, які є найбільш оптимальними для кожної дитини."
    },
    {
      "provision_ref": "art43",
      "section": "43",
      "title": "Стаття 43. Ліцензування освітньої діяльності",
      "content": "1. Юридичні особи та фізичні особи - підприємці провадять освітню діяльність у сфері дошкільної освіти на підставі ліцензії, що видається органом ліцензування відповідно до Закону України \"Про ліцензування видів господарської діяльності\", з урахуванням особливостей, визначених цим Законом, та відповідно до ліцензійних умов провадження освітньої діяльності у сфері дошкільної освіти.\n2. Ліцензійні умови провадження освітньої діяльності повинні містити вичерпний перелік обов’язкових для започаткування та провадження освітньої діяльності у сфері дошкільної освіти вимог до кадрового, навчально- методичного, інформаційного та матеріально-технічного забезпечення, доступності приміщень, у яких здійснюється освітній процес, вичерпний перелік документів, що додаються до заяви про отримання ліцензії. До ліцензійних умов не може бути включено вимоги щодо інших складових якості освітньої діяльності, якості освіти вихованців, визначення ліцензованого обсягу.\nЛіцензійні умови можуть містити різні вимоги до різних типів організації освітньої діяльності у сфері дошкільної освіти та різних форм здобуття дошкільної освіти.\nВимоги ліцензійних умов провадження освітньої діяльності у сфері дошкільної освіти стосуються кожного місця провадження освітньої діяльності, у тому числі місць провадження освітньої діяльності дошкільних підрозділів, зокрема філій, крім освітньої діяльності, що провадиться за місцем проживання дитини.\nДержавний нагляд (контроль) за додержанням ліцензіатами вимог ліцензійних умов здійснюють органи ліцензування у межах своїх повноважень.\n3. Ліцензію може бути анульовано з підстав і в порядку, визначених законами України \"Про освіту\" і \"Про ліцензування видів господарської діяльності\" .\n4. Підставою для переоформлення ліцензії, крім підстав, визначених Законом України \"Про ліцензування видів господарської діяльності\", також є:\nреорганізація юридичних осіб, що мають ліцензії на провадження освітньої діяльності, шляхом злиття, приєднання або перетворення;\nзміна найменування закладу дошкільної освіти, іншої юридичної особи та/або дошкільного підрозділу, фізичної особи - підприємця або її імені, прізвища та/або по батькові (за наявності).\nПереоформлення ліцензії на провадження освітньої діяльності здійснюється без проведення процедури ліцензування. У разі реорганізації юридичних осіб, що мають ліцензії на провадження освітньої діяльності, шляхом злиття, приєднання, перетворення переоформлення ліцензії здійснюється на основі ліцензій таких юридичних осіб."
    },
    {
      "provision_ref": "art44",
      "section": "44",
      "title": "Стаття 44. Інституційний аудит",
      "content": "1. Інституційний аудит проводиться у закладах дошкільної освіти відповідно до цього Закону, Закону України \"Про освіту\" та у порядку , затвердженому центральним органом виконавчої влади у сфері освіти і науки.\nІнституційний аудит проводиться за ініціативою засновника, керівника, педагогічної ради, піклувальної ради, вищого колегіального органу громадського самоврядування закладу дошкільної освіти.\n2. Інституційний аудит проводиться центральним органом виконавчої влади із забезпечення якості освіти та його територіальними органами із залученням (за потреби) на підставі цивільно-правових договорів інших фахівців (експертів) у сфері дошкільної освіти.\n3. За результатами проведення інституційного аудиту засновнику та закладу дошкільної освіти надаються:\nвисновок про якість освітньої діяльності, внутрішню систему забезпечення якості дошкільної освіти;\nрекомендації щодо вдосконалення освітньої діяльності, а також приведення освітнього та управлінського процесів у відповідність із вимогами законодавства, зокрема ліцензійних умов.\n4. Керівник закладу дошкільної освіти має право подати до центрального органу виконавчої влади із забезпечення якості освіти обґрунтовані заперечення щодо висновку та рекомендацій протягом 10 робочих днів з дня їх отримання. Заперечення повинні бути розглянуті протягом 20 робочих днів з дня їх надходження.\n5. Висновок і рекомендації, уточнені за результатами розгляду заперечень (у разі їх подання), оприлюднюються на веб-сайтах органу, що проводив інституційний аудит, засновника закладу дошкільної освіти (крім засновника приватного закладу дошкільної освіти) та закладу дошкільної освіти (для державного чи комунального закладу дошкільної освіти - за наявності) протягом 10 робочих днів з дня їх отримання або завершення розгляду заперечень (у разі їх подання).\n6. У разі виявлення невідповідності освітньої діяльності закладу дошкільної освіти вимогам законодавства орган, який провів інституційний аудит, визначає строки усунення порушень у роботі закладу дошкільної освіти, які не можуть перевищувати одного року. До усунення порушень у роботі закладу дошкільної освіти, допущених з вини керівника закладу дошкільної освіти, до такого керівника не застосовуються заохочення (премії, інші заохочувальні виплати, нагороди тощо).\nПісля закінчення визначених строків проводиться перевірка результатів усунення порушень. У разі негативних результатів такої перевірки засновнику закладу дошкільної освіти можуть бути надані рекомендації щодо зміни керівника закладу дошкільної освіти, реорганізації (шляхом злиття, приєднання, поділу, перетворення), виділу, ліквідації закладу дошкільної освіти чи припинення його освітньої діяльності."
    },
    {
      "provision_ref": "art45",
      "section": "45",
      "title": "Стаття 45. Атестація педагогічних працівників",
      "content": "1. Атестація педагогічних працівників закладів дошкільної освіти здійснюється відповідно до Закону України \"Про освіту\" з урахуванням вимог цього Закону та відповідно до положення, затвердженого центральним органом виконавчої влади у сфері освіти і науки.\n2. За результатами атестації визначається відповідність педагогічного працівника займаній посаді, встановлюється або підтверджується тарифний розряд, присвоюється або підтверджується кваліфікаційна категорія та може бути присвоєно або підтверджено педагогічне звання."
    },
    {
      "provision_ref": "art46",
      "section": "46",
      "title": "Стаття 46. Підвищення кваліфікації педагогічних працівників закладів дошкільної освіти",
      "content": "1. Кожний педагогічний працівник зобов’язаний підвищувати кваліфікацію відповідно до Закону України \"Про освіту\" з урахуванням особливостей, визначених цим Законом, та в порядку , затвердженому Кабінетом Міністрів України.\n2. Загальна кількість академічних годин для підвищення кваліфікації педагогічного працівника протягом п’яти років не може становити менше 120 годин.\n3. На основі пропозицій педагогічних працівників педагогічна рада формує та затверджує план підвищення кваліфікації педагогічних працівників на рік, що визначає вид, форму, суб’єктів підвищення кваліфікації, кількість годин і строки проходження підвищення кваліфікації педагогічними працівниками."
    },
    {
      "provision_ref": "art47",
      "section": "47",
      "title": "Стаття 47. Органи управління у сфері дошкільної освіти",
      "content": "1. До органів управління у сфері дошкільної освіти належать:\nКабінет Міністрів України;\nцентральний орган виконавчої влади у сфері освіти і науки;\nцентральний орган виконавчої влади із забезпечення якості освіти;\nінші органи державної влади, у сфері управління яких перебувають заклади освіти;\nВерховна Рада Автономної Республіки Крим;\nРада міністрів Автономної Республіки Крим;\nоргани місцевого самоврядування;\nмісцеві державні адміністрації."
    },
    {
      "provision_ref": "art48",
      "section": "48",
      "title": "Стаття 48. Повноваження органів управління у сфері дошкільної освіти",
      "content": "1. У сфері дошкільної освіти Кабінет Міністрів України здійснює повноваження, передбачені цим Законом, Законом України \"Про освіту\" та іншими законодавчими актами.\n2. Центральний орган виконавчої влади у сфері освіти і науки:\n1) організовує та координує аналітично-прогностичну діяльність у сфері дошкільної освіти, визначає та формує стратегічні напрями її розвитку з урахуванням науково-технічного прогресу та інших факторів, узагальнює світовий і вітчизняний досвід у відповідній сфері;\n2) затверджує:\nпорядок заохочення та відзначення педагогічних та інших працівників системи дошкільної освіти відомчими заохочувальними відзнаками;\nпорядок проведення моніторингу якості дошкільної освіти та якості освітньої діяльності у сфері дошкільної освіти;\nпорядок надання грифів освітнім, парціальним програмам, навчально-методичним посібникам, що можуть бути рекомендовані для використання в освітньому процесі;\nположення про команду психолого-педагогічного супроводу дитини з особливими освітніми потребами, яка здобуває дошкільну освіту ;\nорієнтовні переліки матеріально-технічного, навчально-методичного та інформаційного забезпечення закладу дошкільної освіти, рекомендовані для забезпечення провадження якісної освітньої діяльності;\nінші акти відповідно до цього Закону;\n3) забезпечує створення та функціонування державних інформаційних систем у сфері дошкільної освіти, їх адміністрування;\n4) з метою забезпечення єдності державної політики координує діяльність структурних підрозділів з питань освіти місцевих органів виконавчої влади та органів місцевого самоврядування;\n5) здійснює в межах своїх повноважень:\nнормативно-правове регулювання відносин у системі дошкільної освіти;\nміжнародне співробітництво у сфері дошкільної освіти у встановленому законодавством порядку;\nінші повноваження, передбачені цим Законом, Законом України \"Про освіту\" та іншими актами законодавства.\n3. Центральний орган виконавчої влади із забезпечення якості освіти та його територіальні органи:\nпроводять інституційний аудит закладів дошкільної освіти;\nнадають рекомендації закладам дошкільної освіти щодо організації та функціонування внутрішньої системи забезпечення якості дошкільної освіти;\nпроводять моніторинг якості дошкільної освіти та якості освітньої діяльності у сфері дошкільної освіти у порядку, визначеному законодавством;\nздійснюють у межах повноважень, передбачених законом, державний нагляд (контроль) за діяльністю закладів дошкільної освіти щодо дотримання ними вимог законодавства про освіту та видають обов’язкові до виконання ними розпорядження щодо усунення виявлених порушень у визначені строки;\nу порядку, визначеному центральним органом виконавчої влади у сфері освіти і науки, аналізують діяльність місцевих органів виконавчої влади, органів місцевого самоврядування, їх структурних підрозділів з питань освіти (за наявності) в частині дотримання вимог законодавства з питань освіти і забезпечення якості освіти на відповідній території та надають їм відповідні висновки і рекомендації, що протягом п’яти робочих днів з дня їх надання оприлюднюються на офіційних веб-сайтах центрального органу виконавчої влади із забезпечення якості освіти, його територіального органу та відповідного органу виконавчої влади чи органу місцевого самоврядування;\nберуть участь у розробленні державного стандарту;\nзвертаються до суду з позовами до місцевих органів виконавчої влади та органів місцевого самоврядування, їх посадових осіб щодо усунення порушень та виконання вимог законодавства у сфері дошкільної освіти;\nскладають у випадках, передбачених законом, протоколи про адміністративні правопорушення;\nздійснюють інші повноваження, передбачені законом.\n4. Верховна Рада Автономної Республіки Крим, Рада міністрів Автономної Республіки Крим, обласні, районні, міські, селищні, сільські ради здійснюють повноваження у сфері дошкільної освіти, визначені цим Законом та Законом України \"Про освіту\", а також інші повноваження відповідно до Конституції України , Конституції Автономної Республіки Крим, Закону України \"Про місцеве самоврядування в Україні\" та інших законодавчих актів.\n5. Місцеві державні адміністрації здійснюють повноваження у сфері дошкільної освіти відповідно до Конституції України , законів України \"Про місцеві державні адміністрації\" , \"Про місцеве самоврядування в Україні\" та інших законодавчих актів."
    },
    {
      "provision_ref": "art49",
      "section": "49",
      "title": "Стаття 49. Державний нагляд (контроль) у сфері дошкільної освіти",
      "content": "1. Державний нагляд (контроль) за провадженням освітньої діяльності суб’єктами освітньої діяльності здійснюється центральним органом виконавчої влади із забезпечення якості освіти та його територіальними органами, що діють на підставі, в межах повноважень та у спосіб, що визначені цим Законом, законами України \"Про освіту\" , \"Про адміністративну процедуру\" та іншими законами України.\n2. Формами заходів державного нагляду (контролю) у сфері дошкільної освіти є:\nінституційний аудит;\nпозапланова перевірка.\n3. Центральний орган виконавчої влади із забезпечення якості освіти та його територіальні органи проводять інституційний аудит, позапланові перевірки відповідно до цього Закону, Закону України \"Про освіту\" та порядків, затверджених центральним органом виконавчої влади у сфері освіти і науки."
    },
    {
      "provision_ref": "art50",
      "section": "50",
      "title": "Стаття 50. Фінансування системи дошкільної освіти",
      "content": "1. Фінансування системи дошкільної освіти здійснюється за рахунок коштів державного та/або місцевих бюджетів, а також за рахунок інших джерел, не заборонених законодавством.\n2. Фінансування системи дошкільної освіти здійснюється відповідно до Бюджетного кодексу України , Закону України \"Про освіту\", цього Закону, закону про Державний бюджет України на відповідний рік, інших нормативно-правових актів та у порядку, визначеному законодавством.\n3. Фінансування здобуття дошкільної освіти особами з особливими освітніми потребами, у тому числі надання психолого-педагогічних і корекційно-розвиткових послуг, придбання допоміжних засобів для навчання, визначених індивідуальною програмою розвитку особи з особливими освітніми потребами, за рахунок коштів місцевих бюджетів та субвенції на надання державної підтримки особам з особливими освітніми потребами відбувається шляхом передачі закладу дошкільної освіти, який обрали батьки такої дитини, визначеного для такої дитини обсягу коштів у порядку, встановленому Кабінетом Міністрів України.\nВидатки на здобуття дошкільної освіти особами з особливими освітніми потребами у дошкільних підрозділах (спеціальних групах) спеціальних закладів загальної середньої освіти можуть здійснюватися шляхом передачі міжбюджетних трансфертів між відповідними місцевими бюджетами, а також з обласного бюджету на підставі відповідної програми місцевого значення, затвердженої обласною радою.\n4. У разі наявності попиту та нестачі місць для здобуття дошкільної освіти у комунальних закладах освіти їх засновники за рахунок коштів відповідних місцевих бюджетів та відповідно до затверджених ними порядків можуть:\nпридбати в інших суб’єктів освітньої діяльності відповідні освітні послуги;\nповністю або частково компенсувати батькам кошти, сплачені за здобуття їхніми дітьми дошкільної освіти;\nв інший спосіб забезпечити фінансування здобуття дітьми дошкільної освіти за принципом \"кошти йдуть за дитиною\".\n5. Державні та комунальні заклади дошкільної освіти можуть надавати платні освітні та інші послуги, перелік яких затверджує Кабінет Міністрів України. Засновники таких закладів освіти мають право затверджувати переліки платних освітніх та інших послуг, що не увійшли до переліку, затвердженого Кабінетом Міністрів України.\nКерівник державного, комунального закладу дошкільної освіти затверджує перелік платних освітніх та інших послуг, що надаються таким закладом дошкільної освіти, із зазначенням часу, місця, способу та порядку надання кожної з послуг, їх вартості та особи, відповідальної за їх надання, що оприлюднюється відповідно до вимог статті 30 Закону України \"Про освіту\".\nДержавні, комунальні заклади дошкільної освіти не мають права надавати платні освітні послуги своїм вихованцям під час, у межах чи на заміну реалізації освітньої програми.\nВихованці та їхні батьки можуть отримувати в державному чи комунальному закладі дошкільної освіти платні освітні та інші послуги виключно на добровільних засадах.\nПлата за додаткові послуги, отримані в державних і комунальних закладах дошкільної освіти, здійснюється виключно у безготівковій формі шляхом перерахування коштів на спеціальні реєстраційні рахунки закладів дошкільної освіти, відкриті в територіальному органі Державної казначейської служби України.\nДоходи державних і комунальних закладів дошкільної освіти, отримані від надання платних послуг, спрямовуються:\n70 відсотків коштів, отриманих протягом бюджетного періоду, - на оплату праці, заохочення, зокрема преміювання, працівників відповідно до колективного договору та внутрішніх актів закладу дошкільної освіти;\n30 відсотків коштів, отриманих протягом бюджетного періоду, - на поліпшення та розвиток матеріально-технічної бази закладу дошкільної освіти (поточні ремонти, придбання майна, поліпшення матеріально-технічного, ігрового, навчально-методичного забезпечення освітнього процесу тощо), забезпечення статутної діяльності."
    },
    {
      "provision_ref": "art51",
      "section": "51",
      "title": "Стаття 51. Фінансово-господарська діяльність закладів дошкільної освіти",
      "content": "1. Фінансово-господарська діяльність закладів дошкільної освіти здійснюється відповідно до законодавства.\n2. Джерелами фінансування закладів дошкільної освіти, формування їх майна відповідно до законодавства можуть бути:\nпублічні кошти;\nцільові платежі (видатки) засновника закладу дошкільної освіти на фінансування його діяльності;\nплата за надання освітніх та інших послуг відповідно до укладених договорів;\nдоходи від надання в оренду приміщень, споруд, обладнання;\nгранти вітчизняних і міжнародних організацій;\nдивіденди від цінних паперів і відсотки від депозитів;\nблагодійна допомога у вигляді коштів, матеріальних цінностей, нематеріальних активів, одержаних від підприємств, установ, організацій, фізичних осіб;\nдоходи від використання прав інтелектуальної власності;\nінші джерела, не заборонені законодавством.\n3. Фінансування закладів дошкільної освіти здійснюється в обсязі, необхідному для виконання ліцензійних умов, державного стандарту, освітніх програм та інших вимог цього Закону.\n4. Фінансова автономія державних і комунальних закладів дошкільної освіти в частині використання бюджетних коштів полягає у самостійному, у межах, установлених затвердженими кошторисами, здійсненні витрат на:\nвиплату доплат, надбавок, матеріальної допомоги, премій, інших видів стимулювання та відзначення працівників у порядку, визначеному відповідними закладами дошкільної освіти, зокрема у колективних договорах (за їх наявності);\nоплату поточних ремонтних робіт приміщень і споруд закладів дошкільної освіти;\nоплату підвищення кваліфікації педагогічних працівників;\nукладення відповідно до законодавства цивільно-правових (господарських) договорів для забезпечення освітньої діяльності закладу.\n5. Порядок бухгалтерського обліку в закладі дошкільної освіти визначається його керівником відповідно до законодавства.\nБухгалтерський облік може здійснюватися самостійно закладом дошкільної освіти, через централізовану бухгалтерію або шляхом придбання відповідних послуг у юридичних чи фізичних осіб на договірній основі (аутсорсинг).\n6. Порядок документообігу в закладі дошкільної освіти визначається його керівником з урахуванням вимог засновника та законодавства.\n7. Штатні розписи державних і комунальних закладів дошкільної освіти розробляються на основі типових штатних нормативів закладів дошкільної освіти, затверджених центральним органом виконавчої влади у сфері освіти і науки, та затверджуються керівниками відповідних закладів дошкільної освіти за погодженням з їх засновниками.\nШтатні розписи приватних і корпоративних закладів дошкільної освіти затверджуються у порядку, визначеному їхніми установчими документами."
    },
    {
      "provision_ref": "art52",
      "section": "52",
      "title": "Стаття 52. Майно закладів дошкільної освіти",
      "content": "1. Кошти, рухоме і нерухоме майно, майнові та немайнові права закладу дошкільної освіти належать йому на правах, визначених законодавством.\n2. Матеріально-технічна база закладу дошкільної освіти включає будівлі, споруди, приміщення, земельні ділянки, комунікації, інвентар, обладнання, транспортні засоби та інші матеріальні цінності.\n3. Об’єкти та інше майно державних і комунальних закладів дошкільної освіти використовуються (зокрема на умовах оперативного управління, господарського відання, оренди тощо) виключно для провадження освітньої діяльності та надання послуг, пов’язаних із забезпеченням освітнього процесу та/або обслуговуванням учасників освітнього процесу, зокрема для харчування, проведення заходів з охорони здоров’я, медичного обслуговування, охорони, господарського обслуговування тощо.\n4. Майно державних і комунальних закладів дошкільної освіти, яке не використовується для провадження освітньої діяльності, а також майно, у тому числі земельні ділянки, ліквідованих державних, комунальних закладів дошкільної освіти або тих закладів, діяльність яких припинена, відповідно до рішення засновника використовується, як правило, для забезпечення здобуття освіти інших рівнів та/або видів освіти, а також може бути використане для надання послуг у сферах соціального захисту, культури, спорту та охорони здоров’я, зокрема на засадах державно-приватного партнерства.\nУ разі неможливості використання майна ліквідованих комунальних закладів дошкільної освіти у сільській місцевості для цілей, зазначених в абзаці першому цієї частини, відповідна місцева рада після громадського обговорення може прийняти обґрунтоване рішення про використання такого майна для інших потреб суспільного життя, у тому числі шляхом передачі його в оренду.\nМайно, у тому числі земельні ділянки, державних, комунальних закладів дошкільної освіти, зокрема ліквідованих або тих, діяльність яких припинена, не підлягає приватизації та не може бути предметом застави, стягнення, джерелом погашення боргу, щодо такого майна не можуть вчинятися будь-які інші дії, наслідком яких може бути припинення державної, комунальної власності на таке майно.\n5. Захисні споруди цивільного захисту, зокрема найпростіші укриття, сховища тощо, що перебувають на балансі та/або території закладів дошкільної освіти, використовуються для захисту виключно учасників освітнього процесу."
    },
    {
      "provision_ref": "art53",
      "section": "53",
      "title": "Стаття 53. Економічні гарантії розвитку закладів дошкільної освіти",
      "content": "1. Органи державної влади та органи місцевого самоврядування в межах своїх повноважень зобов’язані забезпечувати:\nрівні умови розвитку закладів дошкільної освіти усіх форм власності;\nдоступність державного та комунального майна для потреб закладів дошкільної освіти;\nрівні умови користування нерухомим майном державної або комунальної власності, що передається закладам дошкільної освіти в оренду для провадження освітньої діяльності;\nдоступність комунальних послуг закладам дошкільної освіти;\nдоступність земельних ділянок для розміщення, будівництва, обслуговування та експлуатації об’єктів закладів дошкільної освіти;\nекономічний (фінансовий) захист під час форс-мажорних обставин в Україні або в певному регіоні чи запровадження воєнного або надзвичайного стану на загальнодержавному рівні;\nсприятливі умови оподаткування закладів дошкільної освіти, а також доходів фізичних та юридичних осіб, які спрямовують (інвестують) власні кошти в розвиток закладів дошкільної освіти.\n2. Забороняється уповноваженим органам влади встановлювати різні тарифи у сферах енергетики та комунальних послуг для закладів дошкільної освіти, що розташовані у межах однієї територіальної громади."
    },
    {
      "provision_ref": "art54",
      "section": "54",
      "title": "Стаття 54. Міжнародне співробітництво у системі дошкільної освіти",
      "content": "1. Міжнародне співробітництво у системі дошкільної освіти здійснюється відповідно до законодавства про дошкільну освіту.\n2. Держава сприяє міжнародному співробітництву у системі дошкільної освіти.\n1. Цей Закон набирає чинності з дня, наступного за днем його опублікування, та вводиться в дію з 1 січня 2025 року.\n2. Визнати таким, що втратив чинність з дня введення в дію цього Закону, Закон України \"Про дошкільну освіту\" (Відомості Верховної Ради України, 2001 р., № 49, ст. 259 із наступними змінами).\n3. Установити, що:\n1) до затвердження державного стандарту відповідно до цього Закону заклади дошкільної освіти використовують Базовий компонент дошкільної освіти, затверджений у порядку, встановленому до набрання чинності цим Законом;\n2) до затвердження освітніх і парціальних програм відповідно до цього Закону заклади дошкільної освіти можуть використовувати програми, затверджені (схвалені, рекомендовані) у порядку, встановленому до набрання чинності цим Законом;\n3) строк приведення установчих документів закладів дошкільної освіти у відповідність із цим Законом становить п’ять років;\n4) заклади дошкільної освіти незалежно від типу та відповідно до рішення засновника продовжують провадження освітньої діяльності за різними типами організації освітньої діяльності, визначеними цим Законом;\n5) будинки дитини за рішенням їх засновників реорганізовуються у центри медичної реабілітації та паліативної допомоги дітям, центри соціальної підтримки сім’ї та дітей, що діють відповідно до положень, затверджених Кабінетом Міністрів України, інші заклади охорони здоров’я чи соціального захисту після погодження проекту такого рішення засновника центральним органом виконавчої влади у сфері охорони здоров’я та центральним органом виконавчої влади, що забезпечує формування та реалізує державну політику з питань сім’ї та дітей. Освітні послуги у сфері дошкільної освіти у центрах медичної реабілітації та паліативної допомоги дітям, інших закладах охорони здоров’я може організовувати та надавати спеціально уповноважена державна установа, що діє відповідно до частини п’ятої статті 19 цього Закону та статті 77 -1 Закону України \"Про освіту\", або інші заклади дошкільної освіти в установленому законодавством порядку. Особливості діяльності будинків дитини до їх перепрофілювання або припинення затверджуються Кабінетом Міністрів України;\n6) заклади дошкільної освіти (дитячі будинки) інтернатного типу за рішенням їх засновників реорганізовуються у центри соціальної підтримки дітей та сімей, заклади дошкільної освіти, інші заклади освіти чи соціального захисту після погодження проекту такого рішення засновника центральним органом виконавчої влади у сфері освіти і науки та центральним органом виконавчої влади, що забезпечує формування та реалізує державну політику з питань сім’ї та дітей;\n7) протягом двох років з дня набрання чинності цим Законом на базі санаторних закладів дошкільної освіти за рішенням їх засновників створюються інші комунальні заклади дошкільної освіти.\n4. Внести зміни до таких законів України:\n1) текст статті 62 Основ законодавства України про охорону здоров’я (Відомості Верховної Ради України, 1993 р., № 4, ст. 19 із наступними змінами) викласти в такій редакції:\n\"Контроль за охороною здоров’я дітей та проведенням оздоровчих заходів у закладах освіти усіх типів, організаційно-правових форм та форм власності здійснюють органи та заклади охорони здоров’я разом із засновниками закладів освіти або уповноваженими ними органами (особами).\nГромадський контроль здійснюють громадські об’єднання відповідно до закону\";\n2) у Законі України \"Про освіту\" (Відомості Верховної Ради України, 2017 р., № 38-39, ст. 380 із наступними змінами):\nчастину першу статті 1 доповнити пунктами 8 -1 і 25 -1 такого змісту:\n\"8 -1 ) здорове освітнє середовище - сукупність умов, заходів і правил у закладі освіти, що спрямовані на формування культури здорового способу життя (знань, навичок, здатності та усвідомленої потреби) в усіх учасників освітнього процесу і зміцнення здоров’я здобувачів освіти у безпечному освітньому середовищі, зокрема шляхом організації оптимального розподілу рухової активності, фізичних та інтелектуальних навантажень і відпочинку, психологічного та/або психолого-педагогічного супроводу, формування культури особистої гігієни, здорового харчування, безпекового, екологічного мислення та поведінки, у тому числі в інформаційному (зокрема цифровому) середовищі, культури діалогу та ненасильницької, безконфліктної комунікації, проведення профілактичних і просвітницьких заходів, застосування ергономічних підходів у створенні освітнього середовища\";\n\"25 -1 ) спеціальне освітнє середовище - сукупність спеціальних умов, форм, методів і засобів навчання та виховання (спеціального кадрового забезпечення та спеціальних дизайну, обладнання, допоміжного устаткування, програмного забезпечення, електронних додатків, техніки, літератури тощо), що створюються у спеціальних закладах освіти (спеціальних класах, групах) для уможливлення та/або полегшення здобуття освіти певними категоріями осіб з особливими освітніми потребами та спрямовані на забезпечення їхнього подальшого розвитку, навчання, соціалізації, самореалізації, праці та життя в інклюзивному (безбар’єрному) суспільстві\";\nчастину першу статті 6 доповнити абзацом такого змісту:\n\"забезпечення та розвиток безпечного і здорового освітнього середовища в закладах освіти\";\nабзац восьмий частини другої статті 25 викласти в такій редакції:\n\"забезпечує та контролює створення у закладі освіти безпечного, здорового та інклюзивного чи спеціального освітнього середовища із забезпеченням універсального дизайну та розумного пристосування\";\nабзац дев’ятий частини третьої статті 26 викласти в такій редакції:\n\"створює у закладі освіти безпечне, здорове та інклюзивне чи спеціальне освітнє середовище із забезпеченням універсального дизайну та розумного пристосування\";\nабзац дев’ятий частини третьої статті 41 викласти в такій редакції:\n\"створення в закладі освіти безпечного, здорового та інклюзивного чи спеціального освітнього середовища із забезпеченням універсального дизайну та розумного пристосування\";\nабзац восьмий частини першої статті 53 викласти в такій редакції:\n\"безпечне, здорове та інклюзивне чи спеціальне освітнє середовище\";\nу статті 54 :\nабзац шістнадцятий частини першої викласти в такій редакції:\n\"працю у безпечному та здоровому освітньому середовищі\";\nабзац четвертий частини другої викласти в такій редакції:\n\"сприяти розвитку здібностей здобувачів освіти, дбати про їхнє фізичне і психічне здоров’я, брати участь у забезпеченні та розвитку безпечного, здорового та інклюзивного чи спеціального освітнього середовища\";\nчастину третю статті 55 доповнити абзацом такого змісту:\n\"сприяти створенню та розвитку в закладі освіти безпечного, здорового та інклюзивного чи спеціального освітнього середовища\";\nчастину першу статті 63 після абзацу сімнадцятого доповнити двома новими абзацами такого змісту:\n\"затверджує положення про ресурсний центр підтримки інклюзивної освіти;\nзатверджує положення про інклюзивно-ресурсний центр\".\nУ зв’язку з цим абзац вісімнадцятий вважати абзацом двадцятим;\nчастину третю статті 79 після абзацу першого доповнити новим абзацом такого змісту:\n\"здобуття дошкільної освіти\".\nУ зв’язку з цим абзаци другий - дев’ятий вважати відповідно абзацами третім - десятим.\n5. Кабінету Міністрів України:\n1) протягом одного року з дня набрання чинності цим Законом:\nзатвердити перелік обов’язкових заходів з охорони здоров’я вихованців закладів дошкільної освіти, що має враховувати особливості різних типів організації освітньої діяльності, визначених цим Законом, та включати вимоги до медичних кабінетів (або медичних осередків) та/або ізоляторів з орієнтовним переліком оснащення, лікарських засобів та виробів медичного призначення для надання домедичної та/або невідкладної медичної допомоги;\nзатвердити зміни до ліцензійних умов провадження господарської діяльності з медичної практики у суб’єктів освітньої діяльності у сфері дошкільної освіти з урахуванням положень цього Закону та вимог законодавства у сфері охорони здоров’я;\nзатвердити державну програму адаптації приміщень діючих закладів дошкільної освіти до вимог цивільного захисту в умовах воєнного стану, зокрема створення захисних споруд (облаштування найпростіших укриттів) або споруд подвійного призначення;\nзатвердити зміни до державних будівельних норм і санітарного регламенту з урахуванням різних типів організації освітньої діяльності, визначених цим Законом, та нових потреб щодо забезпечення безпечного освітнього середовища, зокрема цивільного захисту;\nзатвердити державну кредитну програму під гарантії держави та/або державну програму надання грантів для створення захисних споруд (облаштування найпростіших укриттів) або споруд подвійного призначення в закладах освіти;\nзатвердити концепцію цифрової гігієни дітей дошкільного віку та план заходів щодо її реалізації;\nзабезпечити прийняття нормативно-правових актів, передбачених цим Законом;\nпривести свої нормативно-правові акти у відповідність із цим Законом;\nзабезпечити приведення нормативно-правових актів міністерств та інших центральних органів виконавчої влади у відповідність із цим Законом;\nрозробити з урахуванням принципів, визначених Законом України \"Про адміністративну процедуру\", та затвердити процедуру (процедури) перевірки відповідності кандидатів на посади працівників закладів дошкільної освіти вимогам, визначеним частиною третьою статті 25 цього Закону;\nвнести на розгляд Верховної Ради України проект закону щодо запровадження ефективних механізмів забезпечення пішої доступності закладів дошкільної освіти під час забудови територій, зокрема щодо заборони введення в експлуатацію багатоквартирних житлових будинків без попереднього або одночасного введення в експлуатацію закладів дошкільної освіти в межах пішої доступності, невідворотності відповідальності посадових осіб за введення в експлуатацію таких будинків без дотримання визначених законодавством норм пішої доступності закладів дошкільної освіти;\n2) через один рік з дня набрання чинності цим Законом поінформувати Верховну Раду України про стан його виконання.\n6. Національній комісії, що здійснює державне регулювання у сферах енергетики та комунальних послуг, забезпечити формування однакової цінової і тарифної політики у сферах енергетики та комунальних послуг для закладів дошкільної освіти, що розташовані у межах однієї територіальної громади.\n7. Органам місцевого самоврядування протягом шести місяців з дня набрання чинності цим Законом:\nзабезпечити приведення своїх нормативно-правових актів у відповідність із цим Законом;\nзатвердити місцеві програми адаптації приміщень закладів дошкільної освіти, що провадять освітню діяльність, до вимог цивільного захисту в умовах воєнного стану, зокрема створення захисних споруд (облаштування найпростіших укриттів) або споруд подвійного призначення.\nВ. ЗЕЛЕНСЬКИЙ"
    }
  ],
  "definitions": []
}