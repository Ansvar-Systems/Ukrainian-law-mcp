{
  "id": "ua-law-2542-14",
  "type": "statute",
  "title": "Бюджетний кодекс України",
  "title_en": "",
  "short_name": "2542-14",
  "status": "in_force",
  "issued_date": "2001-06-21",
  "url": "https://zakon.rada.gov.ua/laws/show/2542-14",
  "description": "Official legislative act of Ukraine ingested from the Verkhovna Rada legal portal.",
  "provisions": [
    {
      "provision_ref": "art2",
      "section": "2",
      "title": "Стаття 2. Визначення основних термінів",
      "content": "1. У цьому Кодексі наведені нижче терміни вживаються в такому\nзначенні:\n1) бюджет - план формування та використання фінансових\nресурсів для забезпечення завдань і функцій, які здійснюються\nорганами державної влади, органами влади Автономної Республіки\nКрим та органами місцевого самоврядування протягом бюджетного\nперіоду;\n2) бюджети місцевого самоврядування - бюджети територіальних\nгромад сіл, селищ, міст та їх об'єднань;\n3) бюджетна класифікація - єдине систематизоване згрупування\nдоходів, видатків (в тому числі кредитування за вирахуванням\nпогашення) та фінансування бюджету за ознаками економічної\nсутності, функціональної діяльності, організаційного устрою та\nіншими ознаками відповідно до законодавства України та міжнародних\nстандартів;\n4) бюджетна програма - систематизований перелік заходів,\nспрямованих на досягнення єдиної мети та завдань, виконання яких\nпропонує та здійснює розпорядник бюджетних коштів відповідно до\nпокладених на нього функцій;\n5) бюджетна система України - сукупність державного бюджету\nта місцевих бюджетів, побудована з урахуванням економічних\nвідносин, державного і адміністративно-територіальних устроїв і\nврегульована нормами права;\n6) бюджетна установа - орган, установа чи організація,\nвизначена Конституцією України ( 254к/96-ВР ), а також установа чи\nорганізація, створена у встановленому порядку органами державної\nвлади, органами влади Автономної Республіки Крим чи органами\nмісцевого самоврядування, яка повністю утримується за рахунок\nвідповідно державного бюджету чи місцевих бюджетів. Бюджетні\nустанови є неприбутковими;\n7) бюджетне асигнування - повноваження, надане розпоряднику\nбюджетних коштів відповідно до бюджетного призначення на взяття\nбюджетного зобов'язання та здійснення платежів з конкретною метою\nв процесі виконання бюджету;\n8) бюджетне зобов'язання - будь-яке здійснене відповідно до\nбюджетного асигнування розміщення замовлення, укладення договору,\nпридбання товару, послуги чи здійснення інших аналогічних операцій\nпротягом бюджетного періоду, згідно з якими необхідно здійснити\nплатежі протягом цього ж періоду або у майбутньому;\n9) бюджетне призначення - повноваження, надане головному\nрозпоряднику бюджетних коштів цим Кодексом, законом про Державний\nбюджет України або рішенням про місцевий бюджет, що має кількісні\nта часові обмеження та дозволяє надавати бюджетні асигнування;\n10) бюджетний запит - документ, підготовлений розпорядником\nбюджетних коштів, що містить пропозиції з відповідними\nобгрунтуваннями щодо обсягу бюджетних коштів, необхідних для його\nдіяльності на наступний бюджетний період;\n11) бюджетний процес - регламентована нормами права\nдіяльність, пов'язана із складанням, розглядом, затвердженням\nбюджетів, їх виконанням і контролем за їх виконанням, розглядом\nзвітів про виконання бюджетів, що складають бюджетну систему\nУкраїни;\n12) бюджетний розпис - документ, в якому встановлюється\nрозподіл доходів та фінансування бюджету, бюджетних асигнувань\nголовним розпорядникам бюджетних коштів по певних періодах року\nвідповідно до бюджетної класифікації;\n13) видатки бюджету - кошти, що спрямовуються на здійснення\nпрограм та заходів, передбачених відповідним бюджетом, за винятком\nкоштів на погашення основної суми боргу та повернення надміру\nсплачених до бюджету сум;\n14) витрати бюджету - видатки бюджету та кошти на погашення\nосновної суми боргу;\n15) головні розпорядники бюджетних коштів - бюджетні установи\nв особі їх керівників, які відповідно до статті 22 цього Кодексу\nотримують повноваження шляхом встановлення бюджетних призначень;\n16) державний борг (борг Автономної Республіки Крим чи борг\nмісцевого самоврядування) - загальна сума заборгованості держави\n(Автономної Республіки Крим чи місцевого самоврядування), яка\nскладається з усіх випущених і непогашених боргових зобов'язань\nдержави (Автономної Республіки Крим чи місцевого самоврядування),\nвключаючи боргові зобов'язання держави (Автономної Республіки Крим\nчи міських рад), що вступають в дію в результаті виданих гарантій\nза кредитами, або зобов'язань, що виникають на підставі\nзаконодавства або договору;\n17) дефіцит бюджету - перевищення видатків бюджету над його\nдоходами;\n18) дотація вирівнювання - міжбюджетний трансферт на\nвирівнювання доходної спроможності бюджету, який його отримує;\n19) доходи бюджету - усі податкові, неподаткові та інші\nнадходження на безповоротній основі, справляння яких передбачено\nзаконодавством України (включаючи трансферти, дарунки, гранти);\n20) закон про Державний бюджет України - закон, який\nзатверджує повноваження органам державної влади здійснювати\nвиконання Державного бюджету України протягом бюджетного періоду;\n20-1) залишок бюджетних коштів - обсяг коштів на рахунках\nвідповідного бюджету та розпорядників коштів цього бюджету на\nкінець дня; ( Статтю 2 доповнено пунктом 20-1 згідно із Законом\nN 1086-IV ( 1086-15 ) від 10.07.2003 )\n21) запозичення - операції, пов'язані з отриманням бюджетом\nкоштів на умовах повернення, платності та строковості, в\nрезультаті яких виникають зобов'язання держави, Автономної\nРеспубліки Крим чи місцевого самоврядування перед кредиторами;\n22) кредитування за вирахуванням погашення - операції,\nпов'язані з наданням коштів з бюджету на умовах повернення,\nплатності та строковості, в результаті яких з'являються\nзобов'язання перед бюджетом, та операції, пов'язані з поверненням\nцих коштів до бюджету;\n23) кошик доходів бюджетів місцевого самоврядування - податки\nі збори (обов'язкові платежі), що закріплені цим Кодексом на\nпостійній основі за бюджетами місцевого самоврядування та\nвраховуються при визначенні обсягів міжбюджетних трансфертів;\n24) коефіцієнт вирівнювання - коефіцієнт, що застосовується\nпри розрахунку обсягу дотації вирівнювання та коштів, що\nпередаються до Державного бюджету України з місцевих бюджетів, з\nметою зміцнення доходної бази бюджетів місцевого самоврядування;\n25) міжбюджетні трансферти - кошти, які безоплатно і\nбезповоротно передаються з одного бюджету до іншого;\n26) місцеві бюджети - бюджет Автономної Республіки Крим,\nобласні, районні бюджети, бюджети районів у містах та бюджети\nмісцевого самоврядування;\n27) місцевий фінансовий орган - установа, що відповідно до\nзаконодавства України здійснює функції по складанню, виконанню\nмісцевих бюджетів, контролю за витрачанням коштів розпорядниками\nбюджетних коштів, а також інші функції, пов'язані з управлінням\nкоштами місцевого бюджету. Для цілей цього Кодексу Міністерство\nфінансів Автономної Республіки Крим віднесено до місцевих\nфінансових органів;\n28) надходження до бюджету - доходи бюджету та кошти,\nзалучені в результаті взяття боргових зобов'язань органами\nдержавної влади, органами влади Автономної Республіки Крим або\nорганами місцевого самоврядування;\n29) фінансовий норматив бюджетної забезпеченості -\nгарантований державою в межах наявних бюджетних ресурсів рівень\nфінансового забезпечення повноважень Ради міністрів Автономної\nРеспубліки Крим, місцевих державних адміністрацій та виконавчих\nорганів місцевого самоврядування, що використовується для\nвизначення обсягу міжбюджетних трансфертів;\n30) органи стягнення - податкові, митні та інші державні\nоргани, яким відповідно до закону надано право стягнення до\nбюджету податків, зборів (обов'язкових платежів) та інших\nнадходжень;\n31) платіж - погашення зобов'язання, що виникло в поточному\nабо попередніх бюджетних періодах;\n32) повноваження на майбутні бюджетні зобов'язання -\nповноваження на взяття бюджетного зобов'язання здійснювати платежі\nв бюджетному періоді, що настає після закінчення поточного\nбюджетного періоду;\n33) проект бюджету - проект плану формування та використання\nфінансових ресурсів для забезпечення завдань і функцій, що\nздійснюються органами державної влади, органами влади Автономної\nРеспубліки Крим та органами місцевого самоврядування протягом\nбюджетного періоду, який є невід'ємною частиною проекту закону про\nдержавний бюджет або проекту рішення відповідної ради про місцевий\nбюджет;\n34) профіцит бюджету - перевищення доходів бюджету над його\nвидатками;\n35) рішення про місцевий бюджет - нормативно-правовий акт\nВерховної Ради Автономної Республіки Крим чи відповідної ради,\nвиданий в установленому законодавством України порядку, що містить\nзатверджені повноваження відповідно Раді міністрів Автономної\nРеспубліки Крим, місцевій державній адміністрації або виконавчому\nоргану місцевого самоврядування здійснювати виконання місцевого\nбюджету протягом бюджетного періоду;\n36) розпорядники бюджетних коштів - бюджетні установи в особі\nїх керівників, уповноважені на отримання бюджетних асигнувань,\nвзяття бюджетних зобов'язань та здійснення видатків з бюджету;\n37) субвенції - міжбюджетні трансферти для використання на\nпевну мету в порядку, визначеному тим органом, який прийняв\nрішення про надання субвенції;\n38) фінансування бюджету - надходження та витрати у зв'язку\nіз зміною обсягу боргу, а також зміною залишку готівкових коштів\nпо бюджету, які використовуються для покриття різниці між доходами\nі видатками бюджету."
    },
    {
      "provision_ref": "art3",
      "section": "3",
      "title": "Стаття 3. Бюджетний період",
      "content": "1. Бюджетний період для всіх бюджетів, що складають бюджетну\nсистему, становить один календарний рік, який починається 1 січня\nкожного року і закінчується 31 грудня того ж року. Неприйняття\nВерховною Радою України закону про Державний бюджет України до\n1 січня не є підставою для встановлення іншого бюджетного періоду.\n2. Відповідно до Конституції України бюджетний період для\nДержавного бюджету України за особливих обставин може бути іншим,\nніж передбачено частиною першою цієї статті.\n3. Особливими обставинами, за яких Державний бюджет України\nможе бути прийнято на інший, ніж передбачено частиною першою цієї\nстатті, бюджетний період, є:\n1) введення воєнного стану;\n2) оголошення надзвичайного стану в Україні або в окремих її\nмісцевостях;\n3) оголошення окремих місцевостей зонами надзвичайної\nекологічної ситуації, необхідність усунення природних чи\nтехногенних катастроф.\n4. У разі прийняття Державного бюджету України на інший, ніж\nпередбачено частиною першою цієї статті, бюджетний період місцеві\nбюджети можуть бути прийняті на такий же період."
    },
    {
      "provision_ref": "art4",
      "section": "4",
      "title": "Стаття 4. Склад бюджетного законодавства",
      "content": "1. Нормативно-правовими актами, що регулюють бюджетні\nвідносини в Україні, є:\n1) Конституція України;\n2) цей Кодекс;\n3) закон про Державний бюджет України;\n4) інші закони, що регулюють бюджетні правовідносини,\nпередбачені статтею 1 цього Кодексу;\n5) нормативно-правові акти Кабінету Міністрів України,\nприйняті на підставі і на виконання цього Кодексу та інших законів\nУкраїни, передбачених пунктами 3 та 4 частини першої цієї статті;\n6) нормативно-правові акти центральних органів виконавчої\nвлади, прийняті на підставі і на виконання цього Кодексу, інших\nзаконів України та нормативно-правових актів Кабінету Міністрів\nУкраїни, передбачених пунктами 3, 4 та 5 частини першої цієї\nстатті;\n7) рішення органів Автономної Республіки Крим, місцевих\nдержавних адміністрацій, органів місцевого самоврядування,\nприйняті відповідно до цього Кодексу, нормативно-правових актів,\nпередбачених пунктами 3, 4, 5 і 6 частини першої цієї статті.\n2. При здійсненні бюджетного процесу в Україні положення\nнормативно-правових актів застосовуються лише в частині, в якій\nвони не суперечать положенням Конституції України, цього Кодексу\nта закону про Державний бюджет України.\n3. Якщо міжнародним договором України, поданим на\nратифікацію, встановлено інші положення, ніж у відповідних нормах\nбюджетного законодавства України, такі положення приймаються\nокремими законами про внесення змін до відповідних законів і\nрозглядаються Верховною Радою України одночасно з ратифікацією\nміжнародного договору України, яким такі положення передбачені.\n4. Розгляд законопроектів, які впливають на доходну чи\nвидаткову частину бюджетів, здійснюється за особливою процедурою,\nщо визначається статтею 27 цього Кодексу.\nГлава 2\n\nБЮДЖЕТНА СИСТЕМА УКРАЇНИ ТА ЇЇ ПРИНЦИПИ"
    },
    {
      "provision_ref": "art5",
      "section": "5",
      "title": "Стаття 5. Структура бюджетної системи України",
      "content": "1. Бюджетна система України складається з державного бюджету\nта місцевих бюджетів.\n2. Бюджетами місцевого самоврядування визнаються бюджети\nтериторіальних громад сіл, селищ, міст та їх об'єднань.\n3. Місцевими бюджетами визнаються бюджет Автономної\nРеспубліки Крим, обласні, районні бюджети, бюджети районів у\nмістах та бюджети місцевого самоврядування."
    },
    {
      "provision_ref": "art6",
      "section": "6",
      "title": "Стаття 6. Зведений бюджет",
      "content": "1. Зведений бюджет є сукупністю показників бюджетів, що\nвикористовуються для аналізу і прогнозування економічного і\nсоціального розвитку держави.\n2. Зведений бюджет України включає показники Державного\nбюджету України, зведеного бюджету Автономної Республіки Крим та\nзведених бюджетів областей та міст Києва і Севастополя.\n3. Зведений бюджет Автономної Республіки Крим включає\nпоказники бюджету Автономної Республіки Крим, зведених бюджетів її\nрайонів та бюджетів міст республіканського значення.\n4. Зведений бюджет області включає показники обласного\nбюджету, зведених бюджетів районів і бюджетів міст обласного\nзначення цієї області.\n5. Зведений бюджет району включає показники районних\nбюджетів, бюджетів міст районного значення, селищних та сільських\nбюджетів цього району.\n6. Зведений бюджет міста з районним поділом включає показники\nміського бюджету та бюджетів районів, що входять до його складу. У\nразі, коли місту або району у місті адміністративно підпорядковані\nінші міста, селища чи села, зведений бюджет міста або району в\nмісті включає показники бюджетів цих міст, селищ та сіл."
    },
    {
      "provision_ref": "art7",
      "section": "7",
      "title": "Стаття 7. Принципи бюджетної системи України",
      "content": "1. Бюджетна система України грунтується на таких принципах:\n1) принцип єдності бюджетної системи України - єдність\nбюджетної системи України забезпечується єдиною правовою базою,\nєдиною грошовою системою, єдиним регулюванням бюджетних відносин,\nєдиною бюджетною класифікацією, єдністю порядку виконання бюджетів\nта ведення бухгалтерського обліку і звітності;\n2) принцип збалансованості - повноваження на здійснення\nвитрат бюджету повинні відповідати обсягу надходжень до бюджету на\nвідповідний бюджетний період;\n3) принцип самостійності - Державний бюджет України та\nмісцеві бюджети є самостійними. Держава коштами державного бюджету\nне несе відповідальності за бюджетні зобов'язання органів влади\nАвтономної Республіки Крим та органів місцевого самоврядування.\nОргани влади Автономної Республіки Крим та органи місцевого\nсамоврядування коштами відповідних бюджетів не несуть\nвідповідальності за бюджетні зобов'язання одне одного, а також за\nбюджетні зобов'язання держави. Самостійність бюджетів\nзабезпечується закріпленням за ними відповідних джерел доходів,\nправом відповідних органів державної влади, органів влади\nАвтономної Республіки Крим та органів місцевого самоврядування на\nвизначення напрямів використання коштів відповідно до\nзаконодавства України, правом Верховної Ради Автономної Республіки\nКрим та відповідних рад самостійно і незалежно одне від одного\nрозглядати та затверджувати відповідні бюджети;\n4) принцип повноти - до складу бюджетів підлягають включенню\nвсі надходження до бюджетів та витрати бюджетів, що здійснюються\nвідповідно до нормативно-правових актів органів державної влади,\nорганів влади Автономної Республіки Крим, органів місцевого\nсамоврядування;\n5) принцип обгрунтованості - бюджет формується на\nреалістичних макропоказниках економічного і соціального розвитку\nдержави та розрахунках надходжень до бюджету і витрат бюджету, що\nздійснюються відповідно до затверджених методик та правил;\n6) принцип ефективності - при складанні та виконанні бюджетів\nусі учасники бюджетного процесу мають прагнути досягнення\nзапланованих цілей при залученні мінімального обсягу бюджетних\nкоштів та досягнення максимального результату при використанні\nвизначеного бюджетом обсягу коштів;\n7) принцип субсидіарності - розподіл видів видатків між\nдержавним бюджетом та місцевими бюджетами, а також між місцевими\nбюджетами повинен грунтуватися на максимально можливому наближенні\nнадання суспільних послуг до їх безпосереднього споживача;\n8) принцип цільового використання бюджетних коштів - бюджетні\nкошти використовуються тільки на цілі, визначені бюджетними\nпризначеннями;\n9) принцип справедливості і неупередженості - бюджетна\nсистема України будується на засадах справедливого і\nнеупередженого розподілу суспільного багатства між громадянами і\nтериторіальними громадами;\n10) принцип публічності та прозорості - Державний бюджет\nУкраїни та місцеві бюджети затверджуються, а рішення щодо звіту\nпро їх виконання приймаються відповідно Верховною Радою України,\nВерховною Радою Автономної Республіки Крим та відповідними радами;\n11) принцип відповідальності учасників бюджетного процесу -\nкожен учасник бюджетного процесу несе відповідальність за свої дії\nабо бездіяльність на кожній стадії бюджетного процесу."
    },
    {
      "provision_ref": "art8",
      "section": "8",
      "title": "Стаття 8. Бюджетна класифікація",
      "content": "1. Бюджетна класифікація України застосовується для\nздійснення контролю за фінансовою діяльністю органів державної\nвлади, органів влади Автономної Республіки Крим, органів місцевого\nсамоврядування, інших розпорядників бюджетних коштів, проведення\nнеобхідного аналізу в розрізі доходів, а також організаційних,\nфункціональних та економічних категорій видатків, забезпечення\nзагальнодержавної і міжнародної порівнянності бюджетних\nпоказників.\n2. З метою досягнення цілісності бюджетних категорій доходів\nі видатків та для забезпечення взаємозв'язку між функціональними\nпризначеннями і економічним характером видатків бюджету Міністр\nфінансів України затверджує бюджетну класифікацію, а також зміни\nдо неї та інформує про це в обов'язковому порядку Верховну Раду\nУкраїни.\n3. Бюджетна класифікація має такі складові частини:\n1) класифікація доходів бюджету;\n2) класифікація видатків (в тому числі кредитування за\nвирахуванням погашення) бюджету;\n3) класифікація фінансування бюджету;\n4) класифікація боргу."
    },
    {
      "provision_ref": "art9",
      "section": "9",
      "title": "Стаття 9. Класифікація доходів бюджету",
      "content": "1. Доходи бюджету класифікуються за такими розділами:\n1) податкові надходження;\n2) неподаткові надходження;\n3) доходи від операцій з капіталом;\n4) трансферти.\n2. Податковими надходженнями визнаються передбачені\nподатковими законами України загальнодержавні і місцеві податки,\nзбори та інші обов'язкові платежі.\n3. Неподатковими надходженнями визнаються:\n1) доходи від власності та підприємницької діяльності;\n2) адміністративні збори та платежі, доходи від\nнекомерційного та побічного продажу;\n3) надходження від штрафів та фінансових санкцій;\n4) інші неподаткові надходження.\n4. Трансферти - це кошти, одержані від інших органів\nдержавної влади, органів влади Автономної Республіки Крим, органів\nмісцевого самоврядування, інших держав або міжнародних організацій\nна безоплатній та безповоротній основі."
    },
    {
      "provision_ref": "art10",
      "section": "10",
      "title": "Стаття 10. Класифікація видатків бюджету",
      "content": "1. Видатки бюджету класифікуються за:\n1) функціями, з виконанням яких пов'язані видатки\n(функціональна класифікація видатків);\n2) економічною характеристикою операцій, при проведенні яких\nздійснюються ці видатки (економічна класифікація видатків);\n3) ознакою головного розпорядника бюджетних коштів (відомча\nкласифікація видатків);\n4) за бюджетними програмами (програмна класифікація\nвидатків).\n2. Функціональна класифікація видатків має такі рівні\nдеталізації:\n1) розділи, в яких визначаються видатки бюджетів на\nздійснення відповідно загальних функцій держави, Автономної\nРеспубліки Крим чи місцевого самоврядування;\n2) підрозділи та групи, в яких конкретизуються напрями\nспрямування бюджетних коштів на здійснення відповідно функцій\nдержави, Автономної Республіки Крим чи місцевого самоврядування.\n3. За економічною класифікацією видатки бюджету поділяються\nна поточні видатки, капітальні видатки та кредитування за\nвирахуванням погашення, склад яких визначається Міністром фінансів\nУкраїни.\n4. Відомча класифікація видатків бюджету визначає перелік\nголовних розпорядників бюджетних коштів. На її основі Державне\nказначейство України та місцеві фінансові органи ведуть реєстр\nусіх розпорядників бюджетних коштів.\n5. Програмна класифікація видатків бюджету застосовується при\nформуванні бюджету за програмно-цільовим методом."
    },
    {
      "provision_ref": "art11",
      "section": "11",
      "title": "Стаття 11. Класифікація фінансування бюджету",
      "content": "1. Класифікація фінансування бюджету визначає джерела\nотримання фінансових ресурсів, необхідних для покриття дефіциту\nбюджету, і напрями витрачання фінансових ресурсів, що утворилися в\nрезультаті перевищення доходів бюджету над його видатками (до цієї\nкатегорії належать платежі з погашення основної суми боргу).\n2. Класифікація фінансування бюджету здійснюється за такими\nознаками:\n1) фінансування за типом кредитора - за категоріями\nкредиторів або власників боргових зобов'язань;\n2) фінансування за типом боргового зобов'язання - за\nзасобами, що використовуються для фінансування дефіциту або\nпрофіциту."
    },
    {
      "provision_ref": "art12",
      "section": "12",
      "title": "Стаття 12. Класифікація боргу",
      "content": "1. Класифікація боргу систематизує інформацію про всі боргові\nзобов'язання держави, Автономної Республіки Крим, місцевого\nсамоврядування.\n2. Борг класифікується за типом кредитора та за типом\nборгового зобов'язання."
    },
    {
      "provision_ref": "art13",
      "section": "13",
      "title": "Стаття 13. Складові частини бюджету",
      "content": "1. Бюджет може складатися із загального та спеціального\nфондів.\n2. Загальний фонд бюджету включає:\n1) всі доходи бюджету, крім тих, що призначені для\nзарахування до спеціального фонду;\n2) всі видатки бюджету за рахунок надходжень до загального\nфонду бюджету;\n3) фінансування загального фонду бюджету.\n3. Спеціальний фонд бюджету включає:\n1) бюджетні призначення на видатки за рахунок конкретно\nвизначених джерел надходжень;\n2) гранти або дарунки (у вартісному обрахунку), одержані\nрозпорядниками бюджетних коштів на конкретну мету;\n3) різницю між доходами і видатками спеціального фонду\nбюджету.\n4. Розподіл бюджету на загальний та спеціальний фонди\nвизначається законом про Державний бюджет України. Джерела\nформування спеціального фонду визначаються виключно законами\nУкраїни.\n5. Підставою для рішення відповідної ради про створення\nспеціального фонду у складі місцевого бюджету може бути виключно\nзакон про Державний бюджет України.\n6. Передача коштів між загальним та спеціальним фондами\nбюджету дозволяється тільки в межах бюджетних призначень шляхом\nвнесення змін до закону про Державний бюджет України чи рішення\nвідповідної ради.\n7. Платежі за рахунок спеціального фонду здійснюються в межах\nкоштів, що надійшли до цього фонду на відповідну мету.\n8. Створення позабюджетних фондів органами державної влади,\nорганами влади Автономної Республіки Крим, органами місцевого\nсамоврядування та іншими бюджетними установами не допускається.\nГлава 3\n\nЗАПОЗИЧЕННЯ"
    },
    {
      "provision_ref": "art14",
      "section": "14",
      "title": "Стаття 14. Дефіцит та профіцит бюджету",
      "content": "1. Прийняття Державного бюджету України або місцевих бюджетів\nна відповідний бюджетний період з дефіцитом дозволяється у разі\nнаявності обгрунтованих джерел фінансування дефіциту відповідного\nбюджету з урахуванням особливостей, визначених статтею 72 цього\nКодексу. ( Частина перша статті 14 із змінами, внесеними згідно із\nЗаконом N 1086-IV ( 1086-15 ) від 10.07.2003 )\n2. Профіцит бюджету затверджується виключно з метою погашення\nосновної суми боргу та на забезпечення збереження розміру\nоборотної касової готівки. ( Частина друга статті 14 із змінами,\nвнесеними згідно із Законом N 1086-IV ( 1086-15 ) від 10.07.2003 )"
    },
    {
      "provision_ref": "art14-1",
      "section": "14-1",
      "title": "Стаття 14-1. Залишок бюджетних коштів",
      "content": "1. Оборотна касова готівка - частина залишку коштів\nзагального фонду відповідного бюджету, яка формується на початок\nпланового бюджетного періоду з метою покриття тимчасових касових\nрозривів.\n2. Збереження розміру оборотної касової готівки на кінець\nбюджетного періоду має бути обов'язковим.\n3. Оборотна касова готівка встановлюється у розмірі не більше\n2 відсотків планових видатків загального фонду бюджету і\nзатверджується відповідно у законі про Державний бюджет України та\nрішенні про місцевий бюджет.\n4. Різниця між залишком коштів загального фонду бюджету та\nоборотною касовою готівкою на кінець бюджетного періоду складає\nвільний залишок бюджетних коштів, який не підлягає вилученню й\nвикористовується на проведення видатків згідно з рішенням\nвідповідної ради.\n( Закон доповнено статтею 14-1 згідно із Законом N 1086-IV\n( 1086-15 ) від 10.07.2003 )"
    },
    {
      "provision_ref": "art15",
      "section": "15",
      "title": "Стаття 15. Джерела фінансування дефіциту бюджету",
      "content": "1. Джерелами фінансування дефіциту бюджетів є державні\nвнутрішні та зовнішні запозичення, внутрішні запозичення органів\nвлади Автономної Республіки Крим, внутрішні та зовнішні\nзапозичення органів місцевого самоврядування, а також вільний\nзалишок бюджетних коштів із дотриманням умов, визначених цим\nКодексом. ( Частина перша статті 15 із змінами, внесеними згідно\nіз Законом N 1086-IV ( 1086-15 ) від 10.07.2003 )\n2. Кабінет Міністрів України може брати позики в межах,\nвизначених законом про Державний бюджет України. Запозичення не\nвикористовуються для забезпечення фінансовими ресурсами поточних\nвидатків держави, за винятком випадків, коли це необхідно для\nзбереження загальної економічної рівноваги.\n3. Міністр фінансів України з урахуванням вимог частини\nдругої цієї статті з метою економії коштів та ефективності їх\nвикористання має право вибрати кредитора, вид позики і валюту\nзапозичення.\n4. Витрати на погашення зобов'язань із боргу здійснюються\nвідповідно до кредитних угод, а також нормативно-правових актів,\nза якими виникають державні боргові зобов'язання та боргові\nзобов'язання Автономної Республіки Крим чи місцевого\nсамоврядування, незалежно від обсягу коштів, передбачених на цю\nмету в законі про Державний бюджет України або рішенні про\nмісцевий бюджет.\n5. Якщо витрати на обслуговування та погашення державного\nборгу перевищать обсяг коштів, передбачений в законі про Державний\nбюджет України на таку мету, Міністр фінансів України невідкладно\nінформує про це Кабінет Міністрів України. Кабінет Міністрів\nУкраїни невідкладно інформує про очікуване перевищення таких\nвитрат Верховну Раду України та подає у двотижневий термін\nпропозиції про внесення змін до закону про Державний бюджет\nУкраїни.\n6. Емісійні кошти Національного банку України не можуть бути\nджерелом фінансування дефіциту Державного бюджету України."
    },
    {
      "provision_ref": "art16",
      "section": "16",
      "title": "Стаття 16. Право на здійснення запозичень",
      "content": "1. Право на здійснення державних внутрішніх та зовнішніх\nзапозичень у межах і на умовах, передбачених законом про Державний\nбюджет України, належить державі в особі Міністра фінансів України\nза дорученням Кабінету Міністрів України.\n2. Виключно Верховна Рада Автономної Республіки Крим та\nміські ради мають право здійснювати внутрішні запозичення\n(за винятком випадків, передбачених статтею 73 цього Кодексу).\nЗовнішні запозичення можуть здійснювати лише міські ради міст з\nчисельністю населення понад вісімсот тисяч мешканців за офіційними\nданими державної статистики на час ухвалення рішення про\nздійснення запозичень."
    },
    {
      "provision_ref": "art17",
      "section": "17",
      "title": "Стаття 17. Гарантії щодо виконання боргових зобов'язань",
      "content": "1. Кабінет Міністрів України в особі Міністра фінансів\nУкраїни, Рада міністрів Автономної Республіки Крим в особі\nМіністра фінансів Автономної Республіки Крим та міські ради в\nособі керівників їх виконавчих органів можуть надавати гарантії\nщодо виконання боргових зобов'язань суб'єктам виключно у межах\nповноважень, встановлених відповідно законом про Державний бюджет\nУкраїни чи рішенням про місцевий бюджет.\n2. Гарантії надаються лише на умовах платності, строковості,\nмайнового забезпечення та зустрічних гарантій, отриманих від інших\nсуб'єктів.\n3. Платежі, пов'язані з виконанням гарантійних зобов'язань,\nналежать до платежів по боргу.\n4. У разі невиконання юридичними особами своїх зобов'язань\nщодо погашення та обслуговування наданих на умовах повернення\nкредитів, залучених державою або під державні гарантії, інших\nгарантованих державою зобов'язань, та стягнення заборгованості\nперед Державним бюджетом України з наданих підприємствам і\nорганізаціям позичок із державного бюджету, позичок, наданих за\nрахунок коштів, залучених державою або під державні гарантії,\nплати за користування цими позичками органи стягнення застосовують\nмеханізм стягнення цієї заборгованості у порядку, передбаченому\nзаконом для стягнення не внесених у строк податків і неподаткових\nплатежів, включаючи погашення такої заборгованості за рахунок\nмайна боржників."
    },
    {
      "provision_ref": "art18",
      "section": "18",
      "title": "Стаття 18. Граничний обсяг боргу",
      "content": "1. Граничний обсяг внутрішнього та зовнішнього державного\nборгу, боргу Автономної Республіки Крим чи місцевого\nсамоврядування, граничний обсяг надання гарантій встановлюється на\nкожний бюджетний період відповідно законом про Державний бюджет\nУкраїни чи рішенням про місцевий бюджет.\n2. Величина основної суми державного боргу не повинна\nперевищувати 60 відсотків фактичного річного обсягу валового\nвнутрішнього продукту України.\n3. У разі перевищення граничної величини, визначеної частиною\nдругою цієї статті, Кабінет Міністрів України зобов'язаний вжити\nзаходів для приведення цієї величини у відповідність з положеннями\nцього Кодексу.\nГлава 4\n\nБЮДЖЕТНИЙ ПРОЦЕС ТА ЙОГО УЧАСНИКИ"
    },
    {
      "provision_ref": "art19",
      "section": "19",
      "title": "Стаття 19. Стадії бюджетного процесу",
      "content": "1. Стадіями бюджетного процесу визнаються:\n1) складання проектів бюджетів;\n2) розгляд та прийняття закону про Державний бюджет України,\nрішень про місцеві бюджети;\n3) виконання бюджету, в тому числі у разі необхідності\nвнесення змін до закону про Державний бюджет України, рішення про\nмісцеві бюджети;\n4) підготовка та розгляд звіту про виконання бюджету і\nприйняття рішення щодо нього.\n2. На всіх стадіях бюджетного процесу здійснюються фінансовий\nконтроль і аудит та оцінка ефективності використання бюджетних\nкоштів."
    },
    {
      "provision_ref": "art20",
      "section": "20",
      "title": "Стаття 20. Учасники бюджетного процесу та їх повноваження",
      "content": "1. Учасниками бюджетного процесу є органи та посадові особи,\nякі наділені бюджетними повноваженнями.\n2. Бюджетними повноваженнями визнаються права і обов'язки\nучасників бюджетних правовідносин."
    },
    {
      "provision_ref": "art21",
      "section": "21",
      "title": "Стаття 21. Розпорядники бюджетних коштів",
      "content": "1. Для здійснення програм та заходів, які проводяться за\nрахунок коштів бюджету, бюджетні асигнування надаються\nрозпорядникам бюджетних коштів. За обсягом наданих прав\nрозпорядники бюджетних коштів поділяються на головних\nрозпорядників бюджетних коштів та розпорядників бюджетних коштів\nнижчого рівня.\n2. Кошти бюджету, які отримують фізичні особи та юридичні\nособи, що не мають статусу бюджетної установи (одержувачі\nбюджетних коштів), надаються їм лише через розпорядника бюджетних\nкоштів.\n3. Бюджетна установа не має права здійснювати запозичення у\nбудь-якій формі або надавати за рахунок бюджетних коштів позички\nюридичним та фізичним особам, крім випадків, передбачених законом\nпро Державний бюджет України.\nСтаття 22. Головні розпорядники бюджетних коштів та їх\nосновні функції\n1. Головними розпорядниками бюджетних коштів можуть бути\nвиключно:\n1) за бюджетними призначеннями, передбаченими законом про\nДержавний бюджет України, - органи, уповноважені відповідно\nВерховною Радою України, Президентом України, Кабінетом Міністрів\nУкраїни забезпечувати їх діяльність, в особі їх керівників, а\nтакож міністерства, інші центральні органи виконавчої влади,\nКонституційний Суд України, суди загальної юрисдикції, Державна\nсудова адміністрація України; установи та організації, які\nвизначені Конституцією України ( 254к/96-ВР ) або входять до\nскладу Кабінету Міністрів України, а також спеціально уповноважені\nзаконом органи на здійснення розвідувальної діяльності,\nНаціональна академія наук України, Українська академія аграрних\nнаук, Академія медичних наук України, Академія педагогічних наук\nУкраїни, Академія правових наук України, Академія мистецтв\nУкраїни, в особі їх керівників; ( Пункт 1 частини першої статті 22\nіз змінами, внесеними згідно із Законами N 599-IV ( 599-15 ) від\n06.03.2003, N 3200-IV ( 3200-15 ) від 15.12.2005, N 2453-VI\n( 2453-17 ) від 07.07.2010 - зміни щодо визначення головних\nрозпорядників коштів Державного бюджету Україниі вводяться в дію з\n1 січня 2011 року }\n2) за бюджетними призначеннями, передбаченими бюджетом\nАвтономної Республіки Крим, - уповноважені юридичні особи\n(бюджетні установи), що забезпечують діяльність Верховної Ради\nАвтономної Республіки Крим та Ради міністрів Автономної Республіки\nКрим, а також міністерства та інші органи влади Автономної\nРеспубліки Крим в особі їх керівників;\n3) за бюджетними призначеннями, передбаченими іншими\nмісцевими бюджетами, - керівники місцевих державних адміністрацій,\nвиконавчих органів рад та їх секретаріатів, керівники головних\nуправлінь, управлінь, відділів та інших самостійних структурних\nпідрозділів місцевих державних адміністрацій, виконавчих органів\nрад.\n2. Головні розпорядники коштів Державного бюджету України\nвизначаються відповідно до пункту 1 частини першої цієї статті та\nзатверджуються законом про Державний бюджет України шляхом\nвстановлення їм бюджетних призначень.\n3. Головні розпорядники коштів місцевих бюджетів визначаються\nрішенням про місцевий бюджет із дотриманням умов, визначених\nпунктами 2 і 3 частини першої цієї статті.\n4. Головний розпорядник бюджетних коштів:\n1) розробляє план своєї діяльності відповідно до завдань та\nфункцій, визначених нормативно-правовими актами, виходячи з\nнеобхідності досягнення конкретних результатів за рахунок\nбюджетних коштів;\n2) розробляє на підставі плану діяльності проект кошторису та\nбюджетні запити і подає їх Міністерству фінансів України чи\nмісцевому фінансовому органу;\n3) отримує бюджетні призначення шляхом їх затвердження у\nзаконі про Державний бюджет України чи рішенні про місцевий\nбюджет, доводить у встановленому порядку до розпорядників\nбюджетних коштів нижчого рівня (одержувачів бюджетних коштів)\nвідомості про обсяги асигнувань, забезпечує управління бюджетними\nасигнуваннями;\n4) затверджує кошториси розпорядників бюджетних коштів\nнижчого рівня, якщо інше не передбачене законодавством;\n5) здійснює внутрішній контроль за повнотою надходжень,\nотриманих розпорядниками бюджетних коштів нижчого рівня та\nодержувачами бюджетних коштів, і витрачанням ними бюджетних\nкоштів;\n6) одержує звіти про використання коштів від розпорядників\nбюджетних коштів нижчого рівня та одержувачів бюджетних коштів і\nаналізує ефективність використання ними бюджетних коштів."
    },
    {
      "provision_ref": "art23",
      "section": "23",
      "title": "Стаття 23. Бюджетні призначення",
      "content": "1. Будь-які бюджетні зобов'язання та платежі з бюджету можна\nздійснювати лише за наявності відповідного бюджетного призначення.\n2. Бюджетні призначення встановлюються законом про Державний\nбюджет України чи рішенням про місцевий бюджет у порядку,\nвизначеному цим Кодексом.\n3. Якщо в процесі виконання бюджету зміна обставин вимагає\nменших асигнувань головним розпорядникам бюджетних коштів, Міністр\nфінансів України (керівник місцевого фінансового органу) приймає\nрішення про приведення у відповідність бюджетного призначення\nДержавного бюджету України (місцевого бюджету). Кабінет Міністрів\nУкраїни (Рада міністрів Автономної Республіки Крим, місцева\nдержавна адміністрація, виконавчий орган відповідної ради) у\nдвотижневий термін подає до Верховної Ради України (Верховної Ради\nАвтономної Республіки Крим, відповідної ради) у встановленому\nпорядку пропозиції про приведення у відповідність бюджетних\nпризначень Державного бюджету України (місцевого бюджету).\n4. Витрати спеціального фонду бюджету мають постійне бюджетне\nпризначення, яке дає право провадити їх виключно в межах і за\nрахунок відповідних надходжень до спеціального фонду згідно з\nзаконодавством, якщо законом про Державний бюджет України\n(рішенням про місцевий бюджет) не встановлено інше.\n5. Пропозиції про внесення змін до бюджетних призначень\nподаються та розглядаються у порядку, встановленому для подання\nпропозицій до проекту бюджету. Видатки відповідно до внесених у\nбюджетні призначення змін здійснюються лише після набрання\nчинності відповідним законом (рішенням відповідної ради), яким\nвнесено такі зміни. Інші зміни розмірів і мети та обмеження в часі\nбюджетних призначень провадяться лише за наявності в законі про\nДержавний бюджет України (рішенні про місцевий бюджет)\nвідповідного положення.\n6. Якщо після прийняття закону про Державний бюджет України\n(рішення про місцевий бюджет) відповідальність за виконання\nфункцій або надання послуг, на які затверджено бюджетне\nпризначення, передається відповідно до законодавства від одного\nголовного розпорядника бюджетних коштів іншому головному\nрозпоряднику бюджетних коштів, дія бюджетного призначення не\nприпиняється і застосовується в порядку, встановленому законом про\nДержавний бюджет України (рішенням про місцевий бюджет), для\nвиконання тих самих функцій чи послуг іншим головним розпорядником\nбюджетних коштів, якому це доручено. У цьому випадку Міністерство\nфінансів України (місцевий фінансовий орган) повідомляє Кабінет\nМіністрів України (Раду міністрів Автономної Республіки Крим,\nмісцеву державну адміністрацію, виконавчий орган відповідної ради)\nта Верховну Раду України (Верховну Раду Автономної Республіки\nКрим, відповідну раду) про такі зміни в двотижневий термін.\n7. Усі бюджетні призначення втрачають чинність після\nзакінчення бюджетного періоду, за винятком тих випадків, коли\nокремим законом передбачені багаторічні бюджетні призначення."
    },
    {
      "provision_ref": "art24",
      "section": "24",
      "title": "Стаття 24. Резервний фонд бюджету",
      "content": "1. Резервний фонд бюджету формується для здійснення\nнепередбачених видатків, що не мають постійного характеру і не\nмогли бути передбачені при складанні проекту бюджету. Порядок\nвикористання коштів з резервного фонду бюджету ( 415-2002-п )\nвизначається Кабінетом Міністрів України.\n2. Рішення про виділення коштів з резервного фонду бюджету\nприймаються відповідно Кабінетом Міністрів України, Радою\nміністрів Автономної Республіки Крим, місцевими державними\nадміністраціями та виконавчими органами місцевого самоврядування.\n3. Резервний фонд бюджету не може перевищувати одного\nвідсотка обсягу видатків загального фонду відповідного бюджету.\n4. Кабінет Міністрів України, Рада міністрів Автономної\nРеспубліки Крим, місцеві державні адміністрації та виконавчі\nоргани місцевого самоврядування щомісячно звітують відповідно\nперед Верховною Радою України, Верховною Радою Автономної\nРеспубліки Крим та відповідною радою про витрачання коштів\nрезервного фонду відповідного бюджету.\n5. У Державному бюджеті України резервний фонд передбачається\nобов'язково. Рішення щодо необхідності створення резервного фонду\nмісцевого бюджету приймає відповідна рада."
    },
    {
      "provision_ref": "art25",
      "section": "25",
      "title": "Стаття 25. Безспірне списання коштів бюджету",
      "content": "1. Державне казначейство України здійснює безспірне списання\nкоштів з рахунків, на яких обліковуються кошти Державного бюджету\nУкраїни та місцевих бюджетів, за рішенням, яке було прийняте\nдержавним органом, що відповідно до закону має право на його\nзастосування.\n2. У разі списання коштів з реєстраційних рахунків бюджетних\nустанов, з вини яких виникли відповідні зобов'язання, протягом\nмісяця з часу проведення такої операції розпорядники бюджетних\nкоштів повинні впорядкувати свої зобов'язання з урахуванням\nбезспірного списання коштів і привести їх у відповідність з\nбюджетними призначеннями на відповідний бюджетний період. При\nцьому безспірне списання коштів з рахунків, на яких обліковуються\nкошти Державного бюджету України та місцевих бюджетів, в рахунок\nпогашення зобов'язань таких бюджетних установ не допускається."
    },
    {
      "provision_ref": "art26",
      "section": "26",
      "title": "Стаття 26. Аудит та фінансовий контроль",
      "content": "1. Внутрішній фінансовий контроль, який здійснюється на всіх\nстадіях бюджетного процесу, повинен забезпечувати:\n1) постійну оцінку достатності та відповідності діяльності\nбюджетної установи вимогам внутрішнього фінансового контролю;\n2) оцінку діяльності на відповідність результатів\nвстановленим завданням та планам;\n3) інформування безпосередньо керівника бюджетної установи\nпро результати кожної перевірки (оцінки, розслідування, вивчення\nчи ревізії), проведеної підрозділом внутрішнього фінансового\nконтролю.\n2. Керівник бюджетної установи відповідає за організацію\nефективної системи внутрішнього контролю за фінансовою та\nгосподарською діяльністю цієї установи з урахуванням:\n1) положень цього Кодексу та інших нормативно-правових актів;\n2) вимог цілеспрямованого, ефективного і економного\nуправління функціями кожного структурного підрозділу, правильного\nрозмежування функціональних обов'язків;\n3) правил бухгалтерського обліку та контролю щодо активів,\nпасивів, доходів та видатків бюджетної установи;\n4) забезпечення відповідності діяльності бюджетної установи\nвимогам внутрішнього фінансового контролю.\n3. Розпорядники бюджетних коштів несуть відповідальність за\nорганізацію і стан внутрішнього фінансового контролю та аудиту як\nу своїх закладах, так і в підвідомчих бюджетних установах.\n4. Зовнішній контроль та аудит фінансової та господарської\nдіяльності бюджетних установ здійснюються Рахунковою палатою - в\nчастині контролю за використанням коштів Державного бюджету\nУкраїни, Головним контрольно-ревізійним управлінням України -\nвідповідно до його повноважень, визначених законом.\nСтаття 27. Порядок подання та розгляду законопроектів,\nякі впливають на доходну чи видаткову\nчастину бюджетів\n1. Кожен законопроект, внесений до Верховної Ради України,\nпротягом семи днів подається до Комітету Верховної Ради України з\nпитань бюджету для проведення експертизи щодо його впливу на\nдоходну та/або видаткову частину бюджетів та виконання закону про\nДержавний бюджет України у поточному бюджетному періоді.\n2. Протягом двох тижнів, якщо Верховною Радою України не\nвизначено інший термін, Комітет Верховної Ради України з питань\nбюджету забезпечує підготовку експертного висновку щодо впливу\nвідповідного законопроекту на доходну та/або видаткову частину\nбюджетів. До проектів законів, набрання чинності якими в поточному\nчи наступному бюджетних періодах призведе до збільшення видатків\nабо скорочення доходів бюджету, суб'єктом законодавчої ініціативи\nдодаються пропозиції про видатки, які належить скоротити, та/або\nпропозиції про джерела додаткових доходів для покриття збільшення\nвидатків. Жодна з таких змін не повинна призвести до збільшення\nдержавного боргу і державних гарантій, розмір яких встановлений\nзаконом про Державний бюджет України. При цьому:\n1) законопроекти, які згідно з експертним висновком та\nрішенням Комітету Верховної Ради України з питань бюджету не\nвпливають на доходну та/або видаткову частину бюджетів, вносяться\nдо порядку денного пленарних засідань Верховної Ради України для\nїх розгляду у загальному порядку, встановленому Регламентом\nВерховної Ради України;\n2) законопроекти, які згідно з експертним висновком та\nвідповідним рішенням Комітету Верховної Ради України з питань\nбюджету впливають на доходну чи видаткову частину бюджетів,\nпротягом трьох днів передаються Міністерству фінансів України для\nекспертного висновку щодо визначення вартісної величини впливу\nзаконопроектів на доходну чи видаткову частину бюджетів та для\nпропозицій щодо доцільності їх прийняття, можливості та терміну\nнабрання ними чинності. Міністерство фінансів України у\nдвотижневий термін готує експертний висновок та пропозиції до\nзаконопроектів і передає Комітету Верховної Ради України з питань\nбюджету для підготовки висновків щодо доцільності їх прийняття\nВерховною Радою України і термінів набрання ними чинності.\n3. Закони України, які впливають на формування доходної чи\nвидаткової частини бюджетів, повинні бути офіційно оприлюднені до\n15 серпня року, що передує плановому. В іншому разі норми\nвідповідних законів, що впливають на формування доходної та/або\nвидаткової частини бюджетів, застосовуються не раніше початку\nбюджетного періоду, наступного за плановим, крім випадків,\nпередбачених Законом України \"Про запобігання впливу світової\nфінансової кризи на розвиток будівельної галузі та житлового\nбудівництва\" ( 800-17 )."
    },
    {
      "provision_ref": "art28",
      "section": "28",
      "title": "Стаття 28. Доступність інформації про бюджет",
      "content": "1. Інформація про бюджет повинна бути оприлюднена.\nМіністерство фінансів України забезпечує доступність для\nпублікації:\n1) проекту закону про державний бюджет;\n2) закону про Державний бюджет України на відповідний період\nз додатками, що є його невід'ємною частиною;\n3) інформації про виконання Державного бюджету України за\nпідсумками кварталу та року;\n4) інформації про показники виконання зведеного бюджету\nУкраїни;\n5) іншої інформації про виконання Державного бюджету України.\n2. Проект закону про державний бюджет підлягає обов'язковій\nпублікації в газеті \"Урядовий кур'єр\" не пізніше ніж через сім\nднів після його подання Верховній Раді України.\n3. Верховна Рада Автономної Республіки Крим та Рада міністрів\nАвтономної Республіки Крим, місцеві державні адміністрації та\nоргани місцевого самоврядування забезпечують публікацію інформації\nпро місцеві бюджети, в тому числі рішень про місцевий бюджет та\nперіодичних звітів про їх виконання. Рішення про місцевий бюджет\nповинно бути оприлюднене не пізніше десяти днів з дня його\nприйняття.\n4. Інформація про виконання Державного бюджету України та\nмісцевих бюджетів (крім бюджетів сіл і селищ) підлягає\nобов'язковій публікації не пізніше 1 березня року, що наступає за\nроком звіту: Державного бюджету України - в газетах \"Голос\nУкраїни\" та \"Урядовий кур'єр\"; місцевих бюджетів - у газетах,\nвизначених відповідними радами.\nМіністерство фінансів України до 20 березня за участю\nКомітету Верховної Ради України з питань бюджету, Рахункової\nпалати здійснює публічне представлення звіту про виконання\nДержавного бюджету України за попередній рік у розрізі економічної\nкласифікації видатків. Інформація про час і місце публічного\nпредставлення публікується разом із звітом про виконання\nДержавного бюджету України.\nГоловні розпорядники коштів Державного бюджету України\nздійснюють публічне представлення звітів про витрачання бюджетних\nкоштів у розрізі економічної класифікації видатків до 15 квітня.\nРішення про час і місце представлення звітів визначається\nрішенням Кабінету Міністрів України, яке підлягає публікації в\nгазеті \"Урядовий кур'єр\". Головні розпорядники бюджетних коштів\nзобов'язані додавати до звітів розшифрування (деталізацію) витрат\nза статтями, які перевищують 5 млн. гривень (крім заробітної плати\nз нарахуваннями на неї та комунальних платежів).\nПублічне представлення звітів (в розрізі економічної\nкласифікації видатків) про виконання місцевих бюджетів (крім\nбюджетів сіл і селищ) здійснюється до 20 березня. Інформація про\nчас і місце публічного представлення звітів публікується разом із\nзвітом про виконання відповідних бюджетів. До звітів додається\nрозшифрування (деталізація) витрат за статтями, розмір яких\nперевищує (крім заробітної плати з нарахуваннями на неї та\nкомунальних платежів): для бюджету міста Києва - 2 млн. гривень;\nдля бюджету Автономної Республіки Крим, обласних бюджетів, бюджету\nміста Севастополя - 1 млн. гривень; для бюджетів міст, районів -\n500 тис. гривень.\n( Статтю 28 доповнено частиною четвертою згідно із Законом\nN 1086-IV ( 1086-15 ) від 10.07.2003 )\nОСОБЛИВА ЧАСТИНА\nГлава 5\n\nДОХОДИ І ВИДАТКИ ДЕРЖАВНОГО БЮДЖЕТУ УКРАЇНИ"
    },
    {
      "provision_ref": "art29",
      "section": "29",
      "title": "Стаття 29. Склад доходів Державного бюджету України",
      "content": "1. Доходи Державного бюджету України включають:\n1) доходи (за винятком тих, що згідно з статтями 64, 66 та 69\nцього Кодексу закріплені за місцевими бюджетами), що отримуються\nвідповідно до законодавства про податки, збори і обов'язкові\nплатежі та Закону України \"Про основи соціальної захищеності\nінвалідів\" ( 875-12 ), а також від плати за послуги, що надаються\nбюджетними установами, які утримуються за рахунок Державного\nбюджету України, та інших визначених законодавством джерел,\nвключаючи кошти від продажу активів, що належать державі або\nпідприємствам, установам та організаціям, а також проценти і\nдивіденди, нараховані на частку майна, що належить державі в майні\nгосподарських товариств;\n2) гранти і дарунки у вартісному обрахунку;\n3) міжбюджетні трансферти з місцевих бюджетів;\n4) 50 відсотків надходження адміністративних штрафів у сфері\nзабезпечення безпеки дорожнього руху, що накладаються\nуповноваженими органами (посадовими особами). { Частину першу\nстатті 29 доповнено пунктом 4 згідно із Законом N 586-VI\n( 586-17 ) від 24.09.2008 }"
    },
    {
      "provision_ref": "art30",
      "section": "30",
      "title": "Стаття 30. Склад видатків Державного бюджету України",
      "content": "1. Видатки Державного бюджету України включають бюджетні\nпризначення, встановлені законом про Державний бюджет України на\nконкретні цілі, що пов'язані з реалізацією державних програм,\nперелік яких визначено статтею 87 цього Кодексу."
    },
    {
      "provision_ref": "art31",
      "section": "31",
      "title": "Стаття 31. Таємні видатки",
      "content": "1. Державний бюджет України має містити пояснення всіх\nвидатків, за винятком видатків, що пов'язані з державною таємницею\n(таємних видатків).\n2. Таємні видатки, передбачені на діяльність органів\nдержавної влади, в інтересах національної безпеки включаються до\nДержавного бюджету України без деталізації.\n3. Контроль за проведенням таємних видатків здійснюється\nРахунковою палатою та Міністерством фінансів України у порядку,\nвизначеному Верховною Радою України.\n4. Звіти про проведені таємні видатки розглядаються Комітетом\nВерховної Ради України з питань бюджету, Комітетом Верховної Ради\nУкраїни з питань законодавчого забезпечення правоохоронної\nдіяльності, Комітетом Верховної Ради України з питань боротьби з\nорганізованою злочинністю і корупцією, Комітетом Верховної Ради\nУкраїни з питань національної безпеки і оборони.\n5. Окремі звіти про проведені таємні видатки розглядаються\nВерховною Радою України на закритому засіданні.\nГлава 6\n\nСКЛАДАННЯ ПРОЕКТУ ДЕРЖАВНОГО БЮДЖЕТУ УКРАЇНИ\nСтаття 32. Організаційні засади складання проекту\nДержавного бюджету України\n1. Кабінет Міністрів України розробляє проект закону про\nДержавний бюджет України.\n2. Міністр фінансів України відповідає за складання проекту\nзакону про Державний бюджет України, визначає основні\nорганізаційно-методичні засади бюджетного планування, які\nвикористовуються для підготовки бюджетних запитів і розроблення\nпропозицій проекту Державного бюджету України.\n3. Міністр фінансів України на підставі основних\nмакропоказників економічного і соціального розвитку України на\nнаступний бюджетний період та аналізу виконання бюджету у\nпоточному бюджетному періоді визначає загальний рівень доходів та\nвидатків бюджету і дає оцінку обсягу фінансування бюджету для\nскладання пропозицій проекту Державного бюджету України.\nСтаття 33. Визначення Основних напрямів бюджетної політики\nна наступний бюджетний період\n1. Не пізніше 1 червня або першого наступного за цією датою\nдня пленарних засідань Верховної Ради України у Верховній Раді\nУкраїни відбуваються парламентські слухання з питань бюджетної\nполітики на наступний бюджетний період. З доповіддю про Основні\nнапрями бюджетної політики на наступний бюджетний період виступає\nПрем'єр-міністр України або за його дорученням Міністр фінансів\nУкраїни.\n2. Кабінет Міністрів України подає до Верховної Ради України\nпроект Основних напрямів бюджетної політики на наступний бюджетний\nперіод не пізніше, ніж за чотири робочих дні до початку проведення\nпарламентських слухань з питань бюджетної політики на наступний\nбюджетний період.\n3. Проект Основних напрямів бюджетної політики на наступний\nбюджетний період містить пропозиції Кабінету Міністрів України\nщодо:\n1) граничного розміру дефіциту (профіциту) Державного бюджету\nУкраїни у відсотках до прогнозного річного обсягу валового\nвнутрішнього продукту;\n2) частки прогнозного річного обсягу валового внутрішнього\nпродукту, що перерозподіляється через зведений бюджет України;\n3) граничного обсягу державного боргу та його структури;\n4) обґрунтувань і розрахунків питомої ваги обсягу\nміжбюджетних трансфертів у видатках Державного бюджету України і\nкоефіцієнта вирівнювання для місцевих бюджетів; ( Пункт 4 частини\nтретьої статті 33 із змінами, внесеними згідно із Законом\nN 1086-IV ( 1086-15 ) від 10.07.2003 )\n5) питомої ваги капітальних вкладень у видатках Державного\nбюджету України та пріоритетних напрямів їх використання;\n6) взаємовідносин Державного бюджету України з місцевими\nбюджетами в наступному бюджетному періоді;\n7) змін до законодавства, прийняття яких є необхідним для\nреалізації бюджетної політики держави;\n8) переліку головних розпорядників коштів Державного бюджету\nУкраїни;\n9) захищених статей видатків бюджету;\n10) обґрунтування необхідності поділу бюджету на загальний та\nспеціальний фонди;\n11) встановлення розміру мінімальної заробітної плати та\nрівня забезпечення прожиткового мінімуму на плановий бюджетний\nперіод. ( Частину третю статті 33 доповнено пунктом 11 згідно із\nЗаконом N 1086-IV ( 1086-15 ) від 10.07.2003 )\n4. Проект Основних напрямів бюджетної політики на наступний\nбюджетний період грунтується на прогнозних макропоказниках\nекономічного і соціального розвитку України на наступний бюджетний\nперіод із зазначенням показників обсягу валового внутрішнього\nпродукту, індексів споживчих та гуртових цін, прогнозованого\nофіційного обмінного курсу гривні у середньому за рік та на кінець\nроку, прогнозованого рівня безробіття.\n5. Національний банк України до 15 вересня року, що передує\nплановому, подає до Верховної Ради України Основні засади\nгрошово-кредитної політики на наступний бюджетний період.\nНаціональний банк України подає до Верховної Ради України та\nКабінету Міністрів України до 15 березня року, що передує\nплановому, прогнозні монетарні показники на наступний рік та до\n1 квітня року, що передує плановому, - відомості про частину\nпрогнозованого прибутку до розподілу поточного року, яка\nпідлягатиме перерахуванню до Державного бюджету України, для\nвключення до проекту закону про Державний бюджет України на\nнаступний рік.\n6. За результатами парламентських слухань Верховна Рада\nУкраїни приймає постанову про схвалення або взяття до відома\nОсновних напрямів бюджетної політики на наступний бюджетний\nперіод. Зазначена постанова може містити пропозиції Верховної Ради\nУкраїни до проекту Основних напрямів бюджетної політики на\nнаступний бюджетний період виключно з питань, визначених частиною\nтретьою цієї статті, в тому числі відповідні доручення Кабінету\nМіністрів України."
    },
    {
      "provision_ref": "art34",
      "section": "34",
      "title": "Стаття 34. Інструкції з підготовки бюджетних запитів",
      "content": "1. Для підготовки пропозицій проекту Державного бюджету\nУкраїни Міністерство фінансів України розробляє і доводить до\nголовних розпорядників бюджетних коштів інструкції щодо підготовки\nбюджетних запитів.\n2. Інструкції щодо підготовки бюджетних запитів можуть\nзапроваджувати організаційні, фінансові та інші обмеження, яких\nзобов'язані дотримуватися усі розпорядники бюджетних коштів у\nпроцесі підготовки бюджетних запитів."
    },
    {
      "provision_ref": "art35",
      "section": "35",
      "title": "Стаття 35. Розроблення бюджетного запиту",
      "content": "1. Головні розпорядники бюджетних коштів організують\nрозроблення бюджетних запитів для подання Міністерству фінансів\nУкраїни в терміни та порядку, встановлені Міністерством фінансів\nУкраїни.\n2. Головні розпорядники бюджетних коштів несуть\nвідповідальність за своєчасність, достовірність та зміст поданих\nМіністерству фінансів України бюджетних запитів, які мають містити\nвсю інформацію, необхідну для аналізу показників проекту\nДержавного бюджету України, згідно з вимогами Міністерства\nфінансів України.\nСтаття 36. Аналіз бюджетних запитів і розробка пропозицій\nпроекту Державного бюджету України\n1. Міністерство фінансів України на будь-якому етапі\nскладання і розгляду проекту Державного бюджету України проводить\nаналіз бюджетного запиту, поданого головним розпорядником\nбюджетних коштів, з точки зору його відповідності меті,\nпріоритетності, а також ефективності використання бюджетних\nкоштів. На основі результатів аналізу Міністр фінансів України\nприймає рішення про включення бюджетного запиту до пропозиції\nпроекту Державного бюджету України перед поданням його на розгляд\nКабінету Міністрів України.\n2. На основі аналізу бюджетних запитів, що подаються\nвідповідно до статті 35 цього Кодексу, Міністерство фінансів\nУкраїни готує проект закону про Державний бюджет України.\n3. Міністерство фінансів України в період підготовки\nпропозицій проекту Державного бюджету України розглядає та вживає\nзаходів щодо усунення розбіжностей з головними розпорядниками\nбюджетних коштів. У разі, коли узгодження не досягнуто,\nМіністерство фінансів України додає свій висновок з неузгоджених\nпитань до зазначених пропозицій, які подаються Кабінету Міністрів\nУкраїни.\nСтаття 37. Схвалення Кабінетом Міністрів України проекту\nзакону про Державний бюджет України\n1. Міністерство фінансів України подає проект закону про\nДержавний бюджет України Кабінету Міністрів України для розгляду,\nа також вносить пропозиції щодо термінів і порядку розгляду цього\nпроекту в Кабінеті Міністрів України.\n2. Кабінет Міністрів України приймає постанову щодо схвалення\nпроекту закону про Державний бюджет України та подає його разом з\nвідповідними матеріалами Верховній Раді України не пізніше\n15 вересня року, що передує плановому.\nСтаття 38. Проект закону про Державний бюджет України та\nматеріали, що до нього додаються\n1. Разом з проектом закону про Державний бюджет України,\nсхваленим Кабінетом Міністрів України, подаються:\n1) пояснювальна записка до проекту закону про Державний\nбюджет України, яка повинна містити:\nа) інформацію про економічне становище держави та основні\nпрогнозні макропоказники економічного і соціального розвитку\nУкраїни на наступний бюджетний період, покладені в основу проекту\nДержавного бюджету України;\nб) оцінку надходжень доходів та інших коштів (позик), що\nпропонуються для забезпечення фінансовими ресурсами витрат\nбюджету;\nв) пояснення до основних положень проекту Державного бюджету\nУкраїни та проекту закону про Державний бюджет України, включаючи\nаналіз пропонованих обсягів видатків на виконання функцій,\nпрограм у розрізі територій. Обгрунтування включають бюджетні\nпоказники за попередній, поточний, наступний бюджетні періоди в\nрозрізі класифікації видатків бюджету; ( Підпункт \"в\" пункту 1\nчастини першої статті 38 із змінами, внесеними згідно із Законом\nN 1086-IV ( 1086-15 ) від 10.07.2003 )\nг) інформацію щодо врахування Основних напрямів бюджетної\nполітики на наступний бюджетний період та пропозицій Верховної\nРади України до них, якщо вони були прийняті Верховною Радою\nУкраїни відповідно до частини шостої статті 33 цього Кодексу;\n( Підпункт \"г\" пункту 1 частини першої статті 38 в редакції Закону\nN 1086-IV ( 1086-15 ) від 10.07.2003 )\nґ) аналітичні дані, розрахунки з обґрунтуваннями особливостей\nміжбюджетних взаємовідносин, а саме:\nдетальні розрахунки прогнозного загального обсягу доходів та\nвидатків, що враховуються при визначенні міжбюджетних трансфертів\nміж державним бюджетом та місцевими бюджетами, за видами доходів\nта за функціями;\nбазові показники та результати обрахунку індексів відносної\nподаткоспроможності в розрізі місцевих бюджетів;\nдетальний розрахунок розміру фінансового нормативу бюджетної\nзабезпеченості по функціях та видах місцевих бюджетів;\nдетальний розрахунок коригуючих коефіцієнтів та коефіцієнту\nвирівнювання;\nрозрахунки обсягів субвенцій з державного бюджету місцевим\nбюджетам за видами пільг і допомог та детальними фінансовими та\nкількісними показниками;\n( Підпункт \"ґ\" пункту 1 частини першої статті 38 в редакції Закону\nN 1086-IV ( 1086-15 ) від 10.07.2003 )\nд) інформацію щодо обсягів державного боргу, в тому числі за\nтипом боргового зобов'язання, графіка його погашення, обсягів та\nумов запозичень;\nе) прогноз основних макропоказників економічного і\nсоціального розвитку України, показників зведеного бюджету України\nза основними видами доходів, видатків та фінансування на наступні\nтри бюджетні періоди;\n2) прогнозні показники зведеного бюджету України (включаючи\nоцінку Державного бюджету України та місцевих бюджетів) відповідно\nдо бюджетної класифікації, а також зведений баланс фінансових\nресурсів України;\n3) перелік пільг по податках, зборах (інших обов'язкових\nплатежах) із розрахунком втрат доходів бюджету від їх надання;\n4) показники видатків Державного бюджету України, необхідних\nна наступні бюджетні періоди для завершення програм, що враховані\nв проекті Державного бюджету України, за умови реалізації цих\nпрограм протягом більш як одного бюджетного періоду;\n5) зведення та структура фінансових зобов'язань із державного\nборгу та державних гарантій на поточний і наступний бюджетні\nперіоди до повного погашення боргових зобов'язань, включаючи суми\nна обслуговування державного боргу;\n6) перелік інвестиційних програм на наступний бюджетний\nперіод, під які можуть надаватися гарантії Кабінету Міністрів\nУкраїни;\n7) доповідь про хід виконання Державного бюджету України у\nпоточному бюджетному періоді;\n8) проекти кошторисів усіх державних цільових фондів, які\nстворюються за рахунок податків і зборів (обов'язкових платежів)\nвідповідно до закону;\n9) пояснення головних розпорядників бюджетних коштів до\nпроекту Державного бюджету України (подаються до Комітету\nВерховної Ради України з питань бюджету);\n10) протокол про результати консультацій Кабінету Міністрів\nУкраїни із всеукраїнськими асоціаціями органів місцевого\nсамоврядування; { Частину першу статті 38 доповнено пунктом згідно\nіз Законом N 1275-VI ( 1275-17 ) від 16.04.2009 }\n11) інші матеріали, обсяг і форму яких визначає Кабінет\nМіністрів України.\nУ разі зміни Кабінетом Міністрів України показників обсягів\nміжбюджетних трансфертів під час розгляду та доопрацювання ним\nпроекту закону про Державний бюджет України Кабінет Міністрів\nУкраїни подає розрахунки відповідно до вимог підпункту \"ґ\" цієї\nчастини статті. ( Частину першу доповнено абзацом згідно із\nЗаконом N 1086-IV ( 1086-15 ) від 10.07.2003 )\n2. Законом про Державний бюджет України визначаються:\n1) загальна сума доходів і загальна сума видатків\n(з розподілом на загальний та спеціальний фонди, а також з\nрозподілом видатків на поточні і капітальні);\n2) граничний обсяг річного дефіциту (профіциту) Державного\nбюджету України в наступному бюджетному періоді і державного боргу\nна кінець наступного бюджетного періоду, повноваження щодо надання\nдержавних гарантій, а також обсягу цих гарантій відповідно до\nстатті 17 цього Кодексу;\n3) бюджетні призначення головним розпорядникам коштів\nДержавного бюджету України за бюджетною класифікацією;\n4) доходи бюджету за бюджетною класифікацією;\n5) бюджетні призначення міжбюджетних трансфертів;\n5-1) розмір оборотної касової готівки Державного бюджету\nУкраїни; ( Частину другу статті 38 доповнено пунктом 5-1 згідно із\nЗаконом N 1086-IV ( 1086-15 ) від 10.07.2003 )\n5-2) розмір мінімальної заробітної плати на плановий\nбюджетний період; ( Частину другу статті 38 доповнено пунктом 5-2\nзгідно із Законом N 1086-IV ( 1086-15 ) від 10.07.2003 )\n5-3) рівень забезпечення прожиткового мінімуму на плановий\nбюджетний період; ( Частину другу статті 38 доповнено пунктом 5-3\nзгідно із Законом N 1086-IV ( 1086-15 ) від 10.07.2003 )\n6) додаткові положення, що регламентують процес виконання\nбюджету.\n3. Видатки проекту закону про Державний бюджет України по\nголовних розпорядниках бюджетних коштів повинні бути деталізовані\nза підрозділами функціональної класифікації (програмної\nкласифікації у разі складання проекту бюджету за\nпрограмно-цільовим методом).\nГлава 7\n\nРОЗГЛЯД ТА ПРИЙНЯТТЯ ДЕРЖАВНОГО БЮДЖЕТУ УКРАЇНИ\nСтаття 39. Представлення проекту закону про Державний\nбюджет України Верховній Раді України\n1. Не пізніше ніж через п'ять днів після подання Кабінетом\nМіністрів України проекту закону про Державний бюджет України до\nВерховної Ради України Міністр фінансів України представляє його\nна пленарному засіданні Верховної Ради України. Голова Комітету\nВерховної Ради України з питань бюджету доповідає про\nвідповідність проекту закону про Державний бюджет України вимогам\nцього Кодексу, Основним напрямам бюджетної політики на наступний\nбюджетний період та пропозиціям Верховної Ради України до Основних\nнапрямів бюджетної політики на наступний бюджетний період,\nприйнятим згідно з частиною шостою статті 33 цього Кодексу.\n2. За результатами обговорення проекту закону про Державний\nбюджет України Верховна Рада України може прийняти вмотивоване\nрішення про його відхилення у разі невідповідності цьому Кодексу\nта Основним напрямам бюджетної політики на наступний бюджетний\nперіод та пропозиціям Верховної Ради України до них, прийнятим\nзгідно з частиною шостою статті 33 цього Кодексу. ( Частина друга\nстатті 39 із змінами, внесеними згідно із Законом N 1086-IV\n( 1086-15 ) від 10.07.2003 )\n3. У разі відхилення проекту закону про Державний бюджет\nУкраїни Кабінет Міністрів України зобов'язаний у тижневий термін з\nдня набрання чинності рішенням про відхилення подати проект закону\nпро Державний бюджет України на повторне представлення з\nобгрунтуванням внесених змін, пов'язаних з відповідним рішенням\nВерховної Ради України. Міністр фінансів України повторно\nпредставляє проект закону про Державний бюджет України не пізніше\nтрьох днів після його повторного подання до Верховної Ради\nУкраїни.\nСтаття 40. Підготовка Верховною Радою України проекту\nзакону про Державний бюджет України до першого\nчитання\n1. Після прийняття до розгляду представленого проекту закону\nпро Державний бюджет України не пізніше 1 жовтня (6 жовтня, якщо\nпроект бюджету був прийнятий до розгляду після повторного подання\nКабінетом Міністрів України) року, який передує плановому, проект\nзакону про Державний бюджет України розглядається народними\nдепутатами України, а також у комітетах, депутатських фракціях та\nгрупах Верховної Ради України. Комітети Верховної Ради України\nформують свої пропозиції до проекту закону про Державний бюджет\nУкраїни і передають їх до Комітету Верховної Ради України з питань\nбюджету та призначають представників для участі у роботі Комітету\nВерховної Ради України з питань бюджету. Після 1 жовтня (6 жовтня,\nякщо проект бюджету був прийнятий до розгляду після повторного\nподання Кабінетом Міністрів України) року, який передує плановому,\nприйняття пропозицій Комітетом Верховної Ради України з питань\nбюджету припиняється.\n2. Пропозиції стосовно збільшення видатків Державного бюджету\nУкраїни мають визначати джерела покриття таких видатків;\nпропозиції стосовно зменшення доходів Державного бюджету України\nмають визначати джерела компенсації втрат доходів Державного\nбюджету України або види та обсяги видатків, що підлягають\nвідповідному скороченню. Жодна з таких пропозицій не повинна\nпризводити до збільшення державного боргу і гарантій порівняно з\nїх обсягом, передбаченим у представленому проекті закону про\nДержавний бюджет України. Якщо принаймні одна із вимог не\nвиконується, відповідна пропозиція до розгляду Комітетом Верховної\nРади України з питань бюджету не приймається. Не допускається\nвнесення пропозицій щодо змін до прогнозу податкових надходжень,\nкрім випадку, коли за висновком Комітету Верховної Ради України з\nпитань бюджету, Міністерства фінансів України та Рахункової палати\nвиявлені неточності в їх розрахунку.\n3. Комітет Верховної Ради України з питань бюджету не пізніше\n15 жовтня (20 жовтня, якщо проект бюджету був прийнятий до\nрозгляду після повторного подання Кабінетом Міністрів України)\nроку, який передує плановому, спільно з уповноваженими\nпредставниками Кабінету Міністрів України розглядає пропозиції до\nпроекту закону про Державний бюджет України і готує Висновки та\nпропозиції до нього, а також таблиці пропозицій суб'єктів права\nзаконодавчої ініціативи, які пропонується підтримати чи відхилити,\nі приймає з цього приводу відповідне рішення. Показники, що\nмістяться у Висновках та пропозиціях до проекту закону про\nДержавний бюджет України, мають бути збалансованими.\n4. Висновки та пропозиції до проекту закону про Державний\nбюджет України, а також таблиці пропозицій Апаратом Верховної Ради\nУкраїни розповсюджуються серед народних депутатів України не\nпізніше ніж за два дні до розгляду проекту закону про Державний\nбюджет України у першому читанні на пленарному засіданні Верховної\nРади України.\nСтаття 41. Розгляд проекту закону про Державний бюджет\nУкраїни у першому читанні\n1. Перше читання проекту закону про Державний бюджет України\nпочинається з доповіді Голови Комітету Верховної Ради України з\nпитань бюджету щодо Висновків та пропозицій до проекту закону про\nДержавний бюджет України. В обговоренні цього питання беруть\nучасть представники комітетів Верховної Ради України, депутатських\nфракцій та груп, народні депутати України, представники Кабінету\nМіністрів України та Рахункової палати, а в частині щодо\nфінансування судів та інших органів і установ судової системи -\nГолова Державної судової адміністрації України.\n2. Висновки та пропозиції до проекту закону про Державний\nбюджет України голосуються в цілому. Якщо позитивне рішення не\nприйнято, відбувається постатейне голосування. Під час\nпостатейного голосування розглядаються пропозиції, які Комітетом\nВерховної Ради України з питань бюджету пропонується відхилити і\nна розгляді яких наполягають їх автори. Прийняття рішення щодо\nВисновків та пропозицій до проекту закону про Державний бюджет\nУкраїни вважається прийняттям проекту закону про Державний бюджет\nУкраїни у першому читанні. Показники бюджету, що містяться у\nВисновках та пропозиціях до проекту закону про Державний бюджет\nУкраїни, мають бути збалансованими. Схвалені Верховною Радою\nУкраїни Висновки та пропозиції Комітету Верховної Ради України з\nпитань бюджету набувають статусу Бюджетних висновків Верховної\nРади України.\n3. Верховна Рада України приймає проект закону про Державний\nбюджет України у першому читанні не пізніше 20 жовтня (25 жовтня,\nякщо проект бюджету був прийнятий до розгляду після повторного\nподання Кабінетом Міністрів України) року, що передує плановому.\nСтаття 42. Підготовка проекту закону про Державний бюджет\nУкраїни на друге читання\n1. Після прийняття проекту закону про Державний бюджет\nУкраїни у першому читанні Кабінет Міністрів України у двотижневий\nтермін готує і подає не пізніше 3 листопада (8 листопада, якщо\nпроект бюджету був прийнятий до розгляду після повторного подання\nКабінетом Міністрів України) року, що передує плановому, проект\nзакону про Державний бюджет України, доопрацьований відповідно до\nБюджетних висновків Верховної Ради України, і порівняльну таблицю\nщодо їх врахування з вмотивованими поясненнями щодо неврахованих\nпропозицій.\n2. Доопрацьований до другого читання проект закону про\nДержавний бюджет України має містити текстові статті та показники,\nякі пропонувались Кабінетом Міністрів України в першому читанні,\nабо схвалені Бюджетними висновками Верховної Ради України. У разі,\nякщо Кабінет Міністрів України пропонує нові текстові статті, до\nних додається детальне обгрунтування їх необхідності. Ці вимоги\nщодо цифрових показників можуть бути змінені виключно у випадку,\nякщо основні прогнозні макропоказники економічного і соціального\nрозвитку України на наступний бюджетний період, покладені\nКабінетом Міністрів України в основу проекту Державного бюджету\nУкраїни, поданого до Верховної Ради України 15 вересня року, що\nпередує плановому, змінилися на час розгляду в другому читанні\nбільше ніж на два відсотки.\n3. Проект закону про Державний бюджет України, підготовлений\nКабінетом Міністрів України з порушенням вимог частини другої цієї\nстатті, повертається Кабінету Міністрів України на доопрацювання і\nподається ним на повторне друге читання у тижневий термін з дня\nприйняття Верховною Радою України відповідного рішення.\n4. Комітет Верховної Ради України з питань бюджету протягом\nтрьох днів після внесення проекту закону про Державний бюджет\nУкраїни, підготовленого Кабінетом Міністрів України до другого\nчитання, готує висновки щодо розгляду проекту закону про Державний\nбюджет України у другому читанні.\nСтаття 43. Розгляд проекту закону про Державний бюджет\nУкраїни у другому читанні\n1. При розгляді проекту закону про Державний бюджет України у\nдругому читанні пропозиції народних депутатів України, комітетів\nВерховної Ради України, депутатських груп та фракцій щодо змін до\nпроекту закону про Державний бюджет України не розглядаються, крім\nвисновків Комітету Верховної Ради України з питань бюджету щодо\nрозгляду проекту закону про Державний бюджет України у другому\nчитанні, в тому числі щодо врахування Кабінетом Міністрів України\nБюджетних висновків Верховної Ради України при підготовці проекту\nзакону про Державний бюджет України до другого читання.\n2. Друге читання розпочинається з доповіді Міністра фінансів\nУкраїни щодо доопрацьованого з урахуванням Бюджетних висновків\nВерховної Ради України проекту закону про Державний бюджет\nУкраїни. Голова Комітету Верховної Ради України з питань бюджету\nдоповідає висновки Комітету Верховної Ради України з питань\nбюджету щодо врахування Кабінетом Міністрів України Бюджетних\nвисновків Верховної Ради України при підготовці проекту закону про\nДержавний бюджет України до другого читання.\nДруге читання проекту закону про Державний бюджет України\nпередбачає в першу чергу затвердження загального обсягу дефіциту\n(профіциту), доходів і видатків Державного бюджету України,\nрозміру мінімальної заробітної плати та рівня забезпечення\nпрожиткового мінімуму на плановий бюджетний період з подальшим\nпостатейним голосуванням проекту закону про Державний бюджет\nУкраїни, поданого Кабінетом Міністрів України на друге читання.\n( Абзац другий частини другої статті 43 із змінами, внесеними\nзгідно із Законом N 1086-IV ( 1086-15 ) від 10.07.2003 )\n3. Друге читання проекту закону про Державний бюджет України\nзавершується не пізніше 20 листопада року, що передує плановому.\nПри цьому загальний обсяг дефіциту (профіциту), доходів і видатків\nДержавного бюджету України, розмір мінімальної заробітної плати та\nрівень забезпечення прожиткового мінімуму на наступний бюджетний\nперіод, обсяг міжбюджетних трансфертів та інші положення,\nнеобхідні для формування місцевих бюджетів, повинні бути прийняті\nу другому читанні в обов'язковому порядку і не підлягають розгляду\nу третьому читанні. ( Частина третя статті 43 із змінами,\nвнесеними згідно із Законом N 1086-IV ( 1086-15 ) від 10.07.2003 )\n4. Статті проекту закону про Державний бюджет України, не\nприйняті у другому читанні, переносяться на розгляд у третьому\nчитанні.\nСтаття 44. Розгляд проекту закону про Державний бюджет\nУкраїни у третьому читанні\n1. Комітет Верховної Ради України з питань бюджету\nдоопрацьовує проект закону про Державний бюджет України та вносить\nйого на розгляд Верховної Ради України у третьому читанні не\nпізніше 25 листопада року, що передує плановому.\n2. Третє читання проекту закону про Державний бюджет України\nпочинається з доповіді Голови Комітету Верховної Ради України з\nпитань бюджету та співдоповіді Міністра фінансів України.\n3. Після доповіді Голови Комітету Верховної Ради України з\nпитань бюджету та співдоповіді Міністра фінансів України Верховна\nРада України проводить голосування по пропозиціях Комітету\nВерховної Ради України з питань бюджету щодо статей проекту закону\nпро Державний бюджет України, що не були прийняті у другому\nчитанні, та по проекту закону в цілому.\n4. У разі якщо рішення про схвалення закону про Державний\nбюджет України із запропонованими пропозиціями Комітету Верховної\nРади України з питань бюджету в цілому не прийнято, проводиться\nголосування по кожній запропонованій Комітетом Верховної Ради\nУкраїни з питань бюджету пропозиції.\n5. Закон про Державний бюджет України приймається Верховною\nРадою України до 1 грудня року, що передує плановому.\nСтаття 45. Особливості розгляду проекту закону про\nДержавний бюджет України\n1. Терміном перебування проекту закону про Державний бюджет\nУкраїни на розгляді у Верховній Раді України є час з моменту його\nофіційного подання Кабінетом Міністрів України Верховній Раді\nУкраїни до його прийняття Верховною Радою України за вирахуванням\nчасу, коли цей проект знаходився в Кабінеті Міністрів України\nзгідно з процедурою, визначеною цим Кодексом.\n2. У разі відхилення Верховною Радою України проекту закону\nпро Державний бюджет України відлік терміну перебування проекту на\nрозгляді у Верховній Раді України поновлюється з моменту\nповторного його подання Кабінетом Міністрів України.\n3. Термін перебування прийнятого Верховною Радою України\nзакону про Державний бюджет України на розгляді у Президента\nУкраїни, а також термін повторного розгляду Верховною Радою\nУкраїни, у разі повернення його Президентом України із\nвмотивованими і сформульованими пропозиціями до цього закону з\nнаступним його поверненням до Верховної Ради України на повторний\nрозгляд, не включаються до загального терміну перебування проекту\nзакону про Державний бюджет України у Верховній Раді України.\nСтаття 46. Бюджетні призначення в разі несвоєчасного\nприйняття закону про Державний бюджет України\n1. Якщо до початку нового бюджетного періоду не набрав\nчинності закон про Державний бюджет України, Кабінет Міністрів\nУкраїни має право здійснювати витрати Державного бюджету України\nвідповідно до цієї статті Кодексу з наступними обмеженнями:\n1) витрати Державного бюджету України можуть здійснюватися\nлише на цілі, які визначені у законі про Державний бюджет України\nна попередній бюджетний період і одночасно передбачені у проекті\nзакону про Державний бюджет України на наступний бюджетний період,\nподаному Кабінетом Міністрів України до Верховної Ради України;\n2) щомісячні видатки Державного бюджету України не можуть\nперевищувати 1/12 обсягу видатків, визначених законом про\nДержавний бюджет України на попередній бюджетний період, крім\nвипадків, передбачених частиною четвертою статті 15 та частиною\nчетвертою статті 23 цього Кодексу;\n3) до прийняття закону про Державний бюджет України на\nпоточний бюджетний період провадити капітальні видатки\nзабороняється, крім випадків, пов'язаних з введенням воєнного чи\nнадзвичайного стану, оголошенням окремих місцевостей зонами\nнадзвичайної екологічної ситуації, видатків, пов'язаних з\nкапіталізацією банків, та видатків, що здійснюються із\nСтабілізаційного фонду. { Пункт 3 частини першої статті 46 із\nзмінами, внесеними згідно із Законом N 639-VI ( 639-17 ) від\n31.10.2008 - зміни діють не пізніше ніж до 1 січня 2011 року }\n2. Не пізніше двох місяців з дня набрання чинності законом\nпро Державний бюджет України Міністр фінансів України інформує\nВерховну Раду України про взяті бюджетні зобов'язання та здійснені\nплатежі згідно з частиною першою цієї статті, по яких бюджетні\nпризначення у затвердженому Державному бюджеті України не\nпередбачені.\n3. До прийняття закону про Державний бюджет України на\nпоточний бюджетний період запозичення можуть здійснюватися лише з\nметою погашення основної суми державного боргу, крім видатків,\nпов'язаних з капіталізацією банків, та видатків, що здійснюються\nіз Стабілізаційного фонду\".\n4. До прийняття закону про Державний бюджет України на\nпоточний бюджетний період податки, збори (обов'язкові платежі) та\nінші надходження справляються відповідно до закону про Державний\nбюджет України на попередній бюджетний період та інших\nнормативно-правових актів.\nГлава 8\n\nВИКОНАННЯ ДЕРЖАВНОГО БЮДЖЕТУ УКРАЇНИ"
    },
    {
      "provision_ref": "art47",
      "section": "47",
      "title": "Стаття 47. Організація виконання державного бюджету",
      "content": "1. Кабінет Міністрів України забезпечує виконання Державного\nбюджету України. Міністерство фінансів України здійснює загальну\nорганізацію та управління виконанням Державного бюджету України,\nкоординує діяльність учасників бюджетного процесу з питань\nвиконання бюджету.\nСтаття 48. Казначейське обслуговування Державного бюджету\nУкраїни\n1. В Україні застосовується казначейська форма обслуговування\nДержавного бюджету України, яка передбачає здійснення Державним\nказначейством України:\n1) операцій з коштами державного бюджету;\n2) розрахунково-касового обслуговування розпорядників\nбюджетних коштів;\n3) контролю бюджетних повноважень при зарахуванні надходжень,\nприйнятті зобов'язань та проведенні платежів;\n4) бухгалтерського обліку та складання звітності про\nвиконання державного бюджету."
    },
    {
      "provision_ref": "art49",
      "section": "49",
      "title": "Стаття 49. Бюджетний розпис",
      "content": "1. Державний бюджет України виконується за розписом, який\nзатверджується Міністром фінансів України відповідно до бюджетних\nпризначень у місячний термін після набрання чинності законом про\nДержавний бюджет України. До затвердження розпису Міністром\nфінансів України затверджується тимчасовий розпис на відповідний\nперіод.\nПримірник затвердженого бюджетного розпису передається до\nКомітету Верховної Ради України з питань бюджету з подальшим\nінформуванням про внесені до нього зміни.\n2. Міністр фінансів України протягом бюджетного періоду\nзабезпечує відповідність розпису Державного бюджету України\nвстановленим бюджетним призначенням.\nСтаття 50. Виконання Державного бюджету України за\nдоходами\n1. Міністерство фінансів України здійснює прогнозування та\nаналіз доходів бюджету і має виключне право надання відстрочок по\nсплаті податків, зборів (обов'язкових платежів) на умовах\nподаткового кредиту за поданнями органів стягнення на термін до\nтрьох місяців в межах поточного бюджетного періоду.\n2. Державне казначейство України веде бухгалтерський облік\nвсіх надходжень, що належать Державному бюджету України, та за\nподанням органів стягнення здійснює повернення коштів, що були\nпомилково або надмірно зараховані до бюджету.\n3. Органи стягнення забезпечують своєчасне та в повному\nобсязі надходження до державного бюджету податків, зборів\n(обов'язкових платежів) та інших доходів відповідно до\nзаконодавства.\n4. Податки, збори (обов'язкові платежі) та інші доходи\nдержавного бюджету зараховуються безпосередньо на єдиний\nказначейський рахунок Державного бюджету України і не можуть\nакумулюватися на рахунках органів стягнення.\n5. Податки, збори (обов'язкові платежі) та інші доходи\nдержавного бюджету визнаються зарахованими в доход державного\nбюджету з моменту зарахування на єдиний казначейський рахунок\nдержавного бюджету.\n6. Перерахування Національним банком України до Державного\nбюджету України на поточний рік частини прибутку до розподілу\nздійснюється однією сумою за підсумками року після затвердження\nРадою Національного банку України в установленому порядку звіту\nпро виконання кошторису доходів та витрат Національного банку\nУкраїни та розподіл прибутку до розподілу. Авансове перерахування\nкоштів Національного банку України до Державного бюджету України\nзабороняється.\nСтаття 51. Виконання Державного бюджету України за\nвидатками\n1. Стадіями виконання Державного бюджету України за видатками\nвизнаються:\n1) встановлення бюджетних асигнувань розпорядникам бюджетних\nкоштів на основі затвердженого бюджетного розпису;\n2) затвердження кошторисів розпорядникам бюджетних коштів;\n3) взяття бюджетних зобов'язань;\n4) отримання товарів, робіт та послуг;\n5) здійснення платежів;\n6) використання товарів, робіт та послуг на виконання\nбюджетних програм.\n2. Відповідно до затвердженого бюджетного розпису\nрозпорядники коштів Державного бюджету України одержують бюджетні\nасигнування, що є підставою для затвердження кошторисів.\nЗатвердження, а також коригування протягом бюджетного року\nкошторисів бюджетних установ здійснюється розпорядниками коштів\nвідповідно до затвердженого бюджетного розпису Державного бюджету\nУкраїни. Затвердження змін до кошторисів вищих навчальних закладів\nIII-IV рівнів акредитації державної і комунальної форм власності у\nзв'язку із зміною обсягів доходів і видатків відповідно до\nзатвердженого бюджетного розпису здійснюється керівниками цих\nзакладів. Кошторис є основним плановим документом бюджетної\nустанови, який надає повноваження щодо отримання доходів і\nздійснення видатків, визначає обсяг і спрямування коштів для\nвиконання бюджетною установою своїх функцій та досягнення цілей,\nвизначених на бюджетний період відповідно до бюджетних призначень.\n3. Державне казначейство України здійснює контроль за\nвідповідністю кошторисів розпорядників бюджетних коштів розпису\nДержавного бюджету України.\n4. Розпорядники бюджетних коштів несуть відповідальність за\nуправління бюджетними асигнуваннями і здійснення контролю за\nвиконанням процедур та вимог, встановлених цим Кодексом.\n5. Розпорядники бюджетних коштів беруть бюджетні зобов'язання\nта провадять видатки тільки в межах бюджетних асигнувань,\nвстановлених кошторисами.\n6. Будь-які зобов'язання, взяті фізичними та юридичними\nособами за коштами Державного бюджету України без відповідних\nбюджетних асигнувань або ж з перевищенням повноважень,\nвстановлених цим Кодексом та законом про Державний бюджет України,\nне вважаються бюджетними зобов'язаннями. Витрати державного\nбюджету на покриття таких зобов'язань не можуть здійснюватися.\n7. Після отримання товарів, робіт та послуг відповідно до\nумов взятого бюджетного зобов'язання розпорядник бюджетних коштів\nприймає рішення про їх оплату та подає доручення на здійснення\nплатежу органу Державного казначейства України, якщо інше не\nпередбачено нормативно-правовими актами.\n8. Державне казначейство України здійснює платежі за\nдорученнями розпорядників бюджетних коштів у разі:\n1) наявності відповідного бюджетного зобов'язання для платежу\nу бухгалтерському обліку виконання Державного бюджету України;\n2) відповідності напрямів витрачання бюджетних коштів\nбюджетному асигнуванню;\n3) наявності у розпорядників бюджетних коштів невикористаних\nбюджетних асигнувань.\n( Стаття 51 із змінами, внесеними згідно із Законом N 2229-IV\n( 2229-15 ) від 14.12.2004 )\nГлава 9\n\nВНЕСЕННЯ ЗМІН ДО ЗАКОНУ ПРО ДЕРЖАВНИЙ БЮДЖЕТ УКРАЇНИ\nСтаття 52. Порядок внесення змін до закону про Державний\nбюджет України\n1. Зміни до закону про Державний бюджет України можуть\nвноситися у випадках виникнення відхилення оцінки прогнозу\nмакропоказників економічного і соціального розвитку України та\nнадходжень до бюджету від прогнозу, врахованого при затвердженні\nДержавного бюджету України на відповідний бюджетний період, а\nтакож зміни структури видатків державного бюджету та в інших\nвипадках, передбачених цим Кодексом. Міністерство фінансів України\nпроводить щомісячну оцінку відповідності прогнозу надходжень\nпоказникам, встановленим Державним бюджетом України. Кабінет\nМіністрів України проводить щоквартальну оцінку відповідності\nпрогнозних макропоказників економічного і соціального розвитку\nУкраїни показникам, врахованим при затвердженні Державного бюджету\nУкраїни на відповідний бюджетний період. ( Частина перша статті 52\nв редакції Закону N 1086-IV ( 1086-15 ) від 10.07.2003 )\n2. Зміни до закону про Державний бюджет України подаються у\nформі проекту закону про внесення змін до закону про Державний\nбюджет України.\nСтаття 53. Перевиконання доходної частини Державного\nбюджету України\n1. Доходи, що перевищують враховані у законі про Державний\nбюджет України показники доходної частини Державного бюджету\nУкраїни, розподіляються відповідно до закону про внесення змін до\nзакону про Державний бюджет України.\n2. Факт перевиконання доходної частини Державного бюджету\nУкраїни визнається за результатами офіційних висновків Рахункової\nпалати та Міністерства фінансів України щодо виконання Державного\nбюджету України за підсумками трьох кварталів у разі перевищення\nпоказників доходів, врахованих у розписі державного бюджету на\nвідповідний період, більше ніж на 15 відсотків. Такі висновки\nподаються Комітету Верховної Ради України з питань бюджету до 15\nжовтня поточного року.\n3. Кабінет Міністрів України протягом двох тижнів з дня\nоголошення зазначених офіційних висновків зобов'язаний подати\nВерховній Раді України відповідний проект закону про внесення змін\nдо закону про Державний бюджет України.\nСтаття 54. Скорочення видатків загального фонду Державного\nбюджету України\n1. У разі якщо за результатами місячного звіту про виконання\nзагального фонду Державного бюджету України виявиться, що\nотриманих надходжень недостатньо для здійснення бюджетних\nасигнувань відповідно до бюджетних призначень з урахуванням\nграничного рівня дефіциту (профіциту), затвердженого законом про\nДержавний бюджет України, Міністерство фінансів України встановлює\nтимчасове обмеження асигнувань загального фонду Державного бюджету\nУкраїни.\n2. У разі якщо за результатами квартального звіту про\nвиконання Державного бюджету України має місце недоотримання\nдоходів загального фонду Державного бюджету України більше ніж на\n15 відсотків від суми, передбаченої розписом державного бюджету на\nвідповідний період, Міністерство фінансів України готує пропозиції\nпро внесення змін до Державного бюджету України. Кабінет Міністрів\nУкраїни, розглянувши ці пропозиції, подає до Верховної Ради\nУкраїни розроблений на їх основі проект закону про внесення змін\nдо закону про Державний бюджет України не пізніше двох тижнів з\nдня подання пропозицій Міністром фінансів України.\n3. Верховна Рада України приймає рішення щодо зазначеного\nпроекту закону стосовно скорочення видатків Державного бюджету\nУкраїни у двотижневий термін з дня відповідного подання Кабінетом\nМіністрів України. До прийняття Верховною Радою України\nвідповідного рішення видатки провадяться з урахуванням тимчасових\nобмежень бюджетних асигнувань, встановлених Міністерством фінансів\nУкраїни."
    },
    {
      "provision_ref": "art55",
      "section": "55",
      "title": "Стаття 55. Захищені статті видатків бюджету",
      "content": "1. Захищеними статтями видатків бюджету визнаються статті\nвидатків Державного бюджету України, обсяг яких не може\nзмінюватися при проведенні скорочення затверджених бюджетних\nпризначень.\n2. Перелік захищених статей видатків Державного бюджету\nУкраїни визначається законом про Державний бюджет України.\nГлава 10\n\nБУХГАЛТЕРСЬКИЙ ОБЛІК ТА ЗВІТНІСТЬ ПРО ВИКОНАННЯ ДЕРЖАВНОГО\nБЮДЖЕТУ УКРАЇНИ\nСтаття 56. Ведення бухгалтерського обліку виконання\nДержавного бюджету України\n1. Єдині правила бухгалтерського обліку всіх фінансових\nоперацій, активів і фінансових зобов'язань держави визначаються\nДержавним казначейством України за погодженням з Міністерством\nфінансів України.\n2. Бухгалтерський облік усіх операцій щодо виконання\nДержавного бюджету України здійснюють органи Державного\nказначейства України. Цей облік повинен відображати всі активи та\nзобов'язання держави.\n3. Розпорядники бюджетних коштів ведуть бухгалтерський облік\nвідповідно до правил, встановлених Державним казначейством\nУкраїни.\n4. Усі надходження до бюджету та витрати бюджету\nобліковуються у валових показниках незалежно від того,\nпередбачається чи не передбачається у бюджетних призначеннях\nвзаємозарахування цих показників.\n5. Усі надходження до бюджету та витрати бюджету повинні\nзаноситися на рахунки в хронологічному порядку відповідно до\nвстановленої законодавством процедури. Всі бухгалтерські записи\nповинні підтверджуватися документально.\nСтаття 57. Порядок закриття рахунків після закінчення\nбюджетного періоду\n1. Не пізніше 31 грудня або на останній день іншого\nбюджетного періоду Державне казначейство України закриває всі\nрахунки, відкриті у поточному бюджетному періоді. За виняткових\nобставин Міністр фінансів України може визначити інший термін\nзакриття рахунків, який повинен настати не пізніш як через п'ять\nробочих днів після закінчення бюджетного періоду.\n2. На кінець бюджетного періоду Державне казначейство України\nзберігає залишки коштів на рахунках спеціального фонду Державного\nбюджету України для покриття відповідних витрат у наступному\nбюджетному періоді з урахуванням їх цільового призначення. Рахунки\nспеціального фонду Державного бюджету України відкриваються в\nнаступному бюджетному періоді із записом про всі не витрачені в\nпопередньому бюджетному періоді кошти, які були одержані на\nвиконання відповідних завдань.\n3. Усі надходження і витрати записуються в тому бюджетному\nперіоді, в якому вони були здійснені.\nСтаття 58. Звітність про виконання Державного бюджету\nУкраїни\n1. Зведення, складання та надання звітності про виконання\nДержавного бюджету України здійснюються Державним казначейством\nУкраїни.\n2. Розпорядники бюджетних коштів відповідно до єдиної\nметодики звітності складають та подають детальні звіти, що містять\nбухгалтерські баланси, дані про виконання кошторисів, результати\nдіяльності та іншу інформацію за формами, встановленими\nзаконодавством України.\n3. Єдині форми звітності про виконання Державного бюджету\nУкраїни встановлюються Державним казначейством України за\nпогодженням з Рахунковою палатою та Міністерством фінансів\nУкраїни.\n4. Звітність про виконання Державного бюджету України є\nоперативною, місячною, квартальною та річною.\nСтаття 59. Місячна звітність про виконання Державного\nбюджету України\n1. Місячна звітність про виконання Державного бюджету України\nнадається Державним казначейством України Верховній Раді України,\nКабінету Міністрів України, Рахунковій палаті та Міністерству\nфінансів України не пізніше 15 числа місяця, наступного за\nзвітним.\n2. Зведені показники звітів про виконання бюджетів,\nінформація про виконання захищених статей Державного бюджету\nУкраїни, інформація про використання коштів з резервного фонду\nКабінету Міністрів України надається Державним казначейством\nУкраїни Верховній Раді України, Кабінету Міністрів України,\nРахунковій палаті та Міністерству фінансів України не пізніше\n25 числа місяця, наступного за звітним. Звіт про бюджетну\nзаборгованість надається не пізніше 15 числа другого місяця,\nнаступного за звітним.\n3. Місячний звіт про фактичні надходження податків і зборів\n(обов'язкових платежів) та інших доходів до бюджету, місячний звіт\nпро податкову заборгованість, включаючи суми недоїмки та переплат\n(у галузевому і територіальному розрізі, а також у розрізі джерел\nдоходів та форм власності), надається органами стягнення Верховній\nРаді України, Кабінету Міністрів України, Рахунковій палаті та\nМіністерству фінансів України не пізніше 12 числа місяця,\nнаступного за звітним.\nСтаття 60. Квартальний звіт про виконання Державного\nбюджету України\n1. Квартальний звіт про виконання Державного бюджету України\nнадається Державним казначейством України Верховній Раді України,\nКабінету Міністрів України, Рахунковій палаті та Міністерству\nфінансів України не пізніше 35 днів після закінчення звітного\nкварталу.\n2. Квартальний звіт про виконання Державного бюджету України\nвключає такі частини:\n1) звіт про фінансовий стан (баланс) Державного бюджету\nУкраїни;\n2) звіт про рух грошових коштів;\n3) звіт про виконання Державного бюджету України;\n4) інформацію про стан державного боргу;\n5) зведені показники звітів про виконання бюджетів;\n6) звіт про кредити та операції, що стосуються державних\nгарантійних зобов'язань.\n3. Органи стягнення надають інформацію Верховній Раді\nУкраїни, Кабінету Міністрів України, Рахунковій палаті та\nМіністерству фінансів України про втрати доходів бюджету внаслідок\nподаткових пільг, а також про суми реструктуризованої та списаної\nподаткової заборгованості (у галузевому і територіальному розрізі,\nа також у розрізі джерел доходів та форм власності) і суми\nвідстрочених та розстрочених платежів не пізніше 35 днів після\nзакінчення кварталу.\nСтаття 61. Річний звіт про виконання закону про Державний\nбюджет України\n1. Річний звіт про виконання закону про Державний бюджет\nУкраїни подається Кабінетом Міністрів України Верховній Раді\nУкраїни не пізніше 1 травня року, наступного за звітним.\n2. Річний звіт про виконання закону про Державний бюджет\nУкраїни включає такі частини:\n1) звіт про фінансовий стан (баланс) Державного бюджету\nУкраїни;\n2) звіт про виконання Державного бюджету України;\n3) звіт про рух грошових коштів;\n4) інформацію про виконання захищених статей видатків\nДержавного бюджету України;\n5) звіт про бюджетну заборгованість;\n6) звіт про використання коштів з резервного фонду Кабінету\nМіністрів України;\n7) інформацію про стан державного боргу;\n8) звіт про кредити та операції, що стосуються державних\nгарантійних зобов'язань;\n9) зведені показники звітів про виконання бюджетів;\n10) інформацію про виконання місцевих бюджетів;\n11) іншу інформацію, визнану Кабінетом Міністрів України\nнеобхідною для пояснення звіту.\nСтаття 62. Розгляд звіту про виконання закону про Державний\nбюджет України\n1. Рахункова палата протягом двох тижнів з дня офіційного\nподання Кабінетом Міністрів України річного звіту про виконання\nзакону про Державний бюджет України готує висновки щодо\nвикористання коштів Державного бюджету України.\n2. Верховна Рада України розглядає звіт про виконання закону\nпро Державний бюджет України у двотижневий термін з дня отримання\nвисновків Рахункової палати щодо використання коштів Державного\nбюджету України.\n3. Звіт Кабінету Міністрів України перед Верховною Радою\nУкраїни про виконання закону про Державний бюджет України\nпредставляє Міністр фінансів України. Верховна Рада України може\nзаслухати головних розпорядників коштів Державного бюджету України\nщодо використання ними бюджетних коштів.\n4. Із співдоповіддю про виконання закону про Державний бюджет\nУкраїни виступають Голова Комітету Верховної Ради України з питань\nбюджету та Голова Рахункової палати.\n5. За результатами розгляду Верховна Рада України приймає\nрішення щодо звіту про виконання закону про Державний бюджет\nУкраїни.\nГлава 11\n\nНАДХОДЖЕННЯ ТА ВИТРАТИ МІСЦЕВИХ БЮДЖЕТІВ"
    },
    {
      "provision_ref": "art63",
      "section": "63",
      "title": "Стаття 63. Структура місцевих бюджетів",
      "content": "1. Місцевий бюджет відповідно до цього Кодексу містить в собі\nнадходження і витрати на виконання повноважень органів влади\nАвтономної Республіки Крим, місцевих державних адміністрацій та\nорганів місцевого самоврядування. Ці надходження і витрати\nскладають єдиний баланс відповідного бюджету.\nСтаття 64. Склад доходів, що закріплюються за бюджетами\nмісцевого самоврядування та враховуються при\nвизначенні обсягів міжбюджетних трансфертів\n1. До доходів, що закріплюються за бюджетами місцевого\nсамоврядування та враховуються при визначенні обсягів міжбюджетних\nтрансфертів, належать такі податки і збори (обов'язкові платежі):\n1) податок з доходів фізичних осіб у частині, визначеній\nстаттею 65 цього Кодексу;\n2) державне мито в частині, що належить відповідним бюджетам;\n3) плата за ліцензії на провадження певних видів\nгосподарської діяльності та сертифікати, що видаються виконавчими\nорганами відповідних рад;\n4) плата за державну реєстрацію суб'єктів підприємницької\nдіяльності, що справляється виконавчими органами відповідних рад;\n5) плата за торговий патент на здійснення деяких видів\nпідприємницької діяльності (за винятком плати за придбання\nторгових патентів пунктами продажу нафтопродуктів (автозаправними\nстанціями, заправними пунктами), що справляється виконавчими\nорганами відповідних рад;\n6) надходження адміністративних штрафів, що накладаються\nвиконавчими органами відповідних рад або утвореними ними в\nустановленому порядку адміністративними комісіями;\n6-1) 50 відсотків надходження адміністративних штрафів у\nсфері забезпечення безпеки дорожнього руху, що накладаються\nуповноваженими органами (посадовими особами); { Частину першу\nстатті 64 доповнено пунктом 6-1 згідно із Законом N 586-VI\n( 586-17 ) від 24.09.2008 }\n7) єдиний податок для суб'єктів малого підприємництва у\nчастині, що належить відповідним бюджетам.\n2. Податки і збори (обов'язкові платежі), зазначені у цій\nстатті, складають кошик доходів, що закріплюються за бюджетами\nмісцевого самоврядування та враховуються при визначенні обсягів\nміжбюджетних трансфертів.\n3. При цьому податок з доходів фізичних осіб, який\nсплачується юридичною особою (працедавцем), зараховується до\nвідповідного місцевого бюджету за її місцезнаходженням та\nмісцезнаходженням її підрозділів, уповноважених підрозділів в\nобсягах податку, нарахованого працівникам цих підрозділів.\n( Статтю 64 доповнено частиною третьою згідно із Законом N 1086-IV\n( 1086-15 ) від 10.07.2003 - набуває чинності з 01.01.2004 )\n( Стаття 64 із змінами, внесеними згідно із Законом N 1086-IV\n( 1086-15 ) від 10.07.2003 - набуває чинності з 01.01.2004 )\n{ Щодо дії статті 64 див. Закони N 1344-IV ( 1344-15 ) від\n27.11.2003, N 1801-IV ( 1801-15 ) від 17.06.2004, N 2285-IV\n( 2285-15 ) від 23.12.2004, N 2505-IV ( 2505-15 ) від 25.03.2005 }\nСтаття 65. ( Дію статті 65 зупинено на 2005 рік в частині\nзакріплення та застосування нормативів відрахувань податку з\nдоходів фізичних осіб за бюджетами місцевого самоврядування, який\nсправляється з грошового забезпечення, грошових винагород та інших\nвиплат, одержаних військовослужбовцями та особами рядового і\nначальницького складу (в тому числі відрядженими до органів\nвиконавчої влади та інших цивільних установ) у зв'язку з\nвиконанням обов'язків несення служби, за рахунок бюджетних\nасигнувань установ (організацій), що утримуються із державного\nбюджету, які є джерелом доходів цих осіб згідно із Законами\nN 2285-IV ( 2285-15 ) від 23.12.2004, N 2505-IV ( 2505-15 ) від\n25.03.2005 ) ( Дію статті 65 відновлено в частині закріплення та\nзастосування нормативів відрахувань податку з доходів фізичних\nосіб за бюджетами місцевого самоврядування, який справляється з\nфонду оплати праці в іноземній валюті працівників закордонних\nдипломатичних установ України під час їх перебування у\nдовготерміновому закордонному відрядженні згідно із Законом N\n1801-IV ( 1801-15 ) від 17.06.2004 ) ( Дію статті 65 зупинено на\n2004 рік в частині закріплення та застосування нормативів\nвідрахувань податку з доходів фізичних осіб за бюджетами місцевого\nсамоврядування, який справляється з грошового забезпечення,\nгрошових винагород та інших виплат, одержаних військовослужбовцями\nта особами рядового і начальницького складу (в тому числі\nвідрядженими до органів виконавчої влади та інших цивільних\nустанов) органів внутрішніх справ, органів і установ виконання\nпокарань, податкової міліції у зв'язку з виконанням обов'язків\nнесення служби, а також з фонду оплати праці в іноземній валюті\nпрацівників закордонних дипломатичних установ України під час їх\nперебування у довготерміновому закордонному відрядженні згідно із\nЗаконом N 1344-IV ( 1344-15 ) від 27.11.2003 ) Нормативи\nвідрахувань від податку з доходів фізичних осіб до бюджетів\nмісцевого самоврядування\n1. До доходів бюджетів міст Києва і Севастополя зараховується\n100 відсотків загального обсягу податку з доходів фізичних осіб,\nщо сплачується (перераховується) згідно з Законом України \"Про\nподаток з доходів фізичних осіб\" ( 889-15 ) на території цих міст.\n2. До доходів бюджетів міст республіканського (в Автономній\nРеспубліці Крим) та обласного значення зараховується 75 відсотків\nвід загального обсягу податку з доходів фізичних осіб, що\nсплачується (перераховується) згідно з Законом України \"Про\nподаток з доходів фізичних осіб\" ( 889-15 ) на території цих міст.\n3. До доходів бюджетів міст районного значення, сіл, селищ чи\nїх об'єднань зараховується 25 відсотків від загального обсягу\nподатку з доходів фізичних осіб, що сплачується (перераховується)\nзгідно з Законом України \"Про податок з доходів фізичних осіб\"\n( 889-15 ) на цій території.\n( Стаття 65 із змінами, внесеними згідно із Законом N 1086-IV\n( 1086-15 ) від 10.07.2003 - набуває чинності з 01.01.2004 )\nСтаття 66. Склад доходів бюджету Автономної Республіки\nКрим, обласних та районних бюджетів, які\nвраховуються при визначенні обсягів міжбюджетних\nтрансфертів\n1. Для забезпечення реалізації спільних соціально-економічних\nі культурних програм територіальних громад доходи бюджету\nАвтономної Республіки Крим та обласних бюджетів, які враховуються\nпри визначенні обсягів міжбюджетних трансфертів, формуються за\nрахунок:\n1) 25 відсотків податку з доходів фізичних осіб, що\nсплачується (перераховується) згідно з Законом України \"Про\nподаток з доходів фізичних осіб\" ( 889-15 ) на відповідній\nтериторії;\n2) 25 відсотків плати за землю, що сплачується\n(перераховується) згідно з Законом України \"Про податок з доходів\nфізичних осіб\" ( 889-15 ) на території Автономної Республіки Крим\nта відповідної області;\n3) плати за ліцензії на провадження певних видів\nгосподарської діяльності та сертифікати, що видаються Радою\nміністрів Автономної Республіки Крим та обласними державними\nадміністраціями.\n2. Для забезпечення реалізації спільних соціально-економічних\nі культурних програм територіальних громад доходи районних\nбюджетів, які враховуються при визначенні обсягів міжбюджетних\nтрансфертів, формуються за рахунок:\n1) 50 відсотків податку з доходів фізичних осіб, що\nсплачується (перераховується) згідно з Законом України \"Про\nподаток з доходів фізичних осіб\" ( 889-15 ) на території сіл,\nселищ, міст районного значення та їх об'єднань;\n2) 15 відсотків плати за землю, що сплачується на території\nсіл, селищ, міст районного значення та їх об'єднань;\n3) плати за ліцензії на провадження певних видів\nгосподарської діяльності та сертифікати, що видаються районними\nдержавними адміністраціями;\n4) плати за державну реєстрацію суб'єктів підприємницької\nдіяльності, що сплачується (перераховується) згідно з Законом\nУкраїни \"Про податок з доходів фізичних осіб\" ( 889-15 ) районними\nдержавними адміністраціями;\n5) надходження адміністративних штрафів, що накладаються\nрайонними державними адміністраціями або утвореними ними в\nустановленому порядку адміністративними комісіями.\n( Стаття 66 із змінами, внесеними згідно із Законом N 1086-IV\n( 1086-15 ) від 10.07.2003 - набуває чинності з 01.01.2004 )\nСтаття 67. Особливості формування бюджету Автономної\nРеспубліки Крим та бюджетів міст Києва і\nСевастополя\n1. Надходження та витрати бюджету Автономної Республіки Крим\nта бюджетів міст Києва і Севастополя формуються в порядку,\nвстановленому цим Кодексом, із урахуванням Закону України\n\"Про затвердження Конституції Автономної Республіки Крим\"\n( 350-14 ), Закону України \"Про столицю України - місто-герой\nКиїв\" ( 401-14 ) та закону, що визначає особливий статус міста\nСевастополя. При цьому:\n1) склад видатків бюджетів міст Києва та Севастополя\nвизначається відповідно до переліку видатків, передбачених\nстаттями 88-91 цього Кодексу;\n2) фінансові нормативи бюджетної забезпеченості, що\nзастосовуються для визначення обсягу міжбюджетних трансфертів для\nбюджетів міст Києва та Севастополя, визначаються на основі\nфінансових нормативів бюджетної забезпеченості для обласних\nбюджетів та бюджетів міст республіканського (Автономної Республіки\nКрим) та міст обласного значення з урахуванням особливостей їх\nстатусу.\nСтаття 68. Склад доходів та видатків бюджетів районів\nу містах\n1. Склад доходів та видатків бюджетів районів у містах\n(у разі їх створення) визначається міською радою відповідно до\nповноважень, переданих районним у містах радам.\nСтаття 69. Доходи місцевих бюджетів, що не враховуються при\nвизначенні обсягу міжбюджетних трансфертів\n1. До доходів місцевих бюджетів, що не враховуються при\nвизначенні обсягу міжбюджетних трансфертів, належать:\n1) місцеві податки і збори, що зараховуються до бюджетів\nмісцевого самоврядування;\n2) 100 відсотків плати за землю - для бюджетів міст Києва та\nСевастополя; 75 відсотків плати за землю - для бюджетів міст\nреспубліканського Автономної Республіки Крим та міст обласного\nзначення; 60 відсотків плати за землю - для бюджетів сіл, селищ,\nміст районного значення та їх об'єднань;\n3) податок з власників транспортних засобів та інших\nсамохідних машин і механізмів у частині, що зараховується до\nвідповідного бюджету. Податок з власників наземних транспортних\nзасобів сплачується платниками цього податку за місцем реєстрації\nтаких транспортних засобів. Кошти від його надходження\nвикористовуються виключно для фінансування витрат, пов'язаних з\nбудівництвом, реконструкцією, ремонтом і утриманням автомобільних\nдоріг відповідно до закону; { Пункт 3 частини першої статті 69 із\nзмінами, внесеними згідно із Законом N 1075-VI ( 1075-17 ) від\n05.03.2009 }\n4) надходження сум відсотків за користування тимчасово\nвільними бюджетними коштами;\n5) податок на промисел, що зараховується до бюджетів\nмісцевого самоврядування;\n6) надходження дивідендів, нарахованих на акції (частки, паї)\nгосподарських товариств, що є у власності відповідної\nтериторіальної громади;\n7) плата за забруднення навколишнього природного середовища у\nчастині, що зараховується до відповідного бюджету;\n8) кошти від відчуження майна, яке знаходиться у комунальній\nвласності, в тому числі від продажу земельних ділянок\nнесільськогосподарського призначення, що перебуває у комунальній\nвласності;\n9) фіксований сільськогосподарський податок у частині, що\nзараховується до бюджетів місцевого самоврядування;\n10) плата за оренду майнових комплексів, що знаходяться у\nкомунальній власності;\n11) надходження від місцевих грошово-речових лотерей;\n12) плата за гарантії, надані з дотриманням умов, визначених\nстаттею 17 цього Кодексу;\n13) гранти та дарунки у вартісному обрахунку;\n14) власні надходження бюджетних установ, що утримуються за\nрахунок коштів відповідного бюджету;\n15) податок на прибуток підприємств комунальної власності;\n16) платежі за спеціальне використання природних ресурсів\nмісцевого значення;\n17) інші надходження, передбачені законом."
    },
    {
      "provision_ref": "art70",
      "section": "70",
      "title": "Стаття 70. Видатки місцевих бюджетів",
      "content": "1. Видатки місцевих бюджетів включають бюджетні призначення,\nвстановлені рішенням про місцевий бюджет, на конкретні цілі, що\nпов'язані з реалізацією програм, перелік яких визначено статтями\n88-91 цього Кодексу."
    },
    {
      "provision_ref": "art71",
      "section": "71",
      "title": "Стаття 71. Бюджет розвитку місцевих бюджетів",
      "content": "1. Надходження до бюджету розвитку місцевих бюджетів\nвключають:\n1) кошти від відчуження майна, яке знаходиться у комунальній\nвласності, в тому числі від продажу земельних ділянок\nнесільськогосподарського призначення;\n2) надходження дивідендів, нарахованих на акції (частки, паї)\nгосподарських товариств, що є у власності відповідної\nтериторіальної громади;\n3) кошти від повернення позик, які надавалися з відповідного\nбюджету до набрання чинності цим Кодексом, та відсотки, сплачені\nза користування ними;\n4) кошти, які передаються з іншої частини місцевого бюджету\nза рішенням відповідної ради;\n5) запозичення, здійснені у порядку, визначеному цим Кодексом\nта іншими законами України (крім випадку, передбаченого статтею 73\nцього Кодексу);\n6) субвенції з інших бюджетів на виконання інвестиційних\nпроектів.\n2. До витрат бюджету розвитку місцевих бюджетів належать:\n1) погашення основної суми боргу відповідно Автономної\nРеспубліки Крим та місцевого самоврядування (крім боргу, що\nутворюється за умовами, визначеними статтею 73 цього Кодексу);\n2) капітальні вкладення;\n3) внески органів влади Автономної Республіки Крим та органів\nмісцевого самоврядування у статутні фонди суб'єктів\nпідприємницької діяльності.\n3. Бюджет розвитку місцевих бюджетів є складовою частиною\nспеціального фонду місцевих бюджетів."
    },
    {
      "provision_ref": "art72",
      "section": "72",
      "title": "Стаття 72. Дефіцит місцевих бюджетів",
      "content": "1. По загальному фонду місцеві бюджети можуть прийматися з\nдефіцитом шляхом внесення змін до рішень про місцевий бюджет за\nрезультатами річного звіту про виконання відповідного місцевого\nбюджету за попередній бюджетний період виключно на суму вільного\nзалишку бюджетних коштів.\n2. По спеціальному фонду можуть прийматися з дефіцитом\nвиключно бюджет Автономної Республіки Крим та міські бюджети у\nчастині дефіциту бюджету розвитку, який покривається за рахунок\nзапозичень.\n( Стаття 72 в редакції Закону N 1086-IV ( 1086-15 ) від\n10.07.2003 )"
    },
    {
      "provision_ref": "art73",
      "section": "73",
      "title": "Стаття 73. Позички місцевим бюджетам",
      "content": "1. Для покриття тимчасових касових розривів, що виникають під\nчас виконання загального фонду місцевого бюджету, Рада міністрів\nАвтономної Республіки Крим, місцеві державні адміністрації,\nвиконавчі органи відповідних рад за рішенням Верховної Ради\nАвтономної Республіки Крим чи відповідної ради можуть отримувати\nкороткотермінові позички у фінансово-кредитних установах на термін\nдо трьох місяців, але у межах поточного бюджетного періоду.\nПорядок отримання таких позичок визначається Міністерством\nфінансів України.\n2. Надання позичок з одного бюджету іншому забороняється."
    },
    {
      "provision_ref": "art74",
      "section": "74",
      "title": "Стаття 74. Запозичення до місцевих бюджетів",
      "content": "1. Запозичення до місцевих бюджетів здійснюються на визначену\nмету і підлягають обов'язковому поверненню. Запозичення до\nвідповідних бюджетів можуть бути здійснені лише до бюджету\nрозвитку, крім випадку, передбаченого статтею 73 цього Кодексу.\n2. Держава не несе відповідальності по зобов'язаннях за\nзапозиченнями до місцевих бюджетів.\n3. Видатки на обслуговування боргу здійснюються за рахунок\nкоштів загального фонду бюджету.\n4. Видатки на обслуговування боргу місцевих бюджетів не\nможуть щорічно перевищувати 10 відсотків видатків від загального\nфонду відповідного місцевого бюджету протягом будь-якого\nбюджетного періоду, коли планується обслуговування боргу.\n5. Якщо у процесі погашення основної суми боргу та платежів\nпо його обслуговуванню, обумовленої договором між кредитором та\nпозичальником, має місце порушення графіка погашення з вини\nпозичальника, відповідна рада не має права здійснювати нові\nзапозичення протягом 5 наступних років.\n6. Порядок здійснення запозичень до місцевих бюджетів\n( 207-2003-п ) встановлюється Кабінетом Міністрів України\nвідповідно до умов, визначених цим Кодексом.\nГлава 12\n\nСКЛАДАННЯ, РОЗГЛЯД, ЗАТВЕРДЖЕННЯ, ВИКОНАННЯ\nТА ЗВІТНІСТЬ МІСЦЕВИХ БЮДЖЕТІВ"
    },
    {
      "provision_ref": "art75",
      "section": "75",
      "title": "Стаття 75. Порядок складання проектів місцевих бюджетів",
      "content": "1. Міністерство фінансів України доводить Раді міністрів\nАвтономної Республіки Крим, місцевим державним адміністраціям та\nвиконавчим органам відповідних рад особливості складання\nрозрахунків до проектів бюджетів на наступний бюджетний період.\n2. Рада міністрів Автономної Республіки Крим, місцеві\nдержавні адміністрації та виконавчі органи відповідних рад\nзобов'язані надавати необхідну інформацію: Міністерству фінансів\nУкраїни - для проведення розрахунків обсягів міжбюджетних\nтрансфертів та інших показників; Верховній Раді України - для\nперевірки достовірності цих розрахунків.\n3. Згідно з типовою формою бюджетних запитів, визначеною\nМіністерством фінансів України, і відповідно до статті 34 цього\nКодексу та з урахуванням особливостей складання проектів місцевих\nбюджетів місцеві фінансові органи розробляють і доводять до\nголовних розпорядників бюджетних коштів інструкції з підготовки\nбюджетних запитів.\n4. Головні розпорядники бюджетних коштів організують\nрозроблення бюджетних запитів для подання місцевим фінансовим\nорганам в терміни та порядку, встановлені цими органами. Головні\nрозпорядники бюджетних коштів несуть відповідальність за\nсвоєчасність, достовірність та зміст поданих місцевим фінансовим\nорганам бюджетних запитів, які мають містити всю інформацію,\nнеобхідну для аналізу показників проекту місцевого бюджету, згідно\nз вимогами місцевих фінансових органів.\n5. Місцеві фінансові органи на будь-якому етапі складання і\nрозгляду проектів місцевих бюджетів проводять аналіз бюджетного\nзапиту, поданого головним розпорядником бюджетних коштів, з точки\nзору його відповідності меті, пріоритетності, а також дієвості та\nефективності використання бюджетних коштів. На основі результатів\nаналізу керівник місцевого фінансового органу приймає рішення про\nвключення бюджетного запиту до пропозиції проекту місцевого\nбюджету перед поданням його на розгляд відповідно Раді міністрів\nАвтономної Республіки Крим, місцевим державним адміністраціям та\nвиконавчим органам відповідних рад.\n6. Виконавчі органи сільських, селищних, міських (міст\nрайонного значення) рад, районні державні адміністрації в містах\nКиєві та Севастополі подають відповідно районним чи міським\nфінансовим органам пропозиції щодо показників проектів відповідних\nбюджетів, визначених з урахуванням вимог частин третьої - п'ятої\nцієї статті.\n7. Після схвалення Кабінетом Міністрів України проекту закону\nпро Державний бюджет України Міністерство фінансів України\nдоводить Раді міністрів Автономної Республіки Крим, місцевим\nдержавним адміністраціям та виконавчим органам відповідних рад\nрозрахунки прогнозних обсягів міжбюджетних трансфертів, методику\nїх визначення та інші показники, необхідні для складання проектів\nмісцевих бюджетів, а також пропозиції щодо форми проекту рішення\nпро місцевий бюджет (типова форма рішення).\n8. У тижневий термін після ухвалення закону про Державний\nбюджет України в другому читанні Кабінет Міністрів України\nдоводить Раді міністрів Автономної Республіки Крим, місцевим\nдержавним адміністраціям та виконавчим органам відповідних рад\nположення та показники міжбюджетних відносин (обсяги міжбюджетних\nтрансфертів для відповідних бюджетів і текстові статті, що\nвизначають особливості міжбюджетних відносин на наступний\nбюджетний період), які були проголосовані Верховною Радою України\nпри прийнятті проекту закону про Державний бюджет України в\nдругому читанні.\n9. На підставі інформації, отриманої відповідно до частин\nп'ятої - восьмої цієї статті, Рада міністрів Автономної Республіки\nКрим, місцеві державні адміністрації та виконавчі органи\nвідповідних рад готують проекти рішень про відповідні місцеві\nбюджети.\nСтаття 76. Проект рішення про місцевий бюджет та матеріали,\nщо до нього додаються\n1. Проект рішення про місцевий бюджет перед його розглядом на\nсесії Верховної Ради Автономної Республіки Крим, відповідної ради\nсхвалюється Радою міністрів Автономної Республіки Крим, місцевою\nдержавною адміністрацією чи виконавчим органом відповідної ради.\nРазом з ним необхідно подавати:\n1) пояснювальну записку до проекту рішення, яка повинна\nмістити:\nа) інформацію про соціально-економічний стан відповідної\nадміністративно-територіальної одиниці і прогноз її розвитку на\nнаступний бюджетний період, які покладено в основу проекту\nмісцевого бюджету;\nб) оцінку надходжень доходів з урахуванням втрат доходів у\nрезультаті наданих відповідною радою податкових пільг;\nв) пояснення до основних положень проекту рішення про\nмісцевий бюджет, включаючи аналіз пропонованих обсягів видатків\nщодо функцій та програм. Обгрунтування включають бюджетні\nпоказники за попередній, поточний, наступний бюджетні періоди в\nрозрізі класифікації видатків бюджету;\nг) обгрунтування особливостей міжбюджетних взаємовідносин\n(для районних, міських з районним поділом, міських, що об'єднують\nбюджети села, селища, міста районного значення) та надання\nсубвенцій на виконання інвестиційних проектів (для бюджету\nАвтономної Республіки Крим, бюджетів міст Києва та Севастополя,\nобласних бюджетів);\nґ) інформацію щодо погашення боргу Автономної Республіки Крим\nта місцевого самоврядування, обсягів та умов запозичень;\n2) прогноз показників відповідного бюджету за основними\nвидами доходів, видатків та фінансування на наступні три бюджетні\nперіоди;\n3) проект показників зведеного бюджету району, міста з\nрайонним поділом, міста, що об'єднує бюджети села, селища, міста\nрайонного значення;\n4) показники видатків, необхідні на наступні бюджетні періоди\nдля завершення проектів, що враховані в бюджеті, за умови, якщо\nреалізація проекту триває більше одного бюджетного періоду;\n5) перелік інвестиційних програм на наступний бюджетний\nперіод та на наступні три бюджетні періоди;\n6) інформацію про хід виконання відповідного бюджету у\nпоточному бюджетному періоді;\n7) пояснення головних розпорядників бюджетних коштів до\nпроекту відповідного бюджету (подаються до бюджетної комісії\nвідповідної ради);\n8) інші матеріали, обсяг і форму яких визначає Рада міністрів\nАвтономної Республіки Крим, місцева державна адміністрація чи\nвиконавчий орган відповідної ради.\n2. Рішенням про місцевий бюджет визначаються:\n1) загальна сума доходів і видатків (з розподілом на\nзагальний та спеціальний фонди), а також з розподілом видатків на\nпоточні і капітальні;\n2) граничний обсяг річного дефіциту (профіциту) місцевого\nбюджету в наступному бюджетному періоді і боргу Автономної\nРеспубліки Крим чи місцевого самоврядування на кінець наступного\nбюджетного періоду; повноваження щодо надання гарантій Автономної\nРеспубліки Крим та місцевого самоврядування, а також розміри цих\nгарантій з урахуванням положень статті 17 цього Кодексу;\n3) бюджетні призначення головним розпорядникам коштів за\nбюджетною класифікацією;\n4) доходи бюджету за бюджетною класифікацією;\n5) бюджетні призначення міжбюджетних трансфертів;\n5-1) розмір оборотної касової готівки місцевого бюджету;\n( Частину другу статті 76 доповнено пунктом 5-1 згідно із Законом\nN 1086-IV ( 1086-15 ) від 10.07.2003 )\n6) додаткові положення, що регламентують процес виконання\nбюджету.\n3. Перелік захищених статей місцевого бюджету визначається\nвідповідно до статті 55 цього Кодексу."
    },
    {
      "provision_ref": "art77",
      "section": "77",
      "title": "Стаття 77. Затвердження місцевих бюджетів",
      "content": "1. Відповідно до частин восьмої та дев'ятої статті 75 цього\nКодексу Верховна Рада Автономної Республіки Крим та відповідні\nради при затвердженні місцевих бюджетів повинні врахувати обсяги\nміжбюджетних трансфертів та інші положення, необхідні для\nформування місцевих бюджетів, що були затверджені Верховною Радою\nУкраїни при прийнятті проекту закону про Державний бюджет України\nу другому читанні.\n2. Бюджет Автономної Республіки Крим, обласні і районні\nбюджети, міські (міст Києва та Севастополя, міст республіканського\nАвтономної Республіки Крим та міст обласного значення) бюджети на\nнаступний бюджетний період затверджуються рішенням Верховної Ради\nАвтономної Республіки Крим, відповідної обласної, районної чи\nміської ради не пізніше ніж у двотижневий термін після офіційного\nопублікування закону про Державний бюджет України.\n3. Міські (міст районного значення) бюджети, районні у містах\n(якщо такі створено), селищні та сільські бюджети на наступний\nбюджетний період затверджуються відповідно рішеннями міської,\nрайонної в місті, селищної або сільської ради не пізніше ніж у\nдвотижневий термін після затвердження районного чи міського (міст\nКиєва і Севастополя, міста республіканського Автономної Республіки\nКрим чи міста обласного значення) бюджету."
    },
    {
      "provision_ref": "art78",
      "section": "78",
      "title": "Стаття 78. Виконання місцевих бюджетів",
      "content": "1. Рада міністрів Автономної Республіки Крим, місцеві\nдержавні адміністрації, виконавчі органи відповідних рад або\nміські, селищні чи сільські голови (в разі, якщо відповідні\nвиконавчі органи не створені) забезпечують виконання відповідних\nмісцевих бюджетів. Місцеві фінансові органи здійснюють загальну\nорганізацію та управління виконанням відповідного місцевого\nбюджету, координують діяльність учасників бюджетного процесу з\nпитань виконання бюджету.\n2. Казначейське обслуговування місцевих бюджетів здійснюється\nтериторіальними органами Державного казначейства України за\nфункціями, визначеними статтею 48 цього Кодексу.\nДержавне казначейство України веде облік всіх надходжень, що\nналежать місцевим бюджетам, та за поданням органів стягнення,\nпогодженим з відповідними фінансовими органами, здійснює\nповернення коштів, що були помилково або надмірно зараховані до\nбюджету. ( Частину другу статті 78 доповнено абзацом другим згідно\nіз Законом N 1086-IV ( 1086-15 ) від 10.07.2003 )\n3. Місцевий бюджет виконується за розписом, який\nзатверджується керівником місцевого фінансового органу. До\nзатвердження розпису керівником місцевого фінансового органу\nзатверджується тимчасовий розпис на відповідний період. Керівник\nмісцевого фінансового органу протягом бюджетного періоду\nзабезпечує відповідність розпису місцевого бюджету встановленим\nбюджетним призначенням.\n4. Місцевий фінансовий орган у процесі виконання місцевого\nбюджету за доходами здійснює прогнозування та аналіз доходів\nвідповідного бюджету.\n5. Податки, збори (обов'язкові платежі) та інші доходи\nмісцевого бюджету зараховуються безпосередньо на рахунок\nвідповідного бюджету, відкритий в територіальному органі\nДержавного казначейства України, і не можуть акумулюватися на\nрахунках органів стягнення. Податки, збори (обов'язкові платежі)\nта інші доходи визнаються зарахованими в доход місцевого бюджету з\nмоменту зарахування на рахунок відповідного бюджету, відкритий в\nтериторіальному органі Державного казначейства України.\nОргани стягнення забезпечують своєчасне та в повному обсязі\nнадходження до місцевих бюджетів податків і зборів (обов'язкових\nплатежів) та інших доходів відповідно до законодавства. ( Частину\nп'яту статті 78 доповнено абзацом другим згідно із Законом\nN 1086-IV ( 1086-15 ) від 10.07.2003 )\n6. Виконання місцевих бюджетів за видатками здійснюється за\nпроцедурою, визначеною статтею 51 цього Кодексу.\n7. Рішення про внесення змін до рішення про місцевий бюджет\nухвалюється відповідною радою за поданням офіційного висновку\nмісцевого фінансового органу про обсяг вільного залишку бюджетних\nкоштів, перевиконання чи недовиконання доходної частини загального\nфонду відповідного бюджету. Факт перевиконання доходної частини\nзагального фонду місцевого бюджету визнається за підсумками\nпершого півріччя та наступних звітних періодів поточного\nбюджетного періоду на підставі офіційних висновків місцевого\nфінансового органу за умови перевищення доходів загального фонду\nмісцевого бюджету (без урахування міжбюджетних трансфертів),\nврахованих у розписі місцевого бюджету на відповідний період, не\nменше ніж на 5 відсотків. Факт недоотримання доходів загального\nфонду місцевого бюджету визнається на підставі офіційних висновків\nмісцевого фінансового органу за підсумками квартального звіту при\nнедоотриманні доходів загального фонду місцевого бюджету,\nврахованих у розписі місцевого бюджету на відповідний період,\nбільше ніж на 15 відсотків. ( Частина сьома статті 78 в редакції\nЗакону N 1086-IV ( 1086-15 ) від 10.07.2003 )\n8. Рішення про внесення змін до рішення про місцевий бюджет\nможуть бути також ухвалені відповідною радою з урахуванням\nположень статті 52 цього Кодексу та у разі настання інших\nвипадків, передбачених цим Кодексом. ( Частина восьма статті 78 із\nзмінами, внесеними згідно із Законом N 1086-IV ( 1086-15 ) від\n10.07.2003 )\n9. Ведення бухгалтерського обліку виконання місцевих бюджетів\nта порядок закриття рахунків місцевих бюджетів після закінчення\nбюджетного періоду здійснюються з урахуванням положень статей 56 і\n57 цього Кодексу.\n10. Після введення в дію закону про Державний бюджет України\nорганам державної влади та їх посадовим особам забороняється\nприймати рішення, що призводять до виникнення нових бюджетних\nзобов'язань місцевих бюджетів, які не забезпечені бюджетними\nасигнуваннями, без визначення джерел коштів, виділених державою\nдля виконання цих зобов'язань.\nСтаття 79. Особливості затвердження та виконання місцевих\nбюджетів у разі несвоєчасного їх прийняття\n1. Якщо до початку нового бюджетного періоду не прийнято\nвідповідне рішення про місцевий бюджет, Рада міністрів Автономної\nРеспубліки Крим, місцеві державні адміністрації та виконавчі\nоргани відповідних рад мають право здійснювати витрати з\nвідповідного бюджету лише на цілі, які визначені у рішенні про\nмісцевий бюджет на попередній бюджетний період. При цьому\nщомісячні видатки не можуть перевищувати 1/12 обсягу видатків,\nвизначених рішенням відповідної ради про бюджет на попередній\nбюджетний період, крім випадків, передбачених частиною четвертою\nстатті 15 та частиною четвертою статті 23 цього Кодексу. До\nприйняття рішення про місцевий бюджет на поточний бюджетний період\nпровадити капітальні видатки забороняється.\nСтаття 80. Періодичність, структура та терміни подання\nзвітності про виконання місцевих бюджетів\n1. Періодичність, структура та терміни подання звітності про\nвиконання місцевих бюджетів визначаються Державним казначейством\nУкраїни відповідно до вимог, встановлених для подання звітності\nпро виконання Державного бюджету України в статтях 58-61 цього\nКодексу.\n2. Територіальні органи Державного казначейства України\nскладають та подають відповідним місцевим фінансовим органам\nбаланси, звіти про виконання місцевих бюджетів та інші фінансові\nзвіти за правилами та формами, встановленими Державним\nказначейством України за погодженням з Міністерством фінансів\nУкраїни та Рахунковою палатою. Зведені показники звітів про\nвиконання бюджетів одночасно подаються територіальними органами\nДержавного казначейства України відповідно Міністерству фінансів\nАвтономної Республіки Крим, фінансовим органам місцевих державних\nадміністрацій та виконавчих органів відповідних рад на умовах,\nпередбачених частиною першою цієї статті.\n3. Органи стягнення надають місцевим фінансовим органам\nвідповідні звіти, передбачені частиною третьою статті 59 цього\nКодексу.\n4. Квартальний та річний звіти про виконання місцевого\nбюджету подаються до Верховної Ради Автономної Республіки Крим,\nвідповідної ради Радою міністрів Автономної Республіки Крим,\nмісцевою державною адміністрацією, виконавчим органом відповідної\nради чи міським, селищним, сільським головою (у разі, якщо\nвідповідні виконавчі органи не створені) у двомісячний строк\nпісля завершення відповідного бюджетного періоду. Перевірка звіту\nздійснюється Рахунковою палатою Автономної Республіки Крим (щодо\nвикористання органами виконавчої влади коштів бюджету Автономної\nРеспубліки Крим) чи комісією з питань бюджету відповідної ради,\nпісля чого відповідні ради затверджують звіт про виконання бюджету\nабо приймають інше рішення з цього приводу.\nГлава 13\n\nЗАГАЛЬНІ ПОЛОЖЕННЯ\nСтаття 81. Поняття та мета регулювання міжбюджетних\nвідносин\n1. Міжбюджетні відносини - це відносини між державою,\nАвтономною Республікою Крим та місцевим самоврядуванням щодо\nзабезпечення відповідних бюджетів фінансовими ресурсами,\nнеобхідними для виконання функцій, передбачених Конституцією\nУкраїни ( 254к/96-ВР ) та законами України.\n2. Метою регулювання міжбюджетних відносин є забезпечення\nвідповідності між повноваженнями на здійснення видатків,\nзакріплених законодавчими актами України за бюджетами, та\nбюджетними ресурсами, які повинні забезпечувати виконання цих\nповноважень."
    },
    {
      "provision_ref": "art82",
      "section": "82",
      "title": "Стаття 82. Види видатків на здійснення повноважень",
      "content": "1. Видатки на здійснення повноважень, що виконуються за\nрахунок коштів державного бюджету та місцевих бюджетів,\nподіляються на:\n1) видатки на забезпечення конституційного ладу держави,\nдержавної цілісності та суверенітету, незалежного судочинства, а\nтакож інші передбачені цим Кодексом видатки, які не можуть бути\nпередані на виконання Автономній Республіці Крим та місцевому\nсамоврядуванню;\n2) видатки, які визначаються функціями держави та можуть бути\nпередані до виконання Автономній Республіці Крим та місцевому\nсамоврядуванню з метою забезпечення найбільш ефективного їх\nвиконання на основі принципу субсидіарності;\n3) видатки на реалізацію прав та обов'язків Автономної\nРеспубліки Крим та місцевого самоврядування, які мають місцевий\nхарактер та визначені законами України."
    },
    {
      "provision_ref": "art83",
      "section": "83",
      "title": "Стаття 83. Джерела здійснення видатків бюджетів",
      "content": "1. Видатки, визначені пунктом 1 статті 82 цього Кодексу,\nздійснюються за рахунок коштів Державного бюджету України.\n2. Видатки, визначені пунктами 2 і 3 статті 82 цього Кодексу,\nздійснюються за рахунок коштів місцевих бюджетів, у тому числі\nтрансфертів з Державного бюджету України."
    },
    {
      "provision_ref": "art84",
      "section": "84",
      "title": "Стаття 84. Відповідальність за здійснення видатків",
      "content": "1. Відповідальність за здійснення видатків, визначених\nпунктом 1 статті 82 цього Кодексу, покладається на відповідні\nоргани державної влади.\n2. Відповідальність за здійснення видатків, визначених\nпунктами 2 і 3 статті 82 цього Кодексу, покладається на Раду\nміністрів Автономної Республіки Крим, місцеві державні\nадміністрації, виконавчі органи відповідних рад, міських,\nселищних, сільських голів (якщо відповідні виконавчі органи не\nстворені)."
    },
    {
      "provision_ref": "art85",
      "section": "85",
      "title": "Стаття 85. Передача державою права на здійснення видатків",
      "content": "1. Держава може передати Раді міністрів Автономної Республіки\nКрим чи органам місцевого самоврядування право на здійснення\nвидатків лише за умови відповідної передачі бюджетних ресурсів у\nвигляді закріплених за відповідними бюджетами загальнодержавних\nподатків і зборів (обов'язкових платежів) або їх частки, а також\nтрансфертів з Державного бюджету України.\n2. Рада міністрів Автономної Республіки Крим, місцеві\nдержавні адміністрації, виконавчі органи відповідних рад, міські,\nселищні, сільські голови (якщо відповідні виконавчі органи не\nстворені) зобов'язані забезпечити здійснення видатків, визначених\nпунктами 2 і 3 статті 82 цього Кодексу, з відповідних місцевих\nбюджетів з додержанням розподілу цих видатків між бюджетами,\nвизначеного статтями 88-91 цього Кодексу. Забороняється планувати\nта здійснювати видатки, не віднесені до місцевих бюджетів цим\nКодексом, а також здійснювати впродовж бюджетного періоду видатки\nна фінансування бюджетних установ одночасно з різних бюджетів, за\nвинятком державних професійно-технічних навчальних закладів, вищих\nнавчальних закладів державної форми власності. При цьому\nфінансування зазначених навчальних закладів за рахунок коштів\nмісцевих бюджетів може здійснюватися виключно у разі перевиконання\nдоходної частини загального фонду відповідного бюджету.\n( Стаття 85 із змінами, внесеними згідно із Законом N 1158-IV\n( 1158-15 ) від 15.10.2003 - набуває чинності з 01.01.2004 року,\nN 2229-IV ( 2229-15 ) від 14.12.2004 )\nСтаття 86. Критерії розмежування видів видатків між\nмісцевими бюджетами\n1. Розмежування видів видатків, визначених пунктами 2 і 3\nстатті 82 цього Кодексу, між місцевими бюджетами здійснюється на\nоснові принципу субсидіарності з урахуванням критеріїв повноти\nнадання послуги та наближення її до безпосереднього споживача.\nВідповідно до цих критеріїв види видатків поділяються на такі\nгрупи:\n1) перша група - видатки на фінансування бюджетних установ та\nзаходів, які забезпечують необхідне першочергове надання\nсоціальних послуг, гарантованих державою, і які розташовані\nнайближче до споживачів;\n2) друга група - видатки на фінансування бюджетних установ та\nзаходів, які забезпечують надання основних соціальних послуг,\nгарантованих державою для всіх громадян України;\n3) третя група - видатки на фінансування бюджетних установ та\nзаходів, які забезпечують гарантовані державою соціальні послуги\nдля окремих категорій громадян, або фінансування програм, потреба\nв яких існує в усіх регіонах України.\n2. Видатки першої групи здійснюються з бюджетів сіл, селищ,\nміст та їх об'єднань.\n3. Видатки другої групи здійснюються з бюджетів міст\nреспубліканського Автономної Республіки Крим та міст обласного\nзначення, а також районних бюджетів.\n4. Видатки третьої групи здійснюються з бюджету Автономної\nРеспубліки Крим та обласних бюджетів.\n5. З бюджетів міст Києва та Севастополя здійснюються видатки\nвсіх трьох груп.\nГлава 14\n\nРОЗМЕЖУВАННЯ ВИДАТКІВ МІЖ БЮДЖЕТАМИ\nСтаття 87. Видатки, що здійснюються з Державного бюджету\nУкраїни\n1. До видатків, що здійснюються з Державного бюджету України,\nналежать видатки на:\n1) державне управління:\nа) законодавчу владу;\nб) виконавчу владу;\nв) Президента України;\n2) судову владу;\n3) міжнародну діяльність;\n4) фундаментальні та прикладні дослідження і сприяння\nнауково-технічному прогресу державного значення, міжнародні\nнаукові та інформаційні зв'язки державного значення;\n5) національну оборону;\n6) правоохоронну діяльність та забезпечення безпеки держави;\n7) освіту:\nа) загальну середню освіту:\nспеціалізовані школи (в тому числі школи-інтернати),\nзасновані на державній формі власності;\nзагальноосвітні школи соціальної реабілітації;\nб) професійно-технічну освіту (навчальні та інші заклади\nосвіти, засновані на державній формі власності);\nв) вищі навчальні заклади, засновані на державній формі\nвласності;\nг) післядипломну освіту (крім закладів і заходів, визначених\nпідпунктом \"г\" пункту 2 статті 90 цього Кодексу);\nґ) позашкільні навчальні заклади та заходи з позашкільної\nроботи з дітьми, згідно з переліком ( 1133-2002-п ), затвердженим\nКабінетом Міністрів України;\nд) інші заклади та заходи в галузі освіти, що забезпечують\nвиконання загальнодержавних функцій, згідно з переліком\n( 1133-2002-п ), затвердженим Кабінетом Міністрів України;\n8) охорону здоров'я:\nа) первинну медико-санітарну, амбулаторно-поліклінічну та\nстаціонарну допомогу (багатопрофільні лікарні та поліклініки, що\nвиконують специфічні загальнодержавні функції, згідно з переліком\n( 342-2002-п ), затвердженим Кабінетом Міністрів України);\nб) спеціалізовану, високоспеціалізовану\nамбулаторно-поліклінічну та стаціонарну допомогу (клініки\nнауково-дослідних інститутів, спеціалізовані лікарні, центри,\nлепрозорії, госпіталі для інвалідів Великої Вітчизняної війни,\nспеціалізовані медико-санітарні частини, спеціалізовані\nполіклініки, спеціалізовані стоматологічні поліклініки, згідно з\nпереліком ( 342-2002-п ), затвердженим Кабінетом Міністрів\nУкраїни);\nв) санаторно-реабілітаційну допомогу (загальнодержавні\nсанаторії для хворих на туберкульоз, загальнодержавні\nспеціалізовані санаторії для дітей та підлітків, спеціалізовані\nсанаторії для ветеранів Великої Вітчизняної війни);\nг) санітарно-епідеміологічний нагляд\n(санітарно-епідеміологічні станції, дезінфекційні станції, заходи\nборотьби з епідеміями);\nґ) інші програми в галузі охорони здоров'я, що забезпечують\nвиконання загальнодержавних функцій, згідно з переліком\n( 342-2002-п ), затвердженим Кабінетом Міністрів України;\n9) соціальний захист та соціальне забезпечення:\nа) виплату пенсій військовослужбовцям рядового, сержантського\nта старшинського складу строкової служби та членам їх сімей,\nпенсії військовослужбовцям та особам начальницького і рядового\nскладу органів внутрішніх справ, іншим особам, визначеним законом;\nсплату до Пенсійного фонду України страхових внесків за окремі\nкатегорії осіб, передбачені законом; фінансування доплат,\nнадбавок, підвищень до пенсій, встановлених законом; ( Підпункт\n\"а\" пункту 9 статті 87 в редакції Закону N 3108-IV ( 3108-15 ) від\n17.11.2005 )\nб) державні програми соціальної допомоги (грошову допомогу\nбіженцям; компенсації на медикаменти; програма протезування;\nпрограми і заходи із соціального захисту інвалідів, у тому числі\nпрограми і заходи Фонду України соціального захисту інвалідів;\nвідшкодування збитків, заподіяних громадянам; заходи, пов'язані з\nповерненням в Україну кримськотатарського народу та осіб інших\nнаціональностей, які були незаконно депортовані з України; щорічна\nразова грошова допомога ветеранам Великої Вітчизняної війни;\nдовічна стипендія для учасників бойових дій; кошти, що передаються\nдо Фонду соціального страхування на випадок безробіття; часткове\nпокриття витрат на виплату заборгованості з регресних позовів\nшахтарів);\nв) державну підтримку громадських організацій інвалідів і\nветеранів, які мають статус всеукраїнських;\nг) державні програми і заходи стосовно дітей, молоді, жінок,\nсім'ї;\nґ) державну підтримку молодіжних громадських організацій на\nвиконання загальнодержавних програм і заходів стосовно дітей,\nмолоді, жінок, сім'ї;\nд) державні програми підтримки будівництва (реконструкції)\nжитла для окремих категорій громадян;\n10) культуру і мистецтво:\nа) державні культурно-освітні програми (національні та\nдержавні бібліотеки, музеї і виставки національного значення,\nзаповідники національного значення, міжнародні культурні зв'язки,\nдержавні культурно-освітні заходи);\nб) державні театрально-видовищні програми (національні\nтеатри, національні філармонії, національні та державні музичні\nколективи і ансамблі та інші заклади і заходи мистецтва згідно з\nпереліком ( 1557-2001-п ), затвердженим Кабінетом Міністрів\nУкраїни);\nв) державну підтримку громадських організацій культури і\nмистецтва, що мають статус національних;\nг) державні програми розвитку кінематографії;\nґ) державну архівну справу;\n11) державні програми підтримки телебачення, радіомовлення,\nпреси, книговидання, інформаційних агентств;\n12) фізичну культуру і спорт:\nа) державні програми підготовки резерву та складу\nнаціональних команд та забезпечення їх участі у змаганнях\nдержавного і міжнародного значення (утримання центральних\nспортивних шкіл вищої спортивної майстерності, перелік яких\nзатверджується Кабінетом Міністрів України, формування\nнаціональних команд, проведення навчально-тренувальних зборів і\nзмагань державного значення з традиційних та нетрадиційних видів\nспорту; підготовка і участь національних збірних команд в\nолімпійських та паралімпійських іграх, у тому числі фінансова\nпідтримка баз олімпійської підготовки); ( Підпункт \"а\" пункту 12\nстатті 87 із змінами, внесеними згідно із Законом N 2264-IV\n( 2264-15 ) від 16.12.2004 )\nб) державні програми з інвалідного спорту та реабілітації\n(центр \"Інваспорт\", участь у міжнародних змаганнях з інвалідного\nспорту, навчально-тренувальні збори до них);\nв) державні програми фізкультурно-спортивної спрямованості;\n13) державні програми підтримки регіонального розвитку та\nпріоритетних галузей економіки;\n14) програми реставрації пам'яток архітектури державного\nзначення;\n15) державні програми розвитку транспорту, дорожнього\nгосподарства, зв'язку, телекомунікацій та інформатики;\n16) державні інвестиційні проекти;\n17) державні програми з ліквідації наслідків Чорнобильської\nкатастрофи, охорони навколишнього природного середовища та ядерної\nбезпеки, попередження та ліквідації надзвичайних ситуацій та\nнаслідків стихійного лиха;\n18) створення та поповнення державних запасів і резервів;\n19) обслуговування державного боргу;\n20) проведення виборів та референдумів; { Пункт 20 статті 87\nіз змінами, внесеними згідно із Законами N 1349-IV ( 1349-15 ) від\n27.11.2003, N 107-VI ( 107-17 ) від 28.12.2007 - зміну визнано\nнеконституційною згідно з Рішенням Конституційного Суду\nN 10-рп/2008 ( v010p710-08 ) від 22.05.2008 }\n21) інші програми, які мають виключно державне значення.\nСтаття 88. Видатки, що здійснюються з бюджетів сіл, селищ,\nміст районного значення та їх об'єднань та\nвраховуються при визначенні обсягу міжбюджетних\nтрансфертів\n1. До видатків, які здійснюються з бюджетів сіл, селищ, міст\nрайонного значення та їх об'єднань та враховуються при визначенні\nобсягу міжбюджетних трансфертів, належать видатки на:\n1) органи місцевого самоврядування сіл, селищ, міст районного\nзначення;\n2) освіту:\nдошкільну освіту;\nзагальну середню освіту (школи-дитячі садки);\n3) первинну медико-санітарну, амбулаторно-поліклінічну та\nстаціонарну допомогу (дільничні лікарні, медичні амбулаторії,\nфельдшерсько-акушерські та фельдшерські пункти); { Пункт 3 частини\nпершої статті 88 із змінами, внесеними згідно із Законами\nN 2350-IV ( 2350-15 ) від 13.01.2005, N 3235-IV ( 3235-15 ) від\n20.12.2005, N 489-V ( 489-16 ) від 19.12.2006, N 107-VI ( 107-17 )\nвід 28.12.2007 - зміну визнано неконституційною згідно з Рішенням\nКонституційного Суду N 10-рп/2008 ( v010p710-08 ) від 22.05.2008 }\n4) сільські, селищні та міські палаци культури, клуби та\nбібліотеки. { Пункт 4 частини першої статті 88 із змінами,\nвнесеними згідно із Законами N 2350-IV ( 2350-15 ) від 13.01.2005,\nN 3235-IV ( 3235-15 ) від 20.12.2005, N 489-V ( 489-16 ) від\n19.12.2006, N 107-VI ( 107-17 ) від 28.12.2007 - зміну визнано\nнеконституційною згідно з Рішенням Конституційного Суду\nN 10-рп/2008 ( v010p710-08 ) від 22.05.2008 }\nСтаття 89. Видатки, що здійснюються з районних бюджетів та\nбюджетів міст республіканського Автономної\nРеспубліки Крим і міст обласного значення та\nвраховуються при визначенні обсягу міжбюджетних\nтрансфертів\n1. До видатків, які здійснюються з районних бюджетів та\nбюджетів міст республіканського Автономної Республіки Крим і міст\nобласного значення та враховуються при визначенні обсягу\nміжбюджетних трансфертів, належать видатки на:\n1) державне управління:\nа) органи місцевого самоврядування міст республіканського\nАвтономної Республіки Крим і міст обласного значення;\nб) органи місцевого самоврядування районного значення;\n2) освіту:\nа) дошкільну освіту (у містах республіканського Автономної\nРеспубліки Крим та містах обласного значення);\nб) загальну середню освіту: загальноосвітні навчальні\nзаклади, у тому числі: школи-дитячі садки (для міст\nреспубліканського Автономної Республіки Крим та міст обласного\nзначення), спеціалізовані школи, ліцеї, гімназії, колегіуми,\nвечірні (змінні) школи;\nв) заклади освіти для громадян, які потребують соціальної\nдопомоги та реабілітації: загальноосвітні школи-інтернати,\nзагальноосвітні школи-інтернати для дітей-сиріт і дітей, які\nпозбавлені піклування батьків, дитячі будинки (у разі, якщо не\nменше 70 відсотків кількості учнів загальноосвітніх\nшкіл-інтернатів, загальноосвітніх шкіл-інтернатів для дітей-сиріт\nі дітей, які позбавлені піклування батьків, дитячих будинків\nформується на території відповідного міста чи району), дитячі\nбудинки сімейного типу та прийомні сім'ї, допомога на дітей, які\nперебувають під опікою і піклуванням;\nг) інші державні освітні програми;\nґ) вищу освіту (вищі навчальні заклади I-IV рівнів\nакредитації, що перебувають у власності Автономної Республіки\nКрим, спільній власності територіальних громад, а також вищі\nнавчальні заклади державної та комунальної форм власності)\nвідповідно до програм соціально-економічного розвитку регіонів;\n3) охорону здоров'я:\nа) первинну медико-санітарну, амбулаторно-поліклінічну та\nстаціонарну допомогу (лікарні широкого профілю, пологові будинки,\nстанції швидкої та невідкладної медичної допомоги, поліклініки і\nамбулаторії, загальні стоматологічні поліклініки); { Підпункт \"а\"\nпункту 3 частини першої статті 89 із змінами, внесеними згідно із\nЗаконом N 2350-IV ( 2350-15 ) від 13.01.2005 - дію Закону зупинено\nна 2006 рік згідно із Законом N 3235-IV ( 3235-15 ) від\n20.12.2005, дію Закону зупинено на 2007 рік згідно із Законом\nN 489-V ( 489-16 ) від 19.12.2006; із змінами, внесеними згідно із\nЗаконами N 107-VI ( 107-17 ) від 28.12.2007 - зміну визнано\nнеконституційною згідно з Рішенням Конституційного Суду\nN 10-рп/2008 ( v010p710-08 ) від 22.05.2008, N 309-VI ( 309-17 )\nвід 03.06.2008 }\nб) програми медико-санітарної освіти (міські та районні\nцентри здоров'я і заходи по санітарній освіті);\n4) соціальний захист та соціальне забезпечення:\nа) державні програми соціального забезпечення: притулки для\nнеповнолітніх (у разі, якщо не менше 70 відсотків кількості дітей,\nякі перебувають в цих закладах, формується на території\nвідповідного міста чи району), територіальні центри і відділення\nсоціальної допомоги на дому;\nб) державні програми соціального захисту: пільги ветеранам\nвійни і праці, допомога сім'ям з дітьми, додаткові виплати\nнаселенню на покриття витрат з оплати житлово-комунальних послуг,\nкомпенсаційні виплати за пільговий проїзд окремих категорій\nгромадян;\nвиплату державної соціальної допомоги на дітей-сиріт та\nдітей, позбавлених батьківського піклування, у дитячих будинках\nсімейного типу та прийомних сім'ях, грошового забезпечення\nбатькам-вихователям і прийомним батькам за надання соціальних\nпослуг у дитячих будинках сімейного типу та прийомних сім'ях за\nпринципом \"гроші ходять за дитиною; { Підпункт \"б\" пункту 4\nчастини першої статті 89 доповнено абзацом другим згідно із\nЗаконом N 309-VI ( 309-17 ) від 03.06.2008 }\nв) державні програми підтримки будівництва (реконструкції)\nжитла для окремих категорій громадян;\nг) районні та міські програми і заходи щодо реалізації\nдержавної політики стосовно дітей, молоді, жінок, сім'ї;\n5) державні культурно-освітні та театрально-видовищні\nпрограми (театри, бібліотеки, музеї, виставки, палаци і будинки\nкультури, школи естетичного виховання дітей); { Пункт 5 частини\nпершої статті 89 в редакції Закону N 2350-IV ( 2350-15 ) від\n13.01.2005 - дію Закону зупинено на 2006 рік згідно із Законом\nN 3235-IV ( 3235-15 ) від 20.12.2005, дію Закону зупинено на 2007\nрік згідно із Законом N 489-V ( 489-16 ) від 19.12.2006; із\nзмінами, внесеними згідно із Законами N 107-VI ( 107-17 ) від\n28.12.2007 - зміну визнано неконституційною згідно з Рішенням\nКонституційного Суду N 10-рп/2008 ( v010p710-08 ) від 22.05.2008,\nN 309-VI ( 309-17 ) від 03.06.2008 }\n6) державні програми розвитку фізичної культури і спорту:\nутримання та навчально-тренувальна робота дитячо-юнацьких\nспортивних шкіл всіх типів (крім шкіл республіканського Автономної\nРеспубліки Крим і обласного значення), заходи з фізичної культури\nі спорту та фінансова підтримка організацій\nфізкультурно-спортивної спрямованості і спортивних споруд\nмісцевого значення;\n( Стаття 89 із змінами, внесеними згідно із Законом N 2229-IV\n( 2229-15 ) від 14.12.2004 )\nСтаття 90. Видатки, що здійснюються з бюджету Автономної\nРеспубліки Крим та обласних бюджетів і\nвраховуються при визначенні обсягу міжбюджетних\nтрансфертів\n1. До видатків, які здійснюються з бюджету Автономної\nРеспубліки Крим і обласних бюджетів та враховуються при визначенні\nобсягу міжбюджетних трансфертів, належать видатки на:\n1) державне управління:\nа) представницьку і виконавчу владу Автономної Республіки\nКрим;\nб) обласні ради;\n2) освіту:\nа) загальну середню освіту для громадян, які потребують\nсоціальної допомоги та реабілітації: спеціальні загальноосвітні\nнавчальні заклади для дітей, які потребують корекції фізичного та\n(або) розумового розвитку, санаторні школи-інтернати;\nзагальноосвітні школи-інтернати, загальноосвітні школи-інтернати\nдля дітей-сиріт і дітей, позбавлених батьківського піклування,\nдитячі будинки (крім загальноосвітніх шкіл-інтернатів,\nзагальноосвітніх шкіл-інтернатів для дітей-сиріт і дітей, які\nпозбавлені батьківського піклування, дитячих будинків, визначених\nу підпункті \"в\" пункту 2 статті 89 цього Кодексу, та дитячих\nбудинків сімейного типу і прийомних сімей);\nб) заклади професійно-технічної освіти, що перебувають у\nвласності Автономної Республіки Крим і виконують державне\nзамовлення;\nв) вищу освіту (вищі навчальні заклади I-IV рівнів\nакредитації, що перебувають у власності Автономної Республіки\nКрим, спільній власності територіальних громад, а також вищі\nнавчальні заклади державної та комунальної форм власності)\nвідповідно до програм соціально-економічного розвитку регіонів;\nг) післядипломну освіту (інститути післядипломної освіти\nвчителів та центри і заходи з підвищення кваліфікації державних\nслужбовців місцевих органів виконавчої влади та органів місцевого\nсамоврядування, постійно діючі курси (центри) підвищення\nкваліфікації працівників соціально-культурної сфери та\nагропромислового комплексу, що знаходяться у комунальній\nвласності);\nґ) інші державні освітні програми;\nд) заклади професійно-технічної освіти державної та\nкомунальної форми власності, видатки на утримання яких враховані\nпри визначенні міжбюджетних трансфертів державного бюджету на\nвідповідний рік; { Пункт 2 частини першої статті 90 доповнено\nпідпунктом \"д\" згідно із Законом N 309-VI ( 309-17 ) від\n03.06.2008 }\n3) охорону здоров'я:\nа) первинну медико-санітарну, амбулаторно-поліклінічну та\nстаціонарну допомогу (лікарні республіканського Автономної\nРеспубліки Крим та обласного значення);\nб) спеціалізовану амбулаторно-поліклінічну та стаціонарну\nдопомогу (спеціалізовані лікарні, поліклініки, включаючи\nстоматологічні, центри, диспансери, госпіталі для інвалідів\nВеликої Вітчизняної війни, будинки дитини, станції переливання\nкрові);\nв) санаторно-курортну допомогу (санаторії для хворих на\nтуберкульоз, санаторії для дітей та підлітків, санаторії медичної\nреабілітації);\nг) інші державні програми медичної та санітарної допомоги\n(медико-соціальні експертні комісії, бюро судмедекспертизи, центри\nмедичної статистики, бази спецмедпостачання, центри здоров'я і\nзаходи санітарної освіти, інші програми і заходи);\n4) соціальний захист та соціальне забезпечення:\nа) державні програми соціального захисту та соціального\nзабезпечення: допомога по догляду за інвалідами I чи II групи\nвнаслідок психічного розладу; адресна соціальна допомога\nмалозабезпеченим сім'ям; виплати компенсації реабілітованим;\nдитячі будинки-інтернати; навчання та трудове влаштування\nінвалідів; будинки-інтернати для престарілих і інвалідів;\nбудинки-інтернати для дітей-інвалідів; центри по нарахуванню\nпенсій; притулки для неповнолітніх (крім притулків, визначених у\nпідпункті \"а\" пункту 4 статті 89 цього Кодексу);\nб) республіканські Автономної Республіки Крим і обласні\nпрограми і заходи з реалізації державної політики стосовно дітей,\nмолоді, жінок, сім'ї;\nв) інші державні соціальні програми;\n5) культуру і мистецтво:\nа) державні культурно-освітні програми (республіканські\nАвтономної Республіки Крим та обласні бібліотеки, музеї та\nвиставки);\nб) державні театрально-видовищні програми (філармонії,\nмузичні колективи і ансамблі, театри, палаци і будинки культури\nреспубліканського Автономної Республіки Крим і обласного значення,\nінші заклади та заходи у галузі мистецтва);\nв) інші державні культурно-мистецькі програми;\n6) фізичну культуру і спорт:\nа) державні програми з розвитку фізичної культури і спорту\n(навчально-тренувальна робота дитячо-юнацьких спортивних шкіл усіх\nтипів республіканського Автономної Республіки Крим та обласного\nзначення, заходи з фізичної культури і спорту республіканського\nАвтономної Республіки Крим та обласного значення);\nб) державні програми з інвалідного спорту і реабілітації\n(республіканський Автономної Республіки Крим та обласні центри з\nінвалідного спорту і дитячо-юнацькі спортивні школи інвалідів та\nспеціалізовані спортивні школи паралімпійського резерву;\nпроведення навчально-тренувальних зборів і змагань з інвалідного\nспорту республіканського Автономної Республіки Крим та обласного\nзначення);\n( Підпункт \"б\" пункту 6 статті 90 із змінами, внесеними згідно із\nЗаконом N 2264-IV ( 2264-15 ) від 16.12.2004 )\n( Стаття 90 із змінами, внесеними згідно із Законом N 2229-IV\n( 2229-15 ) від 14.12.2004 )\nСтаття 91. Видатки місцевих бюджетів, що не враховуються\nпри визначенні обсягу міжбюджетних трансфертів\n1. До видатків місцевих бюджетів, що не враховуються при\nвизначенні обсягу міжбюджетних трансфертів, належать видатки на:\n1) місцеву пожежну охорону;\n2) позашкільну освіту;\n3) соціальний захист та соціальне забезпечення:\nа) програми місцевого значення стосовно дітей, молоді, жінок,\nсім'ї;\nб) місцеві програми соціального захисту окремих категорій\nнаселення;\nв) програми соціального захисту малозабезпеченої категорії\nучнів професійно-технічних навчальних закладів;\n4) місцеві програми розвитку житлово-комунального\nгосподарства та благоустрою населених пунктів;\n5) культурно-мистецькі програми місцевого значення;\n6) програми підтримки кінематографії та засобів масової\nінформації місцевого значення;\n7) місцеві програми з розвитку фізичної культури і спорту;\n8) типове проектування, реставрацію та охорону пам'яток\nархітектури місцевого значення;\n9) транспорт, дорожнє господарство:\nа) регулювання цін на послуги метрополітену за рішеннями\nорганів місцевого самоврядування;\nб) експлуатацію дорожньої системи місцевого значення (в тому\nчислі роботи, що проводяться спеціалізованими\nмонтажно-експлуатаційними підрозділами);\nв) будівництво, реконструкцію, ремонт та утримання доріг\nмісцевого значення;\n10) заходи з організації рятування на водах;\n11) обслуговування боргу органів місцевого самоврядування;\n12) програми природоохоронних заходів місцевого значення;\n13) управління комунальним майном;\n14) регулювання земельних відносин;\n15) членські внески до асоціацій органів місцевого\nсамоврядування та їх добровільних об'єднань; { Статтю 91 доповнено\nпунктом згідно із Законом N 1275-VI ( 1275-17 ) від 16.04.2009 }\n16) інші програми, затверджені відповідною радою згідно із\nзаконом.\n( Стаття 91 із змінами, внесеними згідно із Законом N 1158-IV\n( 1158-15 ) від 15.10.2003 - набуває чинності з 01.01.2004 року)\nСтаття 92. Передача видатків на виконання власних\nповноважень між місцевими бюджетами\n1. Територіальні громади сіл, селищ і міст можуть об'єднувати\nна договірних засадах кошти відповідних бюджетів для виконання\nвласних повноважень.\n2. Міські (міст республіканського Автономної Республіки Крим\nта міст обласного значення) ради та районні ради можуть передати\nвидатки на виконання всіх або частини власних повноважень\nВерховній Раді Автономної Республіки Крим чи обласній раді з\nпередачею відповідних коштів до бюджету Автономної Республіки Крим\nчи до обласного бюджету у вигляді міжбюджетного трансферту.\n3. Сільські, селищні та міські (міст районного значення) ради\nможуть передавати видатки на виконання всіх або частини власних\nповноважень районній раді чи раді іншої територіальної громади з\nпередачею коштів до відповідного бюджету у вигляді міжбюджетного\nтрансферту.\n4. Передача видатків здійснюється за спільним рішенням\nвідповідних рад на договірних засадах. Всі угоди про передачу\nвидатків укладаються до 1 серпня року, що передує плановому.\nСтаття 93. Передача видатків на виконання делегованих\nдержавних повноважень\n1. Передача прав на здійснення видатків на виконання\nделегованих державних повноважень до бюджетів сіл, селищ, міст\nрайонного значення та їх об'єднань може здійснюватися за рішеннями\nрайонної або міської (міст республіканського Автономної Республіки\nКрим чи міст обласного значення) ради з відповідними коштами у\nвигляді міжбюджетного трансферту. Сільські, селищні та міські\n(міст районного значення) ради можуть передати частину видатків на\nвиконання делегованих державних повноважень міській (міст\nреспубліканського Автономної Республіки Крим та обласного\nзначення) чи районній раді з відповідними коштами у вигляді\nміжбюджетного трансферту. Ця передача здійснюється на підставі\nрішень відповідних рад і укладення договору. { Частина перша\nстатті 93 із змінами, внесеними згідно із Законами N 107-VI\n( 107-17 ) від 28.12.2007 - зміну визнано неконституційною згідно\nз Рішенням Конституційного Суду N 10-рп/2008 ( v010p710-08 ) від\n22.05.2008, N 309-VI ( 309-17 ) від 03.06.2008 }\n2. Міські (міст республіканського Автономної Республіки Крим\nта міст обласного значення) ради можуть передати частину видатків\nна виконання делегованих державних повноважень районній раді з\nвідповідними коштами районному бюджету у вигляді міжбюджетного\nтрансферту. Районні ради можуть передавати частину видатків на\nвиконання делегованих державних повноважень міській раді (міста\nреспубліканського Автономної Республіки Крим та міста обласного\nзначення) з відповідними коштами міському бюджету у вигляді\nміжбюджетного трансферту. Ця передача здійснюється на підставі\nспільних рішень відповідних рад і укладення договору.\n3. Якщо інше не визначено договором, розмір переданих коштів\nна виконання делегованих державних повноважень має бути\nпропорційний частці користувачів зазначеними послугами в повній\nвартості цих послуг, розрахованих за фінансовими нормативами\nбюджетної забезпеченості для органу влади Автономної Республіки\nКрим чи органу місцевого самоврядування, який передає ці\nповноваження.\n4. Якщо на території міста (республіканського Автономної\nРеспубліки Крим чи міста обласного значення) чи району недостатньо\nбюджетних установ, які забезпечують надання послуг, визначених\nпунктом 2 частини першої статті 86 цього Кодексу в обсязі,\nвизначеному фінансовими нормативами бюджетної забезпеченості,\nобрахований обсяг видатків на фінансування цих послуг враховується\nпри визначенні міжбюджетного трансферту бюджету, з якого\nутримуються бюджетні установи, що надають ці послуги.\n5. Всі угоди про передачу видатків на виконання делегованих\nдержавних повноважень укладаються до 1 серпня року, що передує\nплановому.\nГлава 15\n\nРОЗРАХУНОК ВИДАТКІВ, ЩО ВРАХОВУЮТЬСЯ ПРИ ВИЗНАЧЕННІ ОБСЯГУ\nМІЖБЮДЖЕТНИХ ТРАНСФЕРТІВ"
    },
    {
      "provision_ref": "art94",
      "section": "94",
      "title": "Стаття 94. Фінансові нормативи бюджетної забезпеченості",
      "content": "1. Фінансовий норматив бюджетної забезпеченості\nвикористовується для визначення розподілу міжбюджетних\nтрансфертів.\n2. Фінансовий норматив бюджетної забезпеченості визначається\nшляхом ділення загального обсягу фінансових ресурсів, що\nспрямовуються на реалізацію бюджетних програм, на кількість\nмешканців чи споживачів соціальних послуг тощо.\n3. Загальний обсяг фінансових ресурсів, що спрямовується на\nвиконання бюджетних програм місцевими бюджетами, розподіляється\nміж видами видатків відповідно до пріоритетів бюджетної політики\nдержави.\n4. При розрахунку фінансового нормативу бюджетної\nзабезпеченості може передбачатися обсяг нерозподілених видатків,\nякий об'єднує види видатків на ті повноваження, встановлення\nнормативів по яких є недоцільним.\nСтаття 95. Коригуючі коефіцієнти фінансових нормативів\nбюджетної забезпеченості\n1. Фінансові нормативи бюджетної забезпеченості для місцевих\nбюджетів коригуються коефіцієнтами, що враховують відмінності у\nвартості надання соціальних послуг залежно від:\n1) кількості населення та споживачів соціальних послуг;\n2) соціально-економічних, демографічних, кліматичних,\nекологічних та інших особливостей (з часу їх визначення)\nадміністративно-територіальних одиниць.\n2. Коригуючі коефіцієнти затверджуються Кабінетом Міністрів\nУкраїни.\nГлава 16\n\nМІЖБЮДЖЕТНІ ТРАНСФЕРТИ"
    },
    {
      "provision_ref": "art96",
      "section": "96",
      "title": "Стаття 96. Види міжбюджетних трансфертів",
      "content": "1. Міжбюджетні трансферти поділяються на:\n1) дотацію вирівнювання;\n2) субвенцію;\n3) кошти, що передаються до Державного бюджету України та\nмісцевих бюджетів з інших місцевих бюджетів;\n4) інші дотації.\nСтаття 97. Трансферти, які надаються з Державного бюджету\nУкраїни місцевим бюджетам\n1. У Державному бюджеті України можуть передбачатися такі\nміжбюджетні трансферти місцевим бюджетам:\n1) дотація вирівнювання бюджету Автономної Республіки Крим,\nобласним бюджетам, бюджетам міст Києва та Севастополя, районним\nбюджетам та бюджетам міст республіканського Автономної Республіки\nКрим та міст обласного значення;\n2) субвенція на здійснення програм соціального захисту;\n3) субвенція на компенсацію втрат доходів бюджетів місцевого\nсамоврядування на виконання власних повноважень внаслідок надання\nпільг, встановлених державою;\n4) субвенція на виконання інвестиційних проектів;\n5) інші субвенції.\n2. У Державному бюджеті України затверджується обсяг дотації\nвирівнювання та субвенцій окремо для бюджету Автономної Республіки\nКрим, кожного з обласних бюджетів, бюджетів міст Києва та\nСевастополя, міст республіканського Автономної Республіки Крим,\nміст обласного значення та районних бюджетів, а також коштів, що\nпередаються до Державного бюджету України з місцевих бюджетів,\nякщо є підстави для надання та отримання відповідних міжбюджетних\nтрансфертів.\nСтаття 98. Дотація вирівнювання бюджетам міст Києва та\nСевастополя, міст республіканського Автономної\nРеспубліки Крим, міст обласного значення і\nрайонним бюджетам\n1. Дотація вирівнювання бюджетам міст Києва та Севастополя,\nміст республіканського Автономної Республіки Крим, міст обласного\nзначення і районним бюджетам визначається як перевищення обсягу\nвидатків, перелік яких визначено статтею 89 цього Кодексу (для\nбюджетів міст Києва та Севастополя - статтями 88-90 цього\nКодексу), і який обраховано із застосуванням фінансових нормативів\nбюджетної забезпеченості та коригуючих коефіцієнтів:\nнад кошиком доходів бюджетів місцевого самоврядування - для\nбюджетів міст Києва та Севастополя, міст республіканського\nАвтономної Республіки Крим та міст обласного значення;\nнад доходами, визначеними частиною другою статті 66 цього\nКодексу, - для районних бюджетів.\n2. Розподіл обсягу міжбюджетних трансфертів, визначених\nпунктами 1 та 3 частини першої статті 96 цього Кодексу,\nзатвердженого законом про Державний бюджет України, між бюджетами\nміст Києва та Севастополя, міст республіканського Автономної\nРеспубліки Крим, міст обласного значення і районними бюджетами,\nвизначається на основі формули.\n3. Формула розподілу обсягу міжбюджетних трансфертів,\nвизначених пунктами 1 та 3 частини першої статті 96 цього Кодексу,\nзатверджується Кабінетом Міністрів України і повинна враховувати\nтакі параметри:\n1) фінансові нормативи бюджетної забезпеченості та коригуючі\nкоефіцієнти до них;\n2) кількість мешканців та кількість споживачів соціальних\nпослуг;\n3) індекс відносної податкоспроможності відповідного міста чи\nрайону;\n4) прогнозний показник кошика доходів бюджетів місцевого\nсамоврядування для бюджетів міст Києва та Севастополя, міст\nреспубліканського Автономної Республіки Крим та міст обласного\nзначення, і прогноз доходів, визначених частиною другою статті 66\nцього Кодексу, - для районних бюджетів;\n5) коефіцієнт вирівнювання.\nУ разі внесення змін до Формули розподілу обсягу\nміжбюджетних трансфертів на плановий бюджетний період проект таких\nзмін та аналітичні розрахунки і порівняльні таблиці щодо впливу\nзапропонованих змін подаються разом з проектом закону про\nДержавний бюджет України, схваленим Кабінетом Міністрів України.\n( Частину третю статті 98 доповнено абзацом згідно із Законом\nN 1086-IV ( 1086-15 ) від 10.07.2003 )\n4. Обсяг кошика доходів відповідного бюджету визначається із\nзастосуванням індексу відносної податкоспроможності бюджету міста\nчи району на основі даних про фактичне виконання відповідного\nбюджету за три останні бюджетні періоди.\n5. Індекс відносної податкоспроможності є коефіцієнтом, що\nвизначає рівень податкоспроможності адміністративно-територіальної\nодиниці у порівнянні з аналогічним середнім показником по Україні\nу розрахунку на одного мешканця.\n6. Для визначення індексу відносної податкоспроможності\nвідповідних бюджетів використовується кошик доходів бюджетів\nмісцевого самоврядування, визначений відповідно до статті 64 цього\nКодексу, а також доходи, передбачені пунктами 1, 3-5 частини\nдругої статті 66 цього Кодексу.\n7. При визначенні індексу відносної податкоспроможності кошик\nдоходів місцевого самоврядування збільшується на суму втрат у\nдоходах, що виникли внаслідок надання пільг платникам податків\nзгідно з рішеннями Верховної Ради Автономної Республіки Крим та\nвідповідних рад.\n8. Індекси відносної податкоспроможності відповідних бюджетів\nне можуть змінюватися і переглядатися частіше, ніж раз на три\nроки.\n9. Коефіцієнт вирівнювання застосовується до обчисленого за\nформулою обсягу дотації вирівнювання і визначається в межах від\n0,60 до одиниці. При цьому загальний обсяг коштів, на який\nзменшується сума дотацій вирівнювання, є тотожним загальному\nобсягу коштів, на який зменшується сума коштів, що передаються до\nДержавного бюджету України з місцевих бюджетів у разі застосування\nкоефіцієнту вирівнювання.\nСтаття 99. Дотація вирівнювання бюджету Автономної\nРеспубліки Крим та обласним бюджетам\n1. Дотація вирівнювання бюджету Автономної Республіки Крим та\nобласним бюджетам визначається як перевищення обсягу видатків цих\nбюджетів, перелік яких визначено статтею 90 цього Кодексу, і який\nобраховано із застосуванням фінансових нормативів бюджетної\nзабезпеченості та коригуючих коефіцієнтів, над прогнозними\nпоказниками доходів бюджету Автономної Республіки Крим та обласних\nбюджетів, що зараховуються до них відповідно до частини першої\nстатті 66 цього Кодексу.\n2. Обсяг доходів бюджету Автономної Республіки Крим та\nобласних бюджетів обчислюється на основі прогнозних показників\nдоходів, що зараховуються до цих бюджетів відповідно до частини\nпершої статті 66 цього Кодексу, із застосуванням індексу відносної\nподаткоспроможності з дотриманням умов його обчислення, визначених\nчастинами п'ятою, сьомою та восьмою статті 98 цього Кодексу.\nСтаття 100. Кошти, що передаються до Державного бюджету\nУкраїни з бюджету Автономної Республіки Крим,\nобласних і районних бюджетів, міських (міст Києва\nі Севастополя, міст республіканського Автономної\nРеспубліки Крим та міст обласного значення)\nбюджетів\n1. Якщо прогнозні показники доходів бюджету Автономної\nРеспубліки Крим, обласних і районних бюджетів, міських (міст Києва\nі Севастополя, міст республіканського Автономної Республіки Крим\nта міст обласного значення) бюджетів, визначених відповідно до\nстатей 64 та 66 цього Кодексу, перевищують розрахунковий обсяг\nвидатків відповідного бюджету, обрахований із застосуванням\nфінансових нормативів бюджетної забезпеченості та коригуючих\nкоефіцієнтів, для такого бюджету встановлюється обсяг коштів, що\nпідлягають передачі до Державного бюджету України.\n2. Коефіцієнт вирівнювання застосовується до обчисленого за\nформулою обсягу коштів, що підлягають передачі до Державного\nбюджету України, і визначається в межах від 0,60 до одиниці.\nСтаття 101. Міжбюджетні трансферти між місцевими\nбюджетами\n1. Міські (міст Києва і Севастополя, міст республіканського\nАвтономної Республіки Крим та міст обласного значення) та районні\nради можуть передбачати у відповідних бюджетах дотації\nвирівнювання бюджетам районів у містах, бюджетам сіл, селищ, міст\nрайонного значення та їх об'єднань, а також кошти, що передаються\nз цих бюджетів.\n2. Верховна Рада Автономної Республіки Крим та відповідні\nради можуть передбачати у відповідних бюджетах такі види\nміжбюджетних трансфертів:\n1) субвенції на утримання об'єктів спільного користування чи\nліквідацію негативних наслідків діяльності об'єктів спільного\nкористування;\n2) субвенції на виконання власних повноважень територіальних\nгромад сіл, селищ, міст та їх об'єднань;\n3) субвенції на виконання інвестиційних проектів;\n4) інші субвенції.\nСтаття 102. Субвенція з Державного бюджету України місцевим\nбюджетам на здійснення програм соціального\nзахисту\n1. Видатки місцевих бюджетів, передбачені у підпункті \"б\"\nпункту 4 частини першої статті 89 цього Кодексу, фінансуються за\nрахунок субвенцій з Державного бюджету України у порядку,\nвизначеному Кабінетом Міністрів України.\nСтаття 103. Субвенція на компенсацію втрат доходів бюджетів\nмісцевого самоврядування на виконання власних\nповноважень внаслідок наданих державою\nподаткових пільг\n1. Надання державою податкових пільг, що зменшують доходи\nбюджетів місцевого самоврядування на виконання власних\nповноважень, має супроводжуватися внесенням змін до закону про\nДержавний бюджет України на поточний бюджетний період, що\nпередбачають надання субвенції на компенсацію відповідних втрат\nдоходів бюджетів місцевого самоврядування.\nСтаття 104. Субвенції на утримання об'єктів спільного\nкористування чи ліквідацію негативних наслідків\nдіяльності об'єктів спільного користування\n1. Субвенція на утримання об'єктів спільного користування чи\nліквідацію негативних наслідків діяльності об'єктів спільного\nкористування надається з одного місцевого бюджету іншому для\nкомпенсації цих видатків.\n2. Умови утримання об'єктів спільного користування чи\nліквідації негативних наслідків діяльності об'єктів спільного\nкористування та надання субвенції визначаються на договірних\nзасадах між надавачем субвенції та її отримувачем.\nСтаття 105. Субвенції з Державного бюджету України на\nвиконання інвестиційних проектів\n1. Субвенції з Державного бюджету України на виконання\nінвестиційних проектів надаються з Державного бюджету України\nбюджету Автономної Республіки Крим, обласним бюджетам, бюджетам\nміст Києва та Севастополя з їх подальшим перерозподілом для\nбюджетів місцевого самоврядування.\n2. Субвенції на виконання інвестиційних проектів надаються на\nзасадах конкурентності між бюджетами місцевого самоврядування та\nпередбачають фінансову участь бюджету отримувача субвенції у\nздійсненні програми чи проекту. Органи місцевого самоврядування, у\nяких середньорічний фактичний обсяг видатків на утримання\nбюджетних установ за три останні бюджетні періоди менший за обсяг,\nвизначений згідно з фінансовими нормативами бюджетної\nзабезпеченості, мають пріоритетне право на отримання субвенції на\nвиконання інвестиційних проектів.\n3. Основні засади надання субвенцій визначаються окремим\nзаконом, порядок та умови їх надання визначаються Кабінетом\nМіністрів України, а обсяг субвенцій на наступний бюджетний період\nвизначається законом про Державний бюджет України.\nСтаття 106. Субвенції на виконання власних повноважень\nтериторіальних громад сіл, селищ, міст та їх\nоб'єднань\n1. Субвенції на виконання власних повноважень територіальних\nгромад можуть передбачатися в складі їх бюджетів у разі, якщо\nінший орган державної влади чи місцевого самоврядування може\nвиконати цю функцію ефективніше.\n2. Умови та порядок надання субвенції на виконання власних\nповноважень територіальних громад визначаються відповідною угодою\nсторін.\nСтаття 107. Субвенції на виконання інвестиційних проектів з\nмісцевих бюджетів\n1. Субвенції на виконання інвестиційних проектів надаються з\nодного місцевого бюджету іншому на підставі договору між надавачем\nсубвенції та її отримувачем."
    },
    {
      "provision_ref": "art108",
      "section": "108",
      "title": "Стаття 108. Порядок надання міжбюджетних трансфертів",
      "content": "1. Дотація вирівнювання та субвенції з Державного бюджету\nУкраїни місцевим бюджетам перераховуються з рахунків Державного\nбюджету України органами Державного казначейства України бюджету\nАвтономної Республіки Крим, обласним бюджетам, бюджетам міст Києва\nі Севастополя, міст республіканського Автономної Республіки Крим\nта міст обласного значення і районним бюджетам. Перерахування\nкоштів, що передаються до Державного бюджету України з бюджету\nАвтономної Республіки Крим, бюджетів міст Києва і Севастополя,\nбюджетів міст республіканського Автономної Республіки Крим та міст\nобласного значення, районних і обласних бюджетів, забезпечується\nвідповідними органами Державного казначейства України.\n2. Порядок перерахування дотації вирівнювання та субвенцій з\nДержавного бюджету України місцевим бюджетам, коштів, що\nпередаються до Державного бюджету України з місцевих бюджетів, а\nтакож порядок перерахування міжбюджетних трансфертів між місцевими\nбюджетами визначаються Кабінетом Міністрів України і повинні\nзабезпечувати своєчасність, рівномірність, гарантованість та\nповноту перерахування трансфертів.\nГлава 17\n\nКОНТРОЛЬ ЗА ДОТРИМАННЯМ БЮДЖЕТНОГО ЗАКОНОДАВСТВА\nСтаття 109. Повноваження Верховної Ради України по\nконтролю за дотриманням бюджетного\nзаконодавства\n1. До повноважень Верховної Ради України належить контроль за\nдотриманням бюджетного законодавства на кожній стадії бюджетного\nпроцесу.\n2. Комітети Верховної Ради України беруть участь у підготовці\nдо розгляду Верховною Радою України проекту закону про Державний\nбюджет України, готують і попередньо розглядають питання щодо\nконтролю за виконанням та звіту про виконання Державного бюджету\nУкраїни в частині, що віднесена до компетенції комітетів.\n3. До повноважень Верховної Ради України по контролю за\nдотриманням бюджетного законодавства належить:\n1) заслуховування звітів про стан виконання Державного\nбюджету України, в тому числі заслуховування звітів розпорядників\nбюджетних коштів про використання коштів Державного бюджету\nУкраїни;\n2) контроль за використанням коштів резервного фонду\nдержавного бюджету.\n4. До повноважень Комітету Верховної Ради України з питань\nбюджету по контролю за дотриманням бюджетного законодавства\nналежить:\n1) контроль за відповідністю поданого Кабінетом Міністрів\nУкраїни проекту закону про Державний бюджет України Основним\nнапрямам бюджетної політики на наступний бюджетний період та\nпідготовка відповідного висновку;\n2) контроль за відповідністю законопроектів, поданих на\nрозгляд Верховної Ради України, бюджетному законодавству.\nСтаття 110. Повноваження Рахункової палати по контролю за\nдотриманням бюджетного законодавства\n1. До повноважень Рахункової палати по контролю за\nдотриманням бюджетного законодавства належить здійснення контролю\nза:\n1) використанням коштів Державного бюджету України відповідно\nдо закону про Державний бюджет України;\n2) утворенням, обслуговуванням і погашенням державного боргу\nУкраїни;\n3) ефективністю використання та управління коштами Державного\nбюджету України;\n4) використанням бюджетних коштів у частині фінансування\nповноважень місцевих державних адміністрацій та делегованих\nмісцевому самоврядуванню повноважень органів виконавчої влади по\nдоходах і видатках.\nСтаття 111. Повноваження Міністерства фінансів України по\nконтролю за дотриманням бюджетного\nзаконодавства\n1. Міністерство фінансів України здійснює контроль за\nдотриманням бюджетного законодавства на кожній стадії бюджетного\nпроцесу як стосовно державного бюджету, так і місцевих бюджетів,\nякщо інше не передбачено законодавством України.\nСтаття 112. Повноваження Державного казначейства України\nпо контролю за дотриманням бюджетного\nзаконодавства\n1. Державне казначейство України:\n1) здійснює бухгалтерський облік всіх надходжень та витрат\nДержавного бюджету України;\n2) встановлює єдині правила ведення бухгалтерського обліку та\nскладання звітності про виконання бюджетів, кошторисів, видає\nінструкції з цих питань та здійснює контроль за їх дотриманням;\n3) здійснює контроль за відповідністю платежів взятим\nзобов'язанням та бюджетним асигнуванням.\nСтаття 113. Повноваження органів Державної\nконтрольно-ревізійної служби України за\nдотриманням бюджетного законодавства\n1. Органи Державної контрольно-ревізійної служби України\nздійснюють контроль за:\n1) цільовим та ефективним використанням коштів державного\nбюджету та місцевих бюджетів;\n2) цільовим використанням і своєчасним поверненням кредитів,\nодержаних під гарантію Кабінету Міністрів України;\n3) порядком ведення бухгалтерського обліку та достовірністю\nзвітності про виконання Державного бюджету України та місцевих\nбюджетів, кошторисів.\n2. Державна контрольно-ревізійна служба України щомісячно\nнадає Верховній Раді України та Міністерству фінансів України\nузагальнені результати звітів про проведені перевірки.\nСтаття 114. Повноваження Верховної Ради Автономної\nРеспубліки Крим та відповідних рад по контролю\nза дотриманням бюджетного законодавства\n1. Верховна Рада Автономної Республіки Крим та відповідні\nради у сфері контролю за дотриманням бюджетного законодавства\nздійснюють:\n1) контроль за виконанням рішення відповідної ради про\nбюджет;\n2) інші повноваження, передбачені цим Кодексом та законом про\nДержавний бюджет України.\nСтаття 115. Повноваження Ради міністрів Автономної\nРеспубліки Крим, місцевих державних\nадміністрацій та виконавчих органів відповідних\nрад по контролю за дотриманням бюджетного\nзаконодавства\n1. Контроль за відповідністю бюджетному законодавству України\nпоказників затверджених бюджетів, бюджетного розпису та кошторисів\nбюджетних установ здійснюється:\n1) Радою міністрів Автономної Республіки Крим - стосовно\nбюджетів міст республіканського значення та районних бюджетів\nАвтономної Республіки Крим;\n2) обласними державними адміністраціями - стосовно районних\nта міських (міст обласного значення) бюджетів;\n3) міськими державними адміністраціями в містах Києві та\nСевастополі - стосовно районних у цих містах бюджетів;\n4) районними державними адміністраціями - стосовно міських\n(міст районного значення), сільських, селищних та їх об'єднань\nбюджетів;\n5) виконавчими органами міських рад - стосовно бюджетів\nрайонів у місті, сільських, селищних чи міст районного значення,\nщо входять до складу цих міст.\nГлава 18\n\nВІДПОВІДАЛЬНІСТЬ ЗА БЮДЖЕТНІ ПРАВОПОРУШЕННЯ"
    },
    {
      "provision_ref": "art116",
      "section": "116",
      "title": "Стаття 116. Поняття бюджетного правопорушення",
      "content": "1. Бюджетним правопорушенням визнається недотримання\nучасником бюджетного процесу встановленого цим Кодексом та іншими\nнормативно-правовими актами порядку складання, розгляду,\nзатвердження, внесення змін, виконання бюджету чи звіту про\nвиконання бюджету."
    },
    {
      "provision_ref": "art117",
      "section": "117",
      "title": "Стаття 117. Підстави для призупинення бюджетних асигнувань",
      "content": "1. Міністерство фінансів України, Державне казначейство\nУкраїни, Державна контрольно-ревізійна служба України, місцеві\nфінансові органи, голови виконавчих органів міських міст районного\nзначення, селищних та сільських рад, головні розпорядники\nбюджетних коштів у межах своїх повноважень можуть призупиняти\nбюджетні асигнування у разі:\n1) несвоєчасного і неповного подання звітності про виконання\nбюджету;\n2) невиконання вимог щодо бухгалтерського обліку, складання\nзвітності та внутрішнього фінансового контролю за бюджетними\nкоштами і недотримання порядку перерахування цих коштів;\n3) подання недостовірних звітів та інформації про виконання\nбюджету;\n4) порушення розпорядниками бюджетних коштів вимог щодо\nприйняття ними бюджетних зобов'язань;\n5) нецільового використання бюджетних коштів.\nСтаття 118. Заходи, що застосовуються до розпорядників та\nодержувачів бюджетних коштів за вчинені ними\nбюджетні правопорушення\n1. У разі виявлення бюджетного правопорушення Міністерство\nфінансів України, Державне казначейство України, органи Державної\nконтрольно-ревізійної служби України, місцеві фінансові органи,\nголови виконавчих органів міських міст районного значення,\nселищних та сільських рад і головні розпорядники бюджетних коштів\nу межах своєї компетенції можуть вчиняти такі дії щодо тих\nрозпорядників бюджетних коштів та одержувачів, яким вони довели\nвідповідні бюджетні асигнування:\n1) застосування адміністративних стягнень до осіб, винних у\nбюджетних правопорушеннях відповідно до закону;\n2) зупинення операцій з бюджетними коштами.\n2. Накладення на особу заходу стягнення за бюджетне\nправопорушення не звільняє її від відшкодування заподіяної таким\nправопорушенням матеріальної шкоди в порядку, встановленому\nзаконом."
    },
    {
      "provision_ref": "art119",
      "section": "119",
      "title": "Стаття 119. Нецільове використання бюджетних коштів",
      "content": "1. Нецільове використання бюджетних коштів, тобто витрачання\nїх на цілі, що не відповідають бюджетним призначенням,\nвстановленим законом про Державний бюджет України чи рішенням про\nмісцевий бюджет, виділеним бюджетним асигнуванням чи кошторису,\nмає наслідком зменшення асигнувань розпорядникам бюджетних коштів\nна суму коштів, що витрачені не за цільовим призначенням, і\nпритягнення відповідних посадових осіб до дисциплінарної,\nадміністративної чи кримінальної відповідальності у порядку,\nвизначеному законами України.\n2. У разі нецільового використання бюджетних коштів,\nотриманих у вигляді субвенції, зазначені кошти підлягають\nобов'язковому поверненню до відповідного бюджету у порядку,\nвизначеному Кабінетом Міністрів України. Відповідні посадові особи\nпритягаються до відповідальності згідно з законом."
    },
    {
      "provision_ref": "art120",
      "section": "120",
      "title": "Стаття 120. Зупинення операцій з бюджетними коштами",
      "content": "1. Зупинення операцій з бюджетними коштами полягає у\nзупиненні будь-яких операцій по здійсненню платежів з рахунку\nпорушника бюджетного законодавства. Механізм зупинення операцій з\nбюджетними коштами визначається Кабінетом Міністрів України.\n2. Зупинення операцій з бюджетними коштами можливе на термін\nдо тридцяти днів, якщо інше не передбачено законом."
    },
    {
      "provision_ref": "art121",
      "section": "121",
      "title": "Стаття 121. Відповідальність за бюджетні правопорушення",
      "content": "1. Особи, винні у порушенні бюджетного законодавства, несуть\nцивільну, дисциплінарну, адміністративну або кримінальну\nвідповідальність згідно з законами України.\n2. Бюджетне правопорушення, вчинене розпорядником чи\nодержувачем бюджетних коштів, може бути підставою для притягнення\nдо відповідальності згідно з законом його керівника чи інших\nвідповідальних посадових осіб, залежно від характеру вчинених ними\nдіянь.\n3. Посадові особи органів державної влади, органів влади\nАвтономної Республіки Крим та органів місцевого самоврядування, а\nтакож підприємств, установ та організацій, які вчинили бюджетне\nправопорушення, несуть передбачену законом цивільно-правову\nвідповідальність згідно з законом незалежно від накладення\nпередбачених цим Кодексом заходів стягнення на розпорядника чи\nодержувача бюджетних коштів.\nСтаття 122. Відповідальність органів місцевого самоврядування\nза порушення бюджетного планування\n1. У разі порушення вимог цього Кодексу та закону про\nДержавний бюджет України щодо формування відповідного бюджету в\nчастині державних делегованих повноважень Кабінету Міністрів\nУкраїни надається право протягом місяця з дня прийняття рішення\nпро обласний бюджет, бюджети міст Києва та Севастополя призупиняти\nдію цього рішення з одночасним зверненням до суду. Рада міністрів\nАвтономної Республіки Крим, обласні, Київська та Севастопольська\nміські державні адміністрації наступного дня після підписання\nГоловою Верховної Ради Автономної Республіки Крим чи відповідної\nради рішення про місцевий бюджет або внесення до нього змін\nнадсилають його Міністерству фінансів України.\n2. У разі порушення вимог щодо формування бюджету згідно з\nцим Кодексом та законом про Державний бюджет України в частині\nдержавних делегованих повноважень Голові Ради міністрів Автономної\nРеспубліки Крим, голові обласної, Київської та Севастопольської\nміських державних адміністрацій надається право протягом місяця з\nдня прийняття рішення про районний, міський (міст\nреспубліканського Автономної Республіки Крим чи міст обласного\nзначення), районний у містах Києві та Севастополі бюджети\nпризупинити дію рішення про відповідний бюджет з одночасним\nзверненням до суду. Районні державні адміністрації, виконавчі\nоргани міських (міст республіканського Автономної Республіки Крим\nі міст обласного значення) та районних рад у містах наступного дня\nпісля підписання керівником відповідної ради рішення про місцевий\nбюджет або внесення до нього змін надсилають його Раді міністрів\nАвтономної Республіки Крим, обласним, Київській та\nСевастопольській міським державним адміністраціям, виконавчим\nорганам міських рад.\n3. У разі порушення вимог щодо формування бюджету згідно з\nцим Кодексом, законом про Державний бюджет України чи рішенням\nрайонної чи міської (міста республіканського Автономної Республіки\nКрим та міст обласного значення) ради про бюджет в частині\nдержавних делегованих повноважень голові районної державної\nадміністрації, голові виконавчого органу міської (міста\nреспубліканського Автономної Республіки Крим чи міста обласного\nзначення) ради надається право протягом місяця з дня прийняття\nрішення про міський (міст районного значення), сільський, селищний\nта районний у місті бюджети призупиняти дію рішення про\nвідповідний бюджет з одночасним зверненням до суду. Виконавчі\nоргани міських міст районного значення, сільської, селищної,\nрайонної у місті рад наступного дня після підписання керівником\nрішення про відповідний бюджет або внесення до нього змін надсилає\nйого районній державній адміністрації чи виконавчому органу\nміської (міста республіканського Автономної Республіки Крим чи\nміста обласного значення) ради.\n4. У разі призупинення рішення про місцевий бюджет видатки з\nнього здійснюються у порядку, визначеному статтею 79 цього\nКодексу.\nСтаття 123. Відповідальність органів Державного казначейства\nУкраїни\n1. Органи Державного казначейства України відповідно до\nзакону несуть відповідальність за невиконання вимог щодо ведення\nбухгалтерського обліку та складання звітності про виконання\nбюджетів.\n2. Керівники органів Державного казначейства України несуть\nперсональну відповідальність у разі вчинення ними бюджетного\nправопорушення та невиконання вимог щодо казначейського\nобслуговування бюджетів, встановлених цим Кодексом.\nСтаття 124. Порядок накладення стягнення за бюджетні\nправопорушення\n1. Передбачені цим Кодексом стягнення за бюджетні\nправопорушення накладаються за рішенням Міністра фінансів України,\nкерівника органу Державного казначейства України, керівника органу\nДержавної контрольно-ревізійної служби України, Міністра фінансів\nАвтономної Республіки Крим, керівника місцевого фінансового\nоргану, голови виконавчого органу міської міста районного\nзначення, селищної та сільської ради.\n2. Рішення про накладення стягнення за бюджетне\nправопорушення приймається особами, визначеними в частині першій\nцієї статті, на підставі протоколу про бюджетне правопорушення або\nакта ревізії та доданих до нього документів.\n3. Рішення про накладення заходу стягнення за бюджетне\nправопорушення набирає чинності з дня його підписання і підлягає\nнегайному виконанню.\n4. Форма, порядок складання та передачі за належністю\nпротоколу про бюджетне правопорушення встановлюється Міністерством\nфінансів України.\nСтаття 125. Оскарження рішення про накладення стягнення за\nбюджетне правопорушення\n1. Рішення про накладення стягнення за бюджетне\nправопорушення може бути оскаржене у порядку, встановленому\nзаконом. Рішення може бути оскаржене в органі, що його виніс, або\nв суді протягом 10 днів з дня його винесення, якщо інше не\nпередбачено законом.\n2. Оскарження рішення про накладення стягнення за бюджетне\nправопорушення не зупиняє виконання зазначеного рішення.\n3. У разі визнання судом рішення про накладення заходу\nстягнення за бюджетне правопорушення повністю чи в частині\nнезаконним особі, щодо якої воно було винесене, перераховуються\nнедоотримані бюджетні кошти та поновлюються інші обмежені таким\nрішенням її права.\n4. Рішення суду може бути оскаржене у порядку, встановленому\nзаконом.\n1. Цей Кодекс набирає чинності з дня його опублікування, а\nстатті 16, 29-31, 49, 61, 63-72, 77, 78, 83-85, 87-91, 97,\n102-107 - з 1 січня 2002 року.\n2. З набранням чинності цим Кодексом інші нормативно-правові\nакти застосовуються в частині, що не суперечить йому.\n3. Протягом п'яти років після набрання чинності цим Кодексом\nможе застосовуватися міжбюджетний трансферт з Державного бюджету\nУкраїни на зменшення фактичних диспропорцій між місцевими\nбюджетами через нерівномірність мережі бюджетних установ. Розмір\nцього міжбюджетного трансферту встановлюється в таких пропорціях:\n1) перший рік - 5 відсотків від загального обсягу дотації\nвирівнювання з Державного бюджету України місцевим бюджетам;\n2) другий рік - 4 відсотки від загального обсягу дотації\nвирівнювання з Державного бюджету України місцевим бюджетам;\n3) третій рік - 3 відсотки від загального обсягу дотації\nвирівнювання з Державного бюджету України місцевим бюджетам;\n4) четвертий рік - 2 відсотки від загального обсягу дотації\nвирівнювання з Державного бюджету України місцевим бюджетам;\n5) п'ятий рік - 1 відсоток від загального обсягу дотації\nвирівнювання з Державного бюджету України місцевим бюджетам.\n4. При розробці проектів законів про Державний бюджет\nУкраїни на 2002-2010 роки індекси відносної податкоспроможності\nрозраховуються щороку. Положення частини восьмої статті 98 цього\nКодексу застосовуються для розрахунків обсягів місцевих бюджетів\nпри розробці проекту закону про Державний бюджет України на\n2011 рік.\n( Пункт 4 розділу VI в редакції Закону N 1086-IV ( 1086-15 ) від\n10.07.2003 )\n5. Розробити та внести на розгляд Верховної Ради України\nпроект закону України про державний контроль за дотриманням\nбюджетного законодавства та відповідальність за бюджетні\nправопорушення.\n6. Кабінету Міністрів України:\n1) протягом шести місяців підготувати та внести на розгляд до\nВерховної Ради України пропозиції щодо приведення законодавчих\nактів у відповідність із цим Кодексом, у тому числі про зміни до\nЗакону України \"Про оподаткування прибутку підприємств\"\n( 334/94-ВР ) у частині визначення бюджетних установ\nнеприбутковими;\n2) протягом шести місяців привести свої нормативно-правові\nакти у відповідність з цим Кодексом та забезпечити приведення\nцентральними органами виконавчої влади прийнятих ними\nнормативно-правових актів у відповідність з цим Кодексом;\n3) протягом року забезпечити прийняття центральними органами\nвиконавчої влади нормативно-правових актів відповідно до цього\nКодексу, в тому числі необхідних інструкцій, правил;\n4) протягом двох років відповідно до цього Кодексу\nпідготувати та внести на розгляд до Верховної Ради України\nзаконопроект про врегулювання міжбюджетних відносин на рівні села,\nселища, міста районного значення та району;\n5) до 1 березня 2002 року забезпечити у порядку, визначеному\nзаконом, передачу бюджетних установ відповідно до розмежування\nвидатків між бюджетами, визначеного цим Кодексом.\n7. Визнати таким, що втратив чинність, Закон України \"Про\nбюджетну систему України\" ( 512-12 ) (Відомості Верховної Ради\nУРСР, 1991 р., N 1, ст. 1, N 50, ст. 705; Відомості Верховної Ради\nУкраїни, 1993 р., N 26, ст. 277; 1995 р., N 26, ст. 195; 1996 р.,\nN 27, ст. 126; 1998 р., N 11-12, ст. 43; 2000 р., N 8, ст. 51,\nN 35, ст. 282)."
    }
  ],
  "definitions": []
}