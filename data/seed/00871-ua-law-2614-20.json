{
  "id": "ua-law-2614-20",
  "type": "statute",
  "title": "Закон України (2614-20)",
  "title_en": "",
  "short_name": "2614-20",
  "status": "in_force",
  "issued_date": "2022-09-20",
  "url": "https://zakon.rada.gov.ua/laws/show/2614-20",
  "description": "Official legislative act of Ukraine ingested from the Verkhovna Rada legal portal.",
  "provisions": [
    {
      "provision_ref": "art1",
      "section": "1",
      "title": "Стаття 1. Визначення термінів",
      "content": "1. У цьому Законі наведені нижче терміни вживаються в такому значенні:\n2) джерело викидів - фізичний об’єкт, з якого може здійснюватися викид забруднювачів в атмосферне повітря, води або землю;\n3) дифузні джерела - малі або розсіяні джерела викидів, у тому числі пересувні джерела, з яких може здійснюватися викид забруднювачів в атмосферне повітря, води або землю, які сукупно мають суттєвий вплив на довкілля та для яких недоцільно складати та подавати звітність щодо джерела;\n4) довідка про дифузні джерела - документ, що містить дані, необхідні для визначення обсягу викидів, що здійснюються дифузними джерелами, у звітному році;\n5) дозволені методики - методики вимірювань або розрахунків обсягів забруднювачів і відходів у викидах та перенесеннях забруднювачів і відходів, визначені нормативно-правовими актами або нормативними документами, на які існують відповідні посилання в нормативно-правових актах, що використовуються операторами під час складання звіту оператора та уповноваженим органом - для визначення обсягу викидів, що здійснюються дифузними джерелами;\n6) забруднювач - забруднююча речовина або група речовин, що через свої властивості можуть мати негативний вплив на довкілля або здоров’я людини в результаті їх потрапляння в довкілля;\n7) залповий викид - передбачений виробничим процесом викид, що кількісно і якісно перевищує у два або більше разів величини викидів, встановлені за нормального ведення виробничого процесу, і тривалість якого відповідає нормам, передбаченим документами, що регламентують відповідний виробничий процес;\n8) залучений орган - орган виконавчої влади, що відповідно до цього Закону зобов’язаний складати та подавати до уповноваженого органу довідку про дифузні джерела;\n9) звіт уповноваженого органу - звіт про викиди та перенесення забруднювачів і відходів у звітному році, що складається та оприлюднюється уповноваженим органом;\n10) звіт оператора - звіт про викиди та перенесення забруднювачів і відходів у звітному році, що складається та подається до уповноваженого органу оператором щодо відповідного об’єкта у випадках, передбачених цим Законом;\n11) звітний рік - календарний рік, за який мають бути зібрані дані про викиди та перенесення забруднювачів і відходів;\n12) контролюючий орган - центральний орган виконавчої влади, що реалізує державну політику із здійснення державного нагляду (контролю) у сфері охорони навколишнього природного середовища, раціонального використання, відтворення і охорони природних ресурсів;\n13) Національний реєстр викидів та перенесення забруднювачів (далі - Реєстр) - єдина державна інформаційно-комунікаційна система даних, що забезпечує створення, збирання, накопичення, захист, облік, відображення, оброблення та надання даних про викиди та перенесення забруднювачів і відходів;\n14) неорганізоване стаціонарне джерело викиду - джерело викиду, з якого забруднювачі потрапляють у довкілля у вигляді ненаправлених потоків та яке не оснащене спеціальними спорудами для відведення викидів;\n15) об’єкт - одна або кілька установок, на яких провадиться один або більше видів діяльності відповідно до переліку видів діяльності, визначених додатком 1 до цього Закону, що розташовані на одному промисловому майданчику та експлуатуються одним оператором;\n16) оператор - суб’єкт господарювання, який здійснює технічну експлуатацію об’єкта, що належить йому на праві власності чи іншому речовому праві;\n17) перелік видів діяльності - види діяльності із зазначенням порогових значень їх потужностей, на які поширюється дія цього Закону та які визначені додатком 1 до цього Закону;\n18) перелік забруднювачів - перелік забруднюючих речовин та порогових обсягів викидів таких речовин, у разі перевищення яких у результаті провадження на об’єкті одного або більше видів діяльності, визначених переліком видів діяльності, оператор зобов’язаний скласти та подати звіт оператора. Перелік забруднювачів визначений додатком 2 до цього Закону;\n19) перенесення забруднювачів та відходів - переміщення за межі промислового майданчика забруднювачів, що містяться у зворотних (стічних) водах, призначених для очищення, та відходів, призначених для відновлення або видалення;\n20) пересувне джерело - транспортний засіб, рух якого супроводжується викидами;\n21) підтвердна документація - документи, які містять або з яких отримано дані, включені до звіту оператора;\n22) промисловий майданчик - частина земної поверхні з визначеним місцем розташування (географічними координатами), на якій розташовано об’єкт;\n23) реєстраційна дія - державна реєстрація об’єкта в Реєстрі, внесення змін до записів Реєстру, відкликання державної реєстрації об’єкта в Реєстрі;\n24) уповноважений орган - центральний орган виконавчої влади, що забезпечує формування та реалізує державну політику у сфері охорони навколишнього природного середовища;\n25) установка - стаціонарна технічна одиниця, на якій провадиться один або більше видів діяльності, визначених переліком видів діяльності, та інші безпосередньо пов’язані види діяльності в межах того самого промислового майданчика, які мають технічний зв’язок із діяльністю, визначеною переліком видів діяльності, та можуть впливати на викиди та перенесення забруднювачів і відходів.\n2. Термін \"громадськість\" вживається у цьому Законі у значенні, наведеному в Законі України \"Про оцінку впливу на довкілля\".\nТерміни \"відходи\" , \"небезпечні відходи\" , \"видалення відходів\" , \"відновлення відходів\" вживаються у цьому Законі у значеннях, наведених у Законі України \"Про управління відходами\".\nТерміни \"адміністратор реєстру\" , \"держатель реєстру\" , \"користувач реєстрової інформації\" , \"публічний реєстратор\" , \"реєстрова інформація\" , \"реєстрові дані\" , \"створювач реєстрової інформації\" вживаються у цьому Законі у значеннях, наведених в Законі України \"Про публічні електронні реєстри\".\nТерміни \"води\" , \"вода стічна\" , \"вода зворотна\" вживаються у цьому Законі у значеннях, наведених у Водному кодексі України.\nТермін \"материнські компанії\" вживається у цьому Законі у значенні, наведеному в Податковому кодексі України.\nТермін \"викид\" вживається в цьому Законі у значенні, наведеному в Законі України \"Про інтегроване запобігання та контроль промислового забруднення\"."
    },
    {
      "provision_ref": "art2",
      "section": "2",
      "title": "Стаття 2. Сфера дії Закону",
      "content": "1. Цей Закон регулює відносини, пов’язані із створенням та функціонуванням Реєстру, реєстрацією об’єктів, складенням та поданням до уповноваженого органу звітів операторів, довідок про дифузні джерела, внесенням даних про викиди та перенесення забруднювачів і відходів до Реєстру щодо об’єктів, дифузних джерел, розташованих в Україні (далі - реєстрація викидів та перенесення забруднювачів і відходів).\n2. Дія цього Закону не поширюється на викиди та перенесення радіоактивних матеріалів та на перенесення радіоактивних відходів."
    },
    {
      "provision_ref": "art3",
      "section": "3",
      "title": "Стаття 3. Законодавство у сфері реєстрації викидів та перенесення забруднювачів і відходів",
      "content": "1. Відносини, що виникають у сфері реєстрації викидів та перенесення забруднювачів і відходів, регулюються Конституцією України , цим Законом, іншими нормативно-правовими актами, що регулюють відносини у зазначеній сфері, та міжнародними договорами України, згода на обов’язковість яких надана Верховною Радою України.\n2. Якщо міжнародним договором України, згода на обов’язковість якого надана Верховною Радою України, встановлено інші правила, ніж ті, що передбачені цим Законом, застосовуються норми відповідного міжнародного договору.\n3. Відносини щодо прийняття, набрання чинності, оскарження в адміністративному порядку, виконання, припинення дії адміністративних актів у сфері реєстрації викидів та перенесення забруднювачів регулюються Законом України \"Про адміністративну процедуру\" з урахуванням особливостей, визначених цим Законом."
    },
    {
      "provision_ref": "art4",
      "section": "4",
      "title": "Стаття 4. Основні принципи реєстрації викидів та перенесення забруднювачів і відходів, а також основні принципи функціонування Реєстру",
      "content": "1. Основними принципами діяльності, пов’язаної із реєстрацією викидів та перенесенням забруднювачів і відходів, а також функціонуванням Реєстру, є:\n1) законність;\n2 ) використання інформації, що забезпечує повноту, точність, порівнюваність, узгодженість та достовірність даних, що підлягають включенню до звітів операторів, довідок про дифузні джерела та внесенню до Реєстру;\n3) інтеграція Реєстру з іншими інформаційними, інформаційно-комунікаційними системами, базами даних у сфері охорони навколишнього природного середовища;\n4) постійне вдосконалення процесу реєстрації викидів та перенесення забруднювачів і відходів та процесу функціонування Реєстру;\n5 ) забезпечення участі громадськості у процесах створення та вдосконалення функціонування Реєстру, а також вільного доступу громадськості до Реєстру, звітів операторів, довідок про дифузні джерела, звітів уповноваженого органу."
    },
    {
      "provision_ref": "art5",
      "section": "5",
      "title": "Стаття 5. Суб’єкти, які здійснюють державне управління у сфері реєстрації викидів та перенесення забруднювачів і відходів",
      "content": "1. Державне управління у сфері реєстрації викидів та перенесення забруднювачів і відходів здійснюють:\n1) Кабінет Міністрів України;\n2) уповноважений орган;\n3) контролюючий орган."
    },
    {
      "provision_ref": "art6",
      "section": "6",
      "title": "Стаття 6. Повноваження Кабінету Міністрів України у сфері реєстрації викидів та перенесення забруднювачів і відходів",
      "content": "1. До повноважень Кабінету Міністрів України у сфері реєстрації викидів та перенесення забруднювачів і відходів належить:\n1) затвердження вимог до звіту уповноваженого органу, порядку складання та оприлюднення такого звіту;\n2) затвердження порядку ведення Реєстру ;\n3) здійснення інших повноважень, визначених законом."
    },
    {
      "provision_ref": "art7",
      "section": "7",
      "title": "Стаття 7. Повноваження уповноваженого органу у сфері реєстрації викидів та перенесення забруднювачів і відходів",
      "content": "1. До повноважень уповноваженого органу у сфері реєстрації викидів та перенесення забруднювачів і відходів належить:\n1) забезпечення формування та реалізація державної політики у сфері реєстрації викидів та перенесення забруднювачів і відходів;\n2) узагальнення практики застосування законодавства, розроблення та подання пропозицій щодо вдосконалення актів законодавства у сфері реєстрації викидів та перенесення забруднювачів і відходів, зокрема:\nа) вимог до звіту уповноваженого органу, порядку складання та оприлюднення такого звіту;\nб) порядку ведення Реєстру;\n3) затвердження форми звіту оператора;\n4 ) затвердження форми довідки про дифузні джерела, порядку складання та подання таких довідок до уповноваженого органу;\n5) затвердження форми протоколу про порушення оператором вимог законодавства у сфері реєстрації викидів та перенесення забруднювачів і відходів;\n6) опублікування переліку дозволених методик;\n7) приймання заяв про реєстрацію об’єктів, звітів операторів для їх внесення до Реєстру;\n8 ) здійснення попередньої оцінки даних, що містяться у звітах операторів, довідках про дифузні джерела, на предмет їх повноти, узгодженості та достовірності;\n9 ) звернення до операторів, залучених органів із запитом про надання уточнених даних, що містяться у поданих ними звітах операторів, довідках про дифузні джерела;\n10) здійснення підготовки, оприлюднення звіту уповноваженого органу, а також подання такого звіту компетентним органам Європейського Союзу чи його державам-членам, іншим країнам - сторонам Протоколу про реєстри викидів та перенесення забруднювачів, а також міжнародним організаціям у рамках міжнародного співробітництва з питань реєстрації викидів та перенесення забруднювачів і відходів;\n11) забезпечення ведення Реєстру, здійснення функцій держателя Реєстру відповідно до вимог цього Закону;\n12) виконання функцій визначеного Україною компетентного органу щодо управління Реєстром відповідно до Протоколу про реєстри викидів та перенесення забруднювачів;\n13) здійснення заходів з інформування та надання роз’яснень щодо реалізації державної політики у сфері реєстрації викидів та перенесення забруднювачів і відходів;\n14) здійснення організаційно-методичного керівництва та координації роботи, пов’язаної з реєстрацією викидів та перенесенням забруднювачів і відходів, зокрема затвердження методичних рекомендацій у сфері реєстрації викидів та перенесення забруднювачів і відходів відповідно до статті 23 цього Закону;\n15) здійснення обміну інформацією та координації дій із контролюючим органом, залученими органами, спеціально уповноваженим центральним органом виконавчої влади, що реалізує державну політику у сфері статистики, центральним органом виконавчої влади, що реалізує державну податкову політику, державну політику з адміністрування єдиного внеску на загальнообов’язкове державне соціальне страхування;\n16) участь у міжнародному співробітництві з питань реєстрації викидів та перенесення забруднювачів і відходів, вивчення, узагальнення та поширення міжнародного досвіду в зазначеній сфері;\n17) забезпечення участі громадськості у формуванні державної політики у сфері реєстрації викидів та перенесення забруднювачів і відходів;\n18 ) звернення до залучених органів, інших органів державної влади, органів місцевого самоврядування, юридичних осіб із запитом про надання даних, необхідних для визначення обсягів викидів забруднювачів, що здійснюються дифузними джерелами, та для ведення Реєстру в частині таких викидів;\n19) визначення технічного адміністратора Реєстру та укладення з ним договору;\n20) віднесення даних до інформації з обмеженим доступом з підстав, визначених частиною дванадцятою статті 14 цього Закону;\n21) здійснення інших повноважень у сфері реєстрації викидів та перенесення забруднювачів і відходів відповідно до закону."
    },
    {
      "provision_ref": "art8",
      "section": "8",
      "title": "Стаття 8. Повноваження контролюючого органу у сфері реєстрації викидів та перенесення забруднювачів і відходів",
      "content": "1. Контролюючий орган відповідно до покладених на нього завдань здійснює державний нагляд (контроль) за додержанням операторами вимог законодавства у сфері реєстрації викидів та перенесення забруднювачів і відходів (далі - державний нагляд (контроль) у сфері реєстрації викидів та перенесення забруднювачів і відходів)."
    },
    {
      "provision_ref": "art9",
      "section": "9",
      "title": "Стаття 9. Суб’єкти правовідносин у сфері реєстрації викидів та перенесення забруднювачів і відходів",
      "content": "1. Суб’єктами правовідносин у сфері реєстрації викидів та перенесення забруднювачів і відходів є:\n1) суб’єкти, які здійснюють державне управління у сфері реєстрації викидів та перенесення забруднювачів і відходів;\n2) оператори;\n3) залучені органи;\n4) громадськість."
    },
    {
      "provision_ref": "art10",
      "section": "10",
      "title": "Стаття 10. Оператор",
      "content": "1. Оператор відповідно до порядку ведення Реєстру подає заяву та загальні відомості, необхідні для державної реєстрації об’єкта в Реєстрі, та надає уповноваженому органу дані про викиди та перенесення забруднювачів і відходів щодо кожного об’єкта, експлуатацію якого він здійснює.\n2. Правами та обов’язками оператора є:\n1) подання заяви та відомостей, визначених порядком ведення Реєстру, необхідних для державної реєстрації, відкликання державної реєстрації об’єктів, експлуатацію яких він здійснює, а також внесення змін до записів Реєстру;\n2) збирання даних, необхідних для складення та подання звіту оператора;\n3) забезпечення якості наданих даних про викиди та перенесення забруднювачів і відходів (повноти, узгодженості та достовірності);\n4) своєчасне складення та подання до уповноваженого органу звіту оператора;\n5) надання на запит уповноваженого органу до звіту оператора уточнених даних та відповідної підтвердної документації;\n6) ведення обліку та зберігання підтвердної документації, зазначення методики, використаної для збору даних;\n7) опублікування на своєму веб-сайті (у разі наявності) звіту оператора, а також подання його на запит будь-якої особи;\n8) подання до уповноваженого органу уточненого звіту оператора у разі виявлення оператором або контролюючим органом під час здійснення заходу державного нагляду (контролю) у сфері реєстрації викидів та перенесення забруднювачів і відходів неповноти, неузгодженості чи недостовірності даних у поданому звіті оператора;\n9) здійснення інших обов’язків, передбачених законодавством у сфері реєстрації викидів та перенесення забруднювачів і відходів.\n3. У разі експлуатації об’єкта згідно з договором про спільну діяльність договором визначається сторона, відповідальна за виконання обов’язків оператора щодо відповідного об’єкта."
    },
    {
      "provision_ref": "art11",
      "section": "11",
      "title": "Стаття 11. Залучений орган",
      "content": "1. Залучений орган у порядку, передбаченому законодавством у сфері реєстрації викидів та перенесення забруднювачів і відходів, подає до уповноваженого органу довідку про дифузні джерела, що містить дані, необхідні уповноваженому органу для визначення обсягів викидів забруднювачів, що здійснюються дифузними джерелами, та для ведення Реєстру в частині таких викидів.\n2. До залучених органів належать:\n1) центральний орган виконавчої влади, що забезпечує формування державної політики у сфері забезпечення охорони прав і свобод людини, інтересів суспільства і держави, протидії злочинності, підтримання публічної безпеки і порядку, а також надання поліцейських послуг, - щодо пересувних джерел (автомобільних транспортних засобів);\n2) центральний орган виконавчої влади, що реалізує державну політику у сферах автомобільного, залізничного, морського та річкового транспорту, надання послуг поштового зв’язку, а також реалізує державну політику у сфері авіаційного транспорту та використання повітряного простору України, - щодо пересувних джерел (транспортних засобів залізничного транспорту, суден та інших плавучих засобів, цивільних повітряних суден, а також рухомого складу міського електротранспорту);\n3) центральний орган виконавчої влади, що реалізує державну політику у сфері реєстрації та обліку машин в агропромисловому комплексі, - щодо пересувних джерел (тракторів, самохідних шасі, самохідних сільськогосподарських, дорожньо-будівельних і меліоративних машин, сільськогосподарської техніки, інших механізмів);\n4) центральний орган виконавчої влади, що реалізує державну політику у сферах промислової безпеки, охорони праці, гігієни праці, поводження з вибуховими матеріалами промислового призначення, - щодо пересувних джерел (великотоннажних транспортних засобів та інших технологічних транспортних засобів);\n5) центральний орган виконавчої влади, що реалізує державну аграрну політику, державну політику у сферах сільського господарства та з питань продовольчої безпеки держави, - щодо дифузних джерел у сфері сільського господарства;\n6) центральний орган виконавчої влади, що реалізує державну житлову політику і політику у сфері благоустрою населених пунктів, державну політику у сфері житлово-комунального господарства, державну політику у сфері надання послуги з управління побутовими відходами, державну політику у сфері будівництва, містобудування, просторового планування територій та архітектури, державну політику у сфері технічного регулювання у будівництві, - щодо полігонів та звалищ твердих побутових відходів, у тому числі несанкціонованих сміттєзвалищ (їх кількості, площі та орієнтовних обсягів утворення твердих побутових відходів), а також кількості одноквартирних будинків приватного сектору та кількості квартир (одноквартирних будинків), обладнаних газом;\n7) центральний орган виконавчої влади, що реалізує державну політику в електроенергетичному, ядерно-промисловому, вугільно-промисловому, торфодобувному, нафтогазовому та нафтогазопереробному комплексі, у сфері ефективного використання паливно-енергетичних ресурсів, - щодо обсягів палива (у тому числі вугілля, торфу, природного газу), реалізованого для споживачів, які належать до категорій, інших, ніж промисловість і транспорт.\n3. До повноважень залученого органу належить:\n1) складення та подання до уповноваженого органу довідки про дифузні джерела;\n2) надання на запит уповноваженого органу додаткових, уточнених даних до довідки про дифузні джерела;\n3) забезпечення якості даних, що включаються до довідки про дифузні джерела;\n4) виконання інших повноважень, передбачених законом."
    },
    {
      "provision_ref": "art12",
      "section": "12",
      "title": "Стаття 12. Громадськість",
      "content": "1. Права громадськості у сфері реєстрації викидів та перенесення забруднювачів і відходів:\n1 ) безоплатний необмежений у часі та неавторизований доступ (далі - загальний доступ) до даних, що містяться в Реєстрі, звітах операторів, довідках про дифузні джерела, крім інформації з обмеженим доступом;\n2) використання даних, що містяться в Реєстрі, звітах операторів, довідках про дифузні джерела, опублікованих на офіційних веб-сайтах, для моделювання та інших досліджень стану довкілля, динаміки його змін, джерел викидів та перенесення забруднювачів і відходів та характеру впливу екологічних факторів на здоров’я людей, а також для інших цілей;\n3) звернення із запитом та одержання інформації, що міститься в Реєстрі, звітах операторів, довідках про дифузні джерела, в установленому законодавством у сфері реєстрації викидів та перенесення забруднювачів і відходів порядку;\n4) оскарження рішень, дій чи бездіяльності уповноваженого органу та/або інших суб’єктів у сфері реєстрації викидів та перенесення забруднювачів і відходів у порядку, встановленому законодавством;\n5) участь у формуванні державної політики у сфері реєстрації викидів та перенесення забруднювачів і відходів у порядку, встановленому законодавством;\n6) сприяння відкритості, прозорості, ефективному функціонуванню та постійному вдосконаленню Реєстру, а також розвитку відносин у сфері реєстрації викидів та перенесення забруднювачів і відходів.\n2. Під час формування та реалізації державної політики у сфері реєстрації викидів та перенесення забруднювачів і відходів, зокрема під час прийняття законів або інших нормативно-правових актів у сфері реєстрації викидів та перенесення забруднювачів і відходів, відповідні органи державної влади у встановленому законодавством порядку проводять консультації з громадськістю, надають громадськості можливість безкоштовного доступу до інформації про заплановані заходи та зміни, а також можливість подання пропозицій (зауважень) щодо таких заходів та змін. Пропозиції (зауваження) громадськості розглядають відповідні органи державної влади у встановленому законодавством порядку. Про результати такого розгляду із відповідним обгрунтуванням громадськість повідомляється у встановленому законодавством порядку. Результати проведення консультацій з громадськістю враховуються відповідними органами державної влади під час прийняття остаточного рішення або в подальшій їх роботі.\n3. Законами України можуть бути визначені також інші права громадськості у сфері реєстрації викидів та перенесення забруднювачів і відходів.\n4. У звіті уповноваженого органу подається інформація про участь громадськості у формуванні державної політики у сфері реєстрації викидів та перенесення забруднювачів і відходів, а також про результати такої участі у відповідному звітному році."
    },
    {
      "provision_ref": "art13",
      "section": "13",
      "title": "Стаття 13. Створення Реєстру",
      "content": "1. Реєстр призначений для забезпечення безоплатного загального доступу громадськості та інших користувачів Реєстру (крім інформації з обмеженим доступом) до узгоджених і достовірних даних про викиди та перенесення забруднювачів і відходів та вільного використання таких даних.\n2. Адміністратором Реєстру є уповноважений орган, який виконує функції держателя Реєстру та забезпечує його створення, ведення та адміністрування безпосередньо або шляхом покладення виконання певних повноважень із створення та забезпечення функціювання Реєстру на технічного адміністратора Реєстру. Технічний адміністратор Реєстру визначається уповноваженим органом.\n3. Технічний адміністратор Реєстру здійснює заходи із створення, впровадження та забезпечення функціювання Реєстру, у тому числі в частині його технічного і технологічного забезпечення, здійснює заходи з кібербезпеки, а також інші заходи, визначені укладеним із ним договором.\n4. Публічний реєстратор є посадовою особою або особою, яка перебуває у трудових відносинах з уповноваженим органом, та здійснює внесення даних до Реєстру. Права та обов’язки публічних реєстраторів Реєстру визначаються цим Законом, Законом України \"Про публічні електронні реєстри\" та порядком ведення Реєстру.\n5. Створювачами Реєстру є уповноважений орган та оператори, вимоги до яких визначені цим Законом.\n6. Єдиним джерелом даних Реєстру є електронні документи, створені створювачами Реєстру з урахуванням статтей 16 , 17 та 19 цього Закону.\n7. Реєстр містить інформацію про:\n1) викиди забруднювачів в атмосферне повітря, води та землю в обсягах понад порогові обсяги викидів, визначені переліком забруднювачів;\n2) перенесення за межі промислового майданчика небезпечних відходів в обсязі понад 2 тонни на рік або інших відходів в обсязі понад 2 тисячі тонн на рік для проведення операцій з відновлення або видалення відходів, крім операцій із видалення відходів, таких як обробка ґрунту (зокрема біохімічний розклад рідких чи мулових відходів у ґрунті) та закачування на глибину (зокрема вприскування відходів відповідної консистенції у свердловини, соляні куполи природних резервуарів);\n3) перенесення за межі промислового майданчика забруднювачів у зворотних (стічних) водах, призначених для очищення, в обсягах понад порогові обсяги викидів, визначені переліком забруднювачів;\n4 ) викиди забруднювачів, що здійснюються дифузними джерелами;\n5 ) об’єкти та дифузні джерела.\n8. Щодо інформації Реєстру, визначеної пунктами 1-3 частини сьомої цієї статті, Реєстр має містити дані, що підлягають включенню до звіту оператора відповідно до статті 17 цього Закону.\n9 . Щодо інформації Реєстру, визначеної пунктом 4 частини сьомої цієї статті, Реєстр має містити дані в обсязі, що дає змогу здійснювати пошук та ідентифікацію викидів, що здійснюються дифузними джерелами, із геопросторовим (географічним) розмежуванням, а також дані щодо методики, використаної для отримання даних про такі викиди.\n10. Щодо інформації Реєстру, визначеної пунктом 5 частини сьомої цієї статті, Реєстр має містити дані, визначені статтею 16 цього Закону.\n11. Реєстрація та ідентифікація об’єктів здійснюються в порядку, визначеному статтями 14 , 16-20 цього Закону.\n12. Створення та ведення Реєстру, його програмно-технічних засобів здійснюються за рахунок коштів державного бюджету, коштів міжнародної технічної допомоги та інших не заборонених законом джерел. Власником програмно-технічних засобів Реєстру є держава."
    },
    {
      "provision_ref": "art14",
      "section": "14",
      "title": "Стаття 14. Ведення Реєстру",
      "content": "1. Ведення Реєстру здійснюється державною мовою.\n2. Внесення до Реєстру даних (інформації) про об’єкти Реєстру здійснюється у строки, визначені статтями 16 , 17 і 19 цього Закону.\n3. Реєстр надає такі послуги:\n1) реєстраційна дія щодо об’єктів відповідно до умов, визначених статтею 16 цього Закону;\n2) прийняття та реєстрація звіту оператора відповідно до умов, визначених статтею 17 цього Закону;\n3) надання доступу громадськості та інших користувачів Реєстру до інформації про викиди та перенесення забруднювачів і відходів відповідно до умов, визначених частиною одинадцятою цієї статті;\n4) відтворення інформації про викиди та перенесення забруднювачів і відходів відповідно до умов, визначених частиною тринадцятою цієї статті.\n4. Під час ведення Реєстру не передбачається складання документів.\n5. Реєстр відображає дані про викиди та перенесення забруднювачів і відходів в узагальненій та деталізованій формах таким чином, щоб викиди та перенесення забруднювачів і відходів можна було ідентифікувати за допомогою одного або кількох таких параметрів:\n1) об’єкт, зокрема місце розташування (географічні координати) промислового майданчика, річковий басейн;\n2) вид діяльності згідно із класифікацією видів економічної діяльності;\n3) вид діяльності згідно з переліком видів діяльності;\n4) вид забруднювача згідно з переліком забруднювачів чи відходів та класифікацією відходів;\n5) компонент довкілля (атмосферне повітря, вода, земля), в який здійснюється викид забруднювачів;\n6) перенесення за межі промислового майданчика відходів та їх подальше призначення (у разі відновлення або видалення відходів);\n7) перенесення за межі промислового майданчика забруднювачів у зворотних (стічних) водах, призначених для очищення;\n8 ) дифузні джерела;\n9 ) оператор відповідного об’єкта.\nУ разі якщо оператором є юридична особа, зазначаються найменування, у тому числі скорочене (за наявності), місцезнаходження та ідентифікаційний код юридичної особи в Єдиному державному реєстрі підприємств і організацій України (далі - ідентифікаційний код).\nУ разі якщо оператором є фізична особа-підприємець, зазначаються прізвище, власне ім’я, по батькові (за наявності), реєстраційний номер облікової картки платника податків або серія та номер паспорта (для фізичних осіб, які мають відмітку в паспорті про право здійснювати платежі за серією та номером паспорта) та місцезнаходження (адреса місця проживання, за якою здійснюється зв’язок з фізичною особою - підприємцем).\nДоступ до персональних даних та їх обробка здійснюються відповідно до Закону України \"Про захист персональних даних\";\n10) найменування материнської компанії оператора (за наявності).\n6. Реєстр має передбачати можливість подальшого розширення та вдосконалення.\n7. Реєстр має забезпечувати зберігання всіх даних, зібраних щонайменше за останні 10 звітних років.\n8. Реєстрація викидів та перенесення забруднювачів і відходів, наповнення Реєстру здійснюються з урахуванням, наскільки це можливо, технічних і фінансових можливостей уповноваженого органу щодо уникнення дублювання інших форм звітування, а також щодо забезпечення інформаційної взаємодії з іншими публічними електронними реєстрами.\n9. Реєстр забезпечує функціонування електронного кабінету для здійснення електронної взаємодії між операторами, залученими органами, уповноваженим органом, контролюючим органом, спеціально уповноваженим центральним органом виконавчої влади, що реалізує державну політику у сфері статистики, центральним органом виконавчої влади, що реалізує державну податкову політику, державну політику з адміністрування єдиного внеску на загальнообов’язкове державне соціальне страхування, у тому числі для подання документів для реєстрації об’єктів, звітів операторів, довідок про дифузні джерела, а також функціонування веб-порталу, що забезпечує доступ громадськості до даних Реєстру.\n10. Дані (інформація) про об’єкти Реєстру створюються створювачем у передбачений законодавством у сфері реєстрації викидів та перенесення забруднювачів і відходів спосіб за допомогою технічних та інших засобів фіксації (або без таких). За результатами такої фіксації створювач складає відповідний електронний документ для реєстрації інформації у Реєстрі, у тому числі з використанням прикладних програмних інтерфейсів Реєстру.\n11. Дані про викиди та перенесення забруднювачів і відходів, що містяться у Реєстрі, крім даних, зазначених у частині третій статті 16 та пунктах 1-4 частини третьої статті 17 цього Закону, відносяться до інформації про стан довкілля (екологічної інформації).\nУповноважений орган забезпечує безоплатний загальний доступ громадськості та інших користувачів Реєстру до даних про викиди та перенесення забруднювачів і відходів, крім інформації з обмеженим доступом, на Єдиному державному веб-порталі відкритих даних та на своєму офіційному веб-сайті, у тому числі можливість перегляду, копіювання та збереження даних, а також регулярне опублікування даних Реєстру у формі відкритих даних - набору даних (електронного документа) у форматі, що дає змогу здійснювати автоматизовану обробку електронними засобами даних Реєстру з метою їх повторного використання.\nУповноважений орган забезпечує користування Реєстром у порядку електронної інформаційної взаємодії між реєстрами.\nПрава та обов’язки користувачів Реєстру визначаються законами України \"Про публічні електронні реєстри\" та \"Про доступ до публічної інформації\" .\n12. Інформацією з обмеженим доступом є інформація, передбачена статтею 6 Закону України \"Про доступ до публічної інформації\".\nУ разі обмеження доступу до інформації в Реєстрі зазначаються тип інформації, що не була розголошена, та причина нерозголошення.\n13. Адміністратор Реєстру на запит користувачів Реєстру забезпечує відтворення даних (інформації), що містяться в Реєстрі, на паперових та інших матеріальних носіях відповідно до законів України \"Про публічні електронні реєстри\" та \"Про доступ до публічної інформації\" .\n14. Адміністратор Реєстру не інформує операторів про запити будь-яких осіб щодо наданої операторами інформації про об’єкти Реєстру, а також про збирання, оброблення, внесення такої інформації до Реєстру.\n15. Уповноважений орган забезпечує з дотриманням права громадськості на участь у формуванні та реалізації державної політики у сфері реєстрації викидів та перенесення забруднювачів і відходів постійне вдосконалення процесу функціонування Реєстру, зокрема шляхом уніфікації та гармонізації практик збору та обробки даних, розширення інформаційної взаємодії з іншими публічними електронними реєстрами.\n16. Уповноважений орган забезпечує розміщення на веб-порталі Реєстру посилань на інші реєстри, загальнодоступні інформаційні ресурси (інформаційні, інформаційно-комунікаційні системи, бази даних), які містять дані у сфері охорони навколишнього природного середовища, ведення яких здійснюється уповноваженим органом чи іншими відповідними органами, та які містять дані про викиди та перенесення забруднювачів і відходів, ведення яких здійснюється компетентним органом Європейського Союзу чи його державами-членами, іншими країнами - сторонами Протоколу про реєстри викидів та перенесення забруднювачів, а також міжнародними організаціями."
    },
    {
      "provision_ref": "art15",
      "section": "15",
      "title": "Стаття 15. Адміністрування Реєстру",
      "content": "1. Реєстр має бути інтегрованим із системою електронної взаємодії електронних ресурсів. Інформаційна взаємодія Реєстру з іншими державними електронними інформаційними ресурсами здійснюється засобами системи електронної взаємодії електронних ресурсів або інших інформаційно-комунікаційних систем із застосуванням відповідних комплексних систем захисту інформації з підтвердженою відповідністю за результатами державної експертизи в порядку, встановленому законодавством.\n2. Захист даних (інформації), що містяться в Реєстрі, від несанкціонованого доступу та зловживання доступом, порушення цілісності інформації здійснюється відповідно до статті 39 Закону України \"Про публічні електронні реєстри\" та Закону України \"Про захист інформації в інформаційно-комунікаційних системах\".\n3. Обробка та захист персональних даних в Реєстрі здійснюються із дотриманням вимог Закону України \"Про захист персональних даних\".\n4. Про зміну чи видалення з Реєстру наданої операторами інформації про об’єкти оператор інформується не пізніше наступного робочого дня після зміни чи видалення такої інформації. Відповідне інформування здійснює адміністратор Реєстру програмними засобами Реєстру шляхом надсилання повідомлення на електронну адресу, зазначену під час реєстрації в Реєстрі, а також через електронний кабінет оператора."
    },
    {
      "provision_ref": "art16",
      "section": "16",
      "title": "Стаття 16. Реєстрація об’єкта",
      "content": "1. Об’єкт підлягає державній реєстрації в Реєстрі.\n2. Оператор зобов’язаний подати до уповноваженого органу заяву та відомості, визначені порядком ведення Реєстру, необхідні для реєстрації об’єкта, протягом 30 календарних днів з дня прийняття в експлуатацію закінченого будівництвом об’єкта або з дня початку провадження на об’єкті одного або декількох видів діяльності, визначених переліком видів діяльності, із дотриманням вимог законів про електронний документообіг та електронні довірчі послуги.\n3. Відомості про об’єкт повинні містити дані, що дають можливість ідентифікувати об’єкт, зокрема:\n1) найменування, адреса (місцезнаходження) об’єкта, географічні координати промислового майданчика;\n2) дані про оператора, визначені пунктом 9 частини п’ятої статті 14 цього Закону;\n3) найменування материнської компанії оператора (за наявності);\n4) вид або види діяльності, визначені переліком видів діяльності, які провадяться на об’єкті, щодо якого подається звіт оператора.\n4. У разі зміни даних, зазначених у заяві та відомостях про об’єкт, на підставі яких проводилася реєстраційна дія, оператор протягом 10 робочих днів після виникнення такої зміни зобов’язаний звернутися до уповноваженого органу для внесення змін до Реєстру.\n5. У разі припинення провадження на об’єкті всіх видів діяльності, визначених переліком видів діяльності, оператор протягом 10 робочих днів після припинення провадження такої діяльності зобов’язаний звернутися до уповноваженого органу для відкликання державної реєстрації об’єкта в Реєстрі.\n6. Уповноважений орган протягом 10 робочих днів з дня подання оператором заяви та відомостей для проведення реєстраційної дії:\n1) розглядає подані оператором заяву та відомості на наявність підстав для проведення реєстраційної дії або для відмови у проведенні реєстраційної дії;\n2) встановлює достовірність і повноту інформації, зазначеної у заяві та відомостях, поданих для проведення реєстраційної дії;\n3) встановлює відповідність заяви та загальних відомостей, поданих для проведення реєстраційної дії, вимогам законодавства у сфері реєстрації викидів та перенесення забруднювачів і відходів;\n4) приймає рішення про проведення реєстраційної дії або про відмову у проведенні реєстраційної дії та повідомляє про відповідне рішення оператора.\n7. Реєстраційна дія проводиться на безоплатній основі.\n8. Підставами для відмови у проведенні реєстраційної дії, що застосовується із забезпеченням у необхідних випадках права особи на участь в адміністративному провадженні відповідно до Закону України \"Про адміністративну процедуру\", є:\n1) подання заяви та відомостей для проведення реєстраційної дії особою, яка не мала права подавати такі документи;\n2) виявлення в заяві та відомостях для проведення реєстраційної дії недостовірної інформації;\n3) невідповідність поданих заяви та відомостей для проведення реєстраційної дії вимогам, встановленим цим Законом та порядком ведення Реєстру.\n9. За наявності підстави для відмови у проведенні реєстраційної дії уповноважений орган приймає рішення про відмову у проведенні реєстраційної дії.\n10. У рішенні про відмову у проведенні реєстраційної дії зазначається вичерпний перелік обставин, що стали підставою для прийняття такого рішення.\n11. Оператор має право усунути зазначені в рішенні уповноваженого органу обставини, що стали підставою для залишення без руху заяви про проведення реєстраційної дії, і повторно подати до уповноваженого органу заяву та відомості, в яких усунено недоліки, для проведення реєстраційної дії протягом 10 робочих днів з дня отримання рішення уповноваженого органу про залишення без руху заяви про проведення реєстраційної дії. При цьому в разі усунення оператором всіх зазначених у рішенні уповноваженого органу обставин, що стали підставою для залишення без руху заяви про проведення реєстраційної дії, датою подання заяви та відомостей вважається дата первинного їх подання."
    },
    {
      "provision_ref": "art17",
      "section": "17",
      "title": "Стаття 17. Звіт оператора",
      "content": "1. Оператор зобов’язаний включити до звіту оператора такі дані про викиди та перенесення забруднювачів і відходів, що здійснювалися на об’єкті у звітному році в результаті провадження одного або декількох видів діяльності, визначених переліком видів діяльності:\n1) викиди забруднювачів в атмосферне повітря, води або землю в обсязі, що перевищує порогові обсяги викидів, визначені переліком забруднювачів;\n2) перенесення за межі промислового майданчика небезпечних відходів в обсязі, що перевищує 2 тонни на рік, або інших відходів в обсязі, що перевищує 2 тисячі тонн на рік, для проведення операцій з відновлення або видалення відходів, крім таких операцій з видалення відходів, як обробка ґрунту (зокрема біохімічний розклад рідких чи мулових відходів у ґрунті тощо) та закачування на глибину (зокрема вприскування відходів відповідної консистенції у свердловини, соляні куполи природних резервуарів);\n3) перенесення за межі промислового майданчика забруднювачів у зворотних (стічних) водах, призначених для очищення, в обсязі, що перевищує порогові обсяги викидів, визначені переліком забруднювачів.\nДані про викиди забруднювачів у землю включаються до звіту оператора, за умови що такі викиди здійснюються під час таких операцій з видалення відходів, як обробка ґрунту (зокрема біохімічний розклад рідких чи мулових відходів у ґрунті тощо) та закачування на глибину (зокрема вприскування відходів відповідної консистенції у свердловини, соляні куполи природних резервуарів).\nДані про відходи, щодо яких здійснюються такі операції з видалення відходів, як обробка ґрунту (зокрема біохімічний розклад рідких чи мулових відходів у ґрунті) та закачування на глибину (зокрема вприскування відходів відповідної консистенції у свердловини, соляні куполи природних резервуарів), включаються до звіту оператора виключно щодо об’єкта, на якому утворюються такі відходи.\n2. Оператор повинен складати та подавати до уповноваженого органу звіт оператора за відповідний звітний рік щодо кожного об’єкта, на якому упродовж звітного року здійснювалися викиди та перенесення забруднювачів і відходів.\n3. Звіт оператора повинен містити дані про:\n1) найменування, адресу (місцезнаходження) об’єкта, географічні координати промислового майданчика. Доступ до персональних даних та їх обробка здійснюються відповідно до Закону України \"Про захист персональних даних\";\n2) оператора відповідно до пункту 9 частини п’ятої статті 14 цього Закону;\n3) найменування материнської компанії оператора (за наявності);\n4) вид або види діяльності, визначені переліком видів діяльності, які провадяться на об’єкті, щодо якого подається звіт оператора;\n5) назву та код кожного забруднювача, щодо якого необхідно подавати звіт оператора відповідно до переліку забруднювачів;\n6) обсяг кожного забруднювача, щодо якого необхідно подавати звіт оператора відповідно до переліку забруднювачів, що міститься у викидах, здійснених на об’єкті у звітному році;\n7) обсяг відходів, щодо яких необхідно подавати звіт оператора відповідно до цього Закону, які перенесено за межі промислового майданчика у звітному році, для операцій з відновлення або видалення відходів. У звіті оператора дані про обсяг відходів зазначаються окремо для небезпечних відходів та інших відходів із відповідною позначкою \"R\" або \"D\", якщо відходи призначені для відновлення або видалення. Для транскордонного переміщення небезпечних відходів додатково зазначаються найменування та адреса особи, яка здійснює відновлення або видалення відходів, а також фактичне місце здійснення відновлення або видалення таких відходів;\n8) обсяг кожного забруднювача, щодо якого необхідно подавати звіт оператора відповідно до переліку забруднювачів, що міститься у зворотних (стічних) водах, призначених для очищення, перенесеного за межі промислового майданчика у звітному році;\n9) тип методу, що використовувався для отримання даних, що включаються до звіту оператора, визначених пунктами 6-8 цієї частини (метод вимірювання), розрахунків або оцінки. У разі використання оператором вимірювань або розрахунків для отримання відповідних даних у звіті оператора зазначаються використані дозволені методики.\n4. Дані про викиди забруднювачів в атмосферне повітря, води або землю, що включаються до звіту оператора, визначені пунктом 6 частини третьої цієї статті, повинні включати всі викиди з усіх установок, а також всі викиди з неорганізованих стаціонарних джерел викиду, розташованих у межах промислового майданчика.\n5. Дані, що включаються до звіту оператора, визначені пунктами 6-8 частини третьої цієї статті, повинні включати дані про загальний обсяг викидів та перенесення забруднювачів і відходів за межі промислового майданчика, що є результатом провадження виду або видів діяльності, визначених переліком видів діяльності, та здійснюється на об’єкті, у тому числі про наднормативні, залпові, аварійні викиди.\nУ звіті оператора зазначаються (за можливості) усі дані щодо аварійних викидів.\n6. Оператор вправі не включати до звіту оператора дані, передбачені частиною третьою цієї статті, за умови що такі дані віднесені до інформації з обмеженим доступом відповідно до частини третьої статті 13 Закону України \"Про інформацію\". Оператор повинен надати уповноваженому органу пояснення з обґрунтуванням причини невключення зазначених даних до звіту оператора.\n7. Звіт оператора подається до уповноваженого органу разом із заявою про прийняття звіту оператора не пізніше 31 березня року, наступного за звітним.\n8. Якщо останній день строку подання звіту оператора припадає на вихідний, святковий день або неробочий день, останнім днем строку вважається перший робочий день, що настає за вихідним, святковим або неробочим днем. Заява та звіт оператора подаються до уповноваженого органу оператором або уповноваженою ним особою в електронній формі з дотриманням вимог законодавства щодо електронного документообігу та електронних довірчих послуг.\n9. Уповноважений орган протягом 30 робочих днів з дня подання заяви та звіту оператора:\n1) розглядає подані оператором заяву та звіт оператора на відповідність вимогам цього Закону щодо повноти, узгодженості та достовірності даних, включених до звіту оператора, зокрема вчиняє дії, передбачені частиною дванадцятою цієї статті;\n2) приймає рішення про прийняття звіту оператора та внесення його до Реєстру або про відмову у прийнятті звіту оператора та повідомляє про відповідне рішення оператора.\n10. Прийняття звіту оператора здійснюється на безоплатній основі.\n11. Підставами для відмови у прийнятті звіту оператора, що застосовується із забезпеченням у необхідних випадках права особи на участь в адміністративному провадженні відповідно до Закону України \"Про адміністративну процедуру\", є:\n1) подання заяви та звіту оператора особою, яка не мала права подавати такі документи;\n2) виявлення в заяві та звіті оператора, поданих оператором, недостовірних відомостей;\n3) наявність обставин, передбачених частиною п’ятою статті 20 цього Закону.\n12. У разі необхідності підтвердження повноти, узгодженості та достовірності даних, включених до звіту оператора, уповноважений орган вчиняє дії, передбачені частинами третьою і п’ятою статті 20 цього Закону. У такому разі перебіг визначеного частиною дев’ятою цієї статті строку для прийняття звіту оператора зупиняється з моменту направлення оператору запиту щодо підтвердження повноти, узгодженості або достовірності даних, включених до звіту оператора. Перебіг строку подовжується з моменту закінчення передбаченого частиною четвертою статті 20 цього Закону строку для надання оператором відповіді.\n13. Строк повторного подання заяви та звіту оператора, в яких усунено недоліки, до уповноваженого органу становить 10 робочих днів з дня отримання оператором повідомлення про рішення уповноваженого органу про залишення без руху звіту оператора. При цьому в разі усунення оператором всіх зазначених у рішенні уповноваженого органу обставин, що стали підставою для залишення без руху звіту оператора, датою подання заяви та звіту оператора вважається дата первинного їх подання.\n14. У разі виявлення оператором або контролюючим органом під час здійснення заходу державного нагляду (контролю) у сфері реєстрації викидів та перенесення забруднювачів і відходів неповноти, неузгодженості чи недостовірності даних у поданому звіті оператора такий оператор зобов’язаний подати до уповноваженого органу уточнений звіт оператора протягом одного місяця з дня їх виявлення в порядку, визначеному частиною восьмою цієї статті."
    },
    {
      "provision_ref": "art18",
      "section": "18",
      "title": "Стаття 18. Забезпечення якості даних про викиди та перенесення забруднювачів і відходів",
      "content": "1. Оператор об’єкта упродовж кожного звітного року повинен здійснювати збирання та аналіз даних, необхідних для визначення здійснених у звітному році на відповідному об’єкті викидів та перенесення забруднювачів і відходів, щодо яких подається звіт оператора.\n2. Оператор зобов’язаний забезпечити якість даних (повноту узгодженість та достовірність), що включаються до звіту оператора.\n3. Під час складання звіту оператор повинен використовувати інформацію, яка забезпечує повноту, точність, порівнюваність, узгодженість та достовірність даних, що підлягають включенню до звіту оператора, зокрема:\n1) дані моніторингу, верифікації викидів;\n2) матеріали інвентаризації викидів забруднювачів;\n3) матеріали інструментально-лабораторних вимірювань параметрів викидів;\n4) первинну облікову документацію про відходи (картки, журнали, анкети);\n5) дані первинного обліку водокористування згідно із значеннями показників технічних засобів, що відповідають вимогам технічних регламентів;\n6) результати вимірювань показників якості води, коефіцієнти викидів;\n7) рівняння балансу маси;\n8) дані державного моніторингу довкілля;\n9) матеріали технологічного регламенту та проектних показників;\n10) технічні, інженерні оцінки та інші методи відповідно до вимог законодавства у сфері охорони навколишнього природного середовища.\n4. Для визначення обсягу забруднювачів та відходів, дані про які включаються до звіту оператора, визначених пунктами 6-8 частини третьої статті 17 цього Закону, оператор зобов’язаний здійснювати вимірювання або розрахунки відповідно до дозволених методик.\nОператор використовує метод оцінки для визначення обсягу забруднювачів тільки в разі обґрунтованої неможливості застосування методів вимірювання або розрахунків для таких цілей."
    },
    {
      "provision_ref": "art19",
      "section": "19",
      "title": "Стаття 19. Довідка про дифузні джерела",
      "content": "1. Залучений орган відповідно до своїх повноважень повинен складати та подавати до уповноваженого органу довідку про дифузні джерела за відповідний звітний рік.\n2. Довідка про дифузні джерела повинна містити дані, визначені формою, порядком складання та подання довідок про дифузні джерела, що затверджуються уповноваженим органом.\n3. Залучений орган зобов’язаний забезпечити якість даних (повноту, узгодженість та достовірність), що включаються до довідки про дифузні джерела.\n4. Довідка про дифузні джерела подається до уповноваженого органу до 1 березня року, наступного за звітним.\nЯкщо останній день строку подання довідки про дифузні джерела припадає на вихідний, святковий або неробочий день, останнім днем строку вважається перший робочий день, що настає за вихідним, святковим або неробочим днем.\n5. Уповноважений орган запитує у залучених органів, інших органів державної влади, органів місцевого самоврядування, юридичних осіб дані, необхідні для визначення обсягів викидів забруднювачів, що здійснюються дифузними джерелами, та для ведення Реєстру в частині викидів, що здійснюються дифузними джерелами. Особи, у володінні яких є запитувані дані, надають їх уповноваженому органу впродовж 10 робочих днів з дня отримання відповідного запиту.\n6. Уповноважений орган здійснює розрахунки викидів, що здійснюються дифузними джерелами, на підставі наданих довідок про дифузні джерела та вносить інформацію про викиди, що здійснюються дифузними джерелами, до Реєстру до 1 серпня року, наступного за звітним."
    },
    {
      "provision_ref": "art20",
      "section": "20",
      "title": "Стаття 20. Оцінка якості даних",
      "content": "1 . Уповноважений орган здійснює попередню оцінку якості даних, що включені до звіту оператора, довідки про дифузні джерела на предмет їх повноти, узгодженості та достовірності під час прийняття звіту оператора, довідки про дифузні джерела.\n2. Попередня оцінка якості даних здійснюється уповноваженим органом упродовж 30 робочих днів з дня отримання звіту оператора, довідки про дифузні джерела шляхом порівняння таких даних із даними уповноваженого органу, зокрема з даними, отриманими у зв’язку із видачею ліцензій на провадження видів господарської діяльності та документів дозвільного характеру, здійсненням державного нагляду (контролю) у сфері охорони навколишнього природного середовища, раціонального використання, відтворення та охорони природних ресурсів, отриманням державних статистичних спостережень чи іншої звітності у сфері охорони навколишнього природного середовища, здійсненням державного моніторингу стану довкілля.\n3. У разі необхідності підтвердження повноти, узгодженості та достовірності даних, включених до звіту оператора, довідки про дифузні джерела уповноважений орган направляє запит про надання уточнених даних, що містяться у звіті оператора, довідці про дифузні джерела (далі - запит). Запит направляється оператору, залученому органу упродовж 30 робочих днів з дня отримання уповноваженим органом звіту оператора, довідки про дифузні джерела.\n4. Оператор, залучений орган зобов’язані розглянути запит та надати уповноваженому органу відповідь упродовж 30 робочих днів з дня отримання запиту. На запит уповноваженого органу разом із відповіддю оператор, залучений орган надають уповноваженому органу уточненні дані, що містяться у звіті оператора, довідці про дифузні джерела, та/або підтвердну документацію.\n5. Ненадання оператором відповіді на запит у встановлений строк або надання відповіді не в повному обсязі є підставою для відмови у прийнятті звіту оператора, що застосовується із забезпеченням у необхідних випадках права особи на участь в адміністративному провадженні відповідно до Закону України \"Про адміністративну процедуру\", та здійснення контролюючим органом позапланового заходу державного нагляду (контролю) у сфері реєстрації викидів та перенесення забруднювачів і відходів. У такому разі уповноважений орган звертається до контролюючого органу з поданням про здійснення заходу державного нагляду (контролю) з метою проведення детальної оцінки якості даних, включених до відповідного звіту оператора.\n6. Контролюючий орган проводить детальну оцінку якості даних, включених до звіту оператора, на предмет їх повноти, узгодженості та достовірності під час здійснення заходів державного нагляду (контролю) у сфері реєстрації викидів та перенесення забруднювачів і відходів."
    },
    {
      "provision_ref": "art21",
      "section": "21",
      "title": "Стаття 21. Облік та зберігання підтвердної документації",
      "content": "1. Оператор для кожного об’єкта, щодо якого подається звіт оператора, повинен вести облік та зберігати підтвердну документацію для надання доступу до них уповноваженому органу, контролюючому органу та громадськості. Підтвердна документація повинна також містити опис дозволеної методики, що використовувалася для збирання даних, включених до звіту оператора.\n2. Підтвердна документація зберігається оператором протягом п’яти років після закінчення звітного року."
    },
    {
      "provision_ref": "art22",
      "section": "22",
      "title": "Стаття 22. Звіт уповноваженого органу",
      "content": "1. Уповноважений орган на основі даних, що містяться в Реєстрі, звітах операторів та довідках про дифузні джерела складає звіт уповноваженого органу. Звіт уповноваженого органу складається та оприлюднюється до 1 вересня року, наступного за звітним, відповідно до вимог та в порядку , встановлених Кабінетом Міністрів України.\n2. Уповноважений орган може здійснювати подання звіту уповноваженого органу до компетентних органів Європейського Союзу чи його держав-членів, інших країн - сторін Протоколу про реєстри викидів та перенесення забруднювачів, а також до міжнародних організацій у рамках міжнародного співробітництва з питань реєстрації викидів та перенесення забруднювачів і відходів.\n3. У разі якщо оператор не надав дані відповідно до частини третьої статті 13 Закону України \"Про інформацію\", уповноважений орган у звіті уповноваженого органу окремо щодо кожного об’єкта зазначає інформацію, яка не була розголошена, та причину нерозголошення."
    },
    {
      "provision_ref": "art23",
      "section": "23",
      "title": "Стаття 23. Методичні рекомендації у сфері реєстрації викидів та перенесення забруднювачів і відходів",
      "content": "1. Уповноважений орган затверджує методичні рекомендації у сфері реєстрації викидів та перенесення забруднювачів і відходів (далі - методичні рекомендації).\n2. Методичні рекомендації повинні містити, зокрема, інформацію про:\n1) процедури складання та подання звіту оператора, довідки про дифузні джерела, звіту уповноваженого органу;\n2) дані, що підлягають включенню до звіту оператора, довідки про дифузні джерела, звіту уповноваженого органу;\n3) дані, що є інформацією з обмеженим доступом та можуть не зазначатися у звіті оператора та/або Реєстрі, та підстави віднесення таких даних до інформації з обмеженим доступом;\n4) заходи щодо забезпечення та оцінки якості даних (повноти, узгодженості та достовірності), що включаються до звіту оператора, довідки про дифузні джерела;\n5) посилання на дозволені методики, що використовуються оператором та уповноваженим органом для визначення обсягу забруднювачів, і порядок їх використання із зазначенням випадків, коли допускається використання методу оцінки для визначення обсягів забруднювачів та/або відходів;\n6) зазначення материнської компанії у звіті оператора;\n7) кодування видів діяльності, включених до переліку видів діяльності."
    },
    {
      "provision_ref": "art24",
      "section": "24",
      "title": "Стаття 24. Державний нагляд (контроль) у сфері реєстрації викидів та перенесення забруднювачів і відходів",
      "content": "1. Державний нагляд (контроль) у сфері реєстрації викидів та перенесення забруднювачів і відходів здійснює контролюючий орган.\n2. Державний нагляд (контроль) у сфері реєстрації викидів та перенесення забруднювачів і відходів є частиною державного контролю у сфері охорони навколишнього природного середовища, раціонального використання, відтворення і охорони природних ресурсів та здійснюється відповідно до законів України \"Про охорону навколишнього природного середовища\" , \"Про основні засади державного нагляду (контролю) у сфері господарської діяльності\" з урахуванням особливостей, визначених статтями 20 і 26 цього Закону."
    },
    {
      "provision_ref": "art25",
      "section": "25",
      "title": "Стаття 25. Відповідальність за порушення норм цього Закону",
      "content": "1. Особи, винні у порушенні норм цього Закону, несуть господарсько-правову, цивільну, адміністративну, кримінальну відповідальність згідно із законом.\n2. За порушення оператором вимог закону у сфері реєстрації викидів та перенесення забруднювачів і відходів (далі - правопорушення) контролюючий орган може застосувати до оператора адміністративно-господарську санкцію у вигляді штрафу (далі - штраф).\n3. Оператори несуть відповідальність у вигляді штрафу в разі вчинення таких правопорушень:\n1) неподання, несвоєчасного подання звіту оператора, подання недостовірних даних у звіті оператора - у десятикратному розмірі мінімальної заробітної плати, встановленої законом на момент виявлення правопорушення;\n2) порушення обов’язків щодо подання документів, необхідних для державної реєстрації, відкликання державної реєстрації об’єктів, експлуатацію яких він здійснює, а також внесення змін до Реєстру - у десятикратному розмірі мінімальної заробітної плати, встановленої законом на момент виявлення правопорушення;\n3) порушення обов’язків щодо забезпечення якості наданих уповноваженому органу даних (повноти, узгодженості та достовірності) про викиди та перенесення забруднювачів і відходів (крім випадків подання оператором до здійснення заходу державного нагляду (контролю) у сфері реєстрації викидів та перенесення забруднювачів і відходів уточненого звіту оператора з дотриманням вимог щодо якості даних (повноти, узгодженості та достовірності) згідно з частиною чотирнадцятою статті 17 цього Закону) - у десятикратному розмірі місячної заробітної плати, встановленої законом на момент виявлення правопорушення;\n4) порушення обов’язків щодо обліку та зберігання підтвердної документації, опису дозволеної методики, що використовувалася для збирання даних, включених до звіту оператора, - у десятикратному розмірі мінімальної заробітної плати, встановленої законом на момент виявлення правопорушення;\n5) порушення обов’язків щодо опублікування на своєму веб-сайті звіту оператора, а також надання його на запит будь-якої особи - у п’ятикратному розмірі мінімальної заробітної плати, встановленої законом на момент виявлення правопорушення.\n4. Для розрахунку розміру штрафу використовується розмір мінімальної заробітної плати, встановлений законом на момент накладення штрафу.\n5. За повторне вчинення оператором такого самого правопорушення протягом року після накладення штрафу за попереднє правопорушення на оператора накладається штраф у подвійному розмірі.\n6. У разі вчинення оператором двох або більше правопорушень штраф накладають за кожне вчинене правопорушення.\n7. Штраф накладається на оператора протягом шести місяців з дня виявлення правопорушення, але не пізніше трьох років з дня його вчинення."
    },
    {
      "provision_ref": "art26",
      "section": "26",
      "title": "Стаття 26. Провадження у справах про порушення оператором вимог закону у сфері реєстрації викидів та перенесення забруднювачів і відходів",
      "content": "1. Провадження у справах про правопорушення здійснюється відповідно до положень цієї статті.\n2. Протокол про правопорушення (далі - протокол) за результатами здійснення заходів державного нагляду (контролю) у сфері реєстрації викидів та перенесення забруднювачів і відходів складає посадова особа контролюючого органу, яка здійснювала захід, під час якого виявлені такі правопорушення.\n3. У протоколі зазначаються:\n1) дата і місце складання протоколу;\n2) найменування посади, прізвище, ім’я та по батькові (за наявності) особи, яка склала протокол;\n3) відомості про оператора, щодо якого складено протокол (найменування та місцезнаходження юридичної особи або прізвище, ім’я, по батькові (за наявності) та місце проживання фізичної особи - підприємця, адреса відповідного об’єкта, контактні дані);\n4) місце, час вчинення і склад вчиненого правопорушення;\n5) посилання на положення цього Закону, що передбачають відповідальність за таке правопорушення та були порушені оператором, щодо якого складено протокол;\n6) інші докази, що підтверджують вчинення правопорушення оператором, щодо якого складено протокол;\n7) прізвище, ім’я, по батькові (за наявності) та місце проживання, контактні дані свідків та їхні пояснення (за наявності);\n8) пояснення уповноваженої особи оператора, щодо якого складено протокол, чи вноситься запис про відмову від надання пояснень;\n9) інші відомості, що сприяють всебічному та об’єктивному розгляду і вирішенню справи (за наявності).\n4. Форма протоколу затверджується уповноваженим органом.\n5. Матеріали, зафіксовані технічними приладами і засобами, що мають функції фотозйомки, аудіо- та/або відеозапису, під час здійснення заходів державного нагляду (контролю) у сфері реєстрації викидів та перенесення забруднювачів і відходів, долучаються до протоколу у паперовому чи електронному вигляді. На зазначених матеріалах проставляється номер протоколу. Про долучення таких матеріалів до протоколу вноситься відповідний запис.\n6. Оператор, щодо якого складено протокол, має право викласти у протоколі або на окремому аркуші, що додається до протоколу, свої пояснення щодо змісту протоколу, засвідчивши їх підписом уповноваженої особи оператора. У разі відмови оператора, щодо якого складено протокол, від надання таких пояснень до протоколу вноситься відповідний запис. Викладені у протоколі або на окремому аркуші, що додається до протоколу, пояснення свідків засвідчуються їхнім підписом.\n7. Протокол складається у двох примірниках і підписується особою, яка його склала. Один примірник протоколу надається під розписку оператору, щодо якого складено протокол, а другий примірник зберігається у контролюючому органі. У разі відмови оператора, щодо якого складено протокол, від отримання примірника протоколу до протоколу вноситься відповідний запис і не пізніше наступного робочого дня після складення протокол надсилається такому оператору рекомендованим поштовим відправленням з повідомленням про вручення. У разі ненадання оператором, щодо якого складено протокол, інформації про його місцезнаходження (місце проживання) протокол надсилається за адресою, зазначеною в Єдиному державному реєстрі юридичних осіб, фізичних осіб - підприємців та громадських формувань, і вважається врученим незалежно від факту отримання оператором такого протоколу.\n8. Справа про правопорушення (далі - справа) розглядається керівником чи заступником керівника контролюючого органу, який здійснював захід державного нагляду (контролю) у сфері реєстрації викидів та перенесення забруднювачів і відходів.\n9. Справа розглядається протягом 15 робочих днів з дня отримання відповідною посадовою особою протоколу та інших матеріалів справи. За письмовим клопотанням оператора, щодо якого складено протокол, розгляд справи відкладається, але не більше ніж на 10 робочих днів для подання таким оператором додаткових матеріалів або з інших поважних причин.\n10. Про час і місце розгляду справи оператор, щодо якого складено протокол, повідомляється не пізніше ніж за п’ять робочих днів до дня розгляду такої справи. Повідомлення про час і місце розгляду справи надається оператору, щодо якого складено протокол, під розписку або надсилається йому рекомендованим поштовим відправленням з повідомленням про вручення. Повідомлення про час і місце розгляду справи, надіслане рекомендованим поштовим відправленням за місцезнаходженням (місцем проживання) оператора, щодо якого складено протокол, зазначеним у Єдиному державному реєстрі юридичних осіб, фізичних осіб - підприємців та громадських формувань, вважається врученим незалежно від факту отримання оператором такого повідомлення.\n11. Справу може бути розглянуто за відсутності оператора, щодо якого складено протокол, якщо його повідомлено про час і місце розгляду справи відповідно до вимог частини десятої цієї статті і якщо такий оператор не звернувся із клопотанням про відкладення розгляду справи.\n12. Оператор, щодо якого складено протокол, має право ознайомлюватися з матеріалами справи, надавати пояснення, докази, заявляти клопотання, користуватися правовою допомогою адвоката або іншого фахівця у сфері права.\n13. Провадження у справі не може бути розпочато, а розпочате провадження підлягає закриттю в разі:\n1) відсутності події або складу правопорушення;\n2) втрати чинності положенням закону, яким встановлено відповідальність за правопорушення;\n3) закінчення на момент розгляду справи визначеного законом строку, протягом якого може бути накладено штраф;\n4) наявності за тим самим фактом правопорушення постанови про накладення штрафу або нескасованої постанови про закриття справи, винесеної щодо того самого оператора;\n4 -1 ) наявності судового рішення, що набрало законної сили, яким скасовано постанову про накладення штрафу щодо того самого факту правопорушення з підстави відсутності події або складу правопорушення;\n5) державної реєстрації припинення в результаті ліквідації юридичної особи, щодо якої складено протокол;\n6) смерті фізичної особи - підприємця, щодо якої складено протокол.\n14. За результатами розгляду справи посадова особа контролюючого органу виносить одну з таких постанов:\n1) про накладення штрафу;\n2) про закриття справи.\n15. Постанова про накладення штрафу повинна містити:\n1) прізвище, ім’я та по батькові (за наявності) посадової особи, яка винесла постанову;\n2) дату і місце розгляду справи;\n3) відомості про оператора, щодо якого винесено постанову;\n4) опис обставин, встановлених під час розгляду справи, та доказів, що їх підтверджують;\n5) посилання на положення цього Закону, що були порушені оператором, та/або зазначення підстави для закриття справи;\n6) посилання на положення цього Закону, що передбачають відповідальність за таке правопорушення та були порушені оператором, щодо якого складено протокол;\n7) інформацію про прийняте у справі рішення.\n16. Постанова про накладення штрафу має відповідати вимогам до виконавчого документа, передбаченим Законом України \"Про виконавче провадження\".\n17. Постанову про накладення штрафу може бути оскаржено в адміністративному порядку відповідно до Закону України \"Про адміністративну процедуру\" та/або до адміністративного суду оператором, щодо якого її винесено, протягом 30 календарних днів з дня отримання оператором постанови контролюючого органу, який її виніс, з повідомленням про можливість такого оскарження.\nПостанова у справі, оскаржена в адміністративному порядку відповідно до Закону України \"Про адміністративну процедуру\" та/або до адміністративного суду, набирає законної сили з дня набрання чинності відповідним рішенням за скаргою. Рішення за скаргою набирає чинності після закінчення 30-денного строку для його оскарження до суду з дня отримання його оператором.\nПостанова у справі, оскаржена до суду, набирає законної сили з дня набрання законної сили відповідним судовим рішенням.\nПостанова у справі, яку не було оскаржено у встановлений цим Законом строк, набирає законної сили після закінчення строку для її оскарження.\n18. Штраф підлягає сплаті у 30-денний строк з дня отримання постанови оператором, а в разі оскарження оператором постанови в адміністративному порядку відповідно до Закону України \"Про адміністративну процедуру\" та/або до адміністративного суду - з дня набрання чинності відповідним рішенням за скаргою або з дня набрання законної сили відповідним рішенням суду.\n19. Копія документа, що підтверджує сплату суми штрафу в повному обсязі, надсилається до контролюючого органу, який наклав штраф.\n20. Якщо штраф не сплачено протягом строку, встановленого частиною вісімнадцятою цієї статті, примусове виконання постанови про накладення штрафу здійснюється в порядку, передбаченому Законом України \"Про виконавче провадження\".\n21. Суми стягнутих штрафів зараховуються до державного бюджету у порядку, встановленому бюджетним законодавством.\n1. Цей Закон набирає чинності через 12 місяців з дня його опублікування, крім:\nпунктів 2 і 5 частини першої статті 4, пунктів 4 , 8 , 9 і 18 частини першої статті 7, статті 11 , пунктів 1-3 частини першої статті 12, пунктів 4 , 5 частини сьомої, частини дев’ятої статті 13, пункту 8 частини п’ятої, частини дев’ятої , абзацу другого частини одинадцятої статті 14, статті 19 , частин першої - четвертої статті 20 (щодо викидів забруднювачів, що здійснюються дифузними джерелами у води або землю), які набирають чинності через 24 місяці з дня опублікування цього Закону;\nпункту 5 цього розділу, який набирає чинності з дня опублікування цього Закону.\n2. Першим звітним роком є календарний рік, в якому цей Закон набрав чинності.\n3. Щодо об’єктів, які на день набрання чинності цим Законом вже експлуатуються оператором, оператор зобов’язаний подати до уповноваженого органу документи, необхідні для реєстрації об’єкта в Реєстрі, протягом шести місяців з дня набрання чинності цим Законом.\n4. Внести зміни до таких законодавчих актів України:\n1) частину третю статті 250 Господарського кодексу України (Відомості Верховної Ради України, 2003 р., № 18-22, ст. 144) після слів \"Про державний ринковий нагляд і контроль нехарчової продукції\" доповнити словами \"Про Національний реєстр викидів та перенесення забруднювачів\";\n2) у Законі України \"Про охорону навколишнього природного середовища\" (Відомості Верховної Ради України, 1991 р., № 41, ст. 546 із наступними змінами):\nпункт \"а\" частини першої статті 20 -2 доповнити абзацом двадцятим такого змісту:\n\"у сфері реєстрації викидів та перенесення забруднювачів і відходів\";\nстаттю 24 доповнити частиною четвертою такого змісту:\n\"Особливості державного обліку у сфері реєстрації викидів та перенесення забруднювачів і відходів та у сфері моніторингу, звітності та верифікації викидів парникових газів визначаються законами України \"Про Національний реєстр викидів та перенесення забруднювачів\" та \"Про засади моніторингу, звітності та верифікації викидів парникових газів\" ;\nчастину другу статті 35 доповнити словами \"та додержання операторами вимог законодавства у сфері реєстрації викидів та перенесення забруднювачів і відходів\";\n3) статтю 2 Закону України \"Про основні засади державного нагляду (контролю) у сфері господарської діяльності\" (Відомості Верховної Ради України, 2007 р., № 29, ст. 389 із наступними змінами) після частини десятої доповнити новою частиною такого змісту:\n\"Контроль за додержанням законодавства у сфері реєстрації викидів та перенесення забруднювачів і відходів здійснюється у встановленому цим Законом порядку з урахуванням особливостей, визначених Законом України \"Про Національний реєстр викидів та перенесення забруднювачів\".\nУ зв’язку з цим частини одинадцяту - чотирнадцяту вважати відповідно частинами дванадцятою - п’ятнадцятою;\n4) частину четверту статті 21 Закону України \"Про доступ до публічної інформації\" (Відомості Верховної Ради України, 2011 р., № 32, ст. 314) викласти в такій редакції:\n\"4. При наданні особі інформації про неї та інформації, що становить суспільний інтерес, плата за копіювання та друк не стягується, крім випадків надання інформації у сфері реєстрації викидів та перенесення забруднювачів і відходів. Надання інформації у сфері реєстрації викидів та перенесення забруднювачів і відходів здійснюється в порядку, визначеному частинами першою - третьою цієї статті\".\n5 . Кабінету Міністрів України:\n1) у шестимісячний строк з дня набрання чинності цим Законом:\nзабезпечити прийняття нормативно-правових актів, необхідних для реалізації положень цього Закону;\nпривести свої нормативно-правові акти у відповідність із цим Законом;\nзабезпечити приведення міністерствами та іншими центральними органами виконавчої влади їх нормативно-правових актів у відповідність із цим Законом;\nзабезпечити набрання чинності підзаконними нормативно-правовими актами, що випливають з цього Закону одночасно з набранням чинності цим Законом;\n2) у дворічний строк з дня набрання чинності цим Законом забезпечити інтеграцію Національного реєстру викидів та перенесення забруднювачів з Європейським реєстром викидів та перенесення забруднювачів;\n3) у 2023 році поінформувати Верховну Раду України про стан виконання цього Закону.\nВ. ЗЕЛЕНСЬКИЙ\nДодаток 1\n\nдо Закону України\n\nвід 20 вересня 2022 року 2614-IX\nПЕРЕЛІК ВИДІВ ДІЯЛЬНОСТІ\nВид діяльності\nПорогові значення потужності виробництва\n1\n2\n1.\nЕнергетика\n1.1\nПереробка нафти і газу\n*\n1.2\nГазифікація або зрідження:\n1.2.1\nвугілля\n*\n1.2.2\nінших видів палива в установках\nіз загальною номінальною споживаною тепловою потужністю 20 МВт\n1.3\nСпалювання палива в установках\nіз загальною номінальною споживаною тепловою потужністю 50 МВт\n1.4\nВиробництво коксу\n*\n1.5\nПрокатний стан для вугілля\nз потужністю в 1 тонну на годину\n1.6\nУстановки для виробництва продуктів з вугілля та твердого бездимного палива\n*\n2.\nВиробництво та обробка металів\n2.1\nВипалювання або агломерація металевих руд (у тому числі сульфідної руди)\n*\n2.2\nВиробництво чавуну або сталі (первинне або переплав), у тому числі безперервний розлив\nпродуктивністю 2,5 тонни на годину\n2.3\nобробка чорних металів:\n2.3.1\nна станах гарячої прокатки\nпродуктивністю по необробленій сталі 20 тонн на годину\n2.3.2\nковальсько-пресове виробництво (молоти)\nз енергією удару 50 кілоджоулів на молот та тепловою потужністю 20 МВт\n2.3.3\nнанесення захисних покриттів розпиленим металом\nпродуктивністю по необробленій сталі 2 тонни на годину\n2.4\nлиття чорних металів\nпродуктивністю 20 тонн на добу\n2.5\nОбробка кольорових металів:\n2.5.1\nвиробництво кольорових металів з руди, концентратів або вторинної сировини з використанням металургійних, хімічних або електролітичних процесів\n*\n2.5.2\nпереплав кольорових металів або їх сплавів, у тому числі продуктів відновлення, та лиття\nз плавильною продуктивністю 4 тонни на добу свинцю та кадмію або 20 тонн на добу всіх інших металів\n2.6\nОбробка поверхонь металів і пластичних матеріалів з використанням електролітичного або хімічного процесів\nу ваннах загальним об’ємом 30 кубічних метрів\n3.\nПромисловість з переробки мінеральної сировини\n3.1\nПідземні гірські роботи шахтним способом та зв’язані з ними операції\n*\n3.2\nВідкрите видобування корисних копалин\nз поверхні ділянки, що становить 25 гектарів\n3.3\nВиробництво цементу, вапна:\n3.3.1\nвиробництво цементного клінкеру в обертових випалювальних печах\nз виробничою потужністю 500 тонн на добу\n3.3.2\nвиробництво вапна в обертових випалювальних печах\nз виробничою потужністю 50 тонн на добу\n3.3.3\nвиробництво цементного клінкеру в інших печах\nз виробничою потужністю 50 тонн на добу\n3.4\nВиробництво азбесту або продуктів, що містять азбест\n*\n3.5\nВиробництво скла, у тому числі скловолокна\nз плавильною продуктивністю 20 тонн на добу\n3.6\nВиплавка мінеральних речовин, у тому числі виробництво мінеральних волокон\nз плавильною продуктивністю 20 тонн на добу\n3.7\nВиробництво керамічних виробів шляхом випалювання, у тому числі черепиці для покрівлі, цегли, вогнетривкої цегли, керамічної плитки, кам’яної кераміки або порцелянових виробів\nз продуктивністю 75 тонн на добу та/або об’ємом печей 4 кубічних метри і щільністю садки випалювальної печі 300 кілограмів на кубічний метр\n4.\nХімічна промисловість\n4.1\nВиробництво органічних хімічних речовин, таких як:\n*\n4.1.1\nпрості вуглеводні (лінійні та циклічні, насичені та ненасичені, аліфатичні або ароматичні)\n4.1.2\nоксигеновані вуглеводні (спирти, альдегіди, кетони, карбонові кислоти, складні ефіри, ацетати, прості ефіри, пероксиди, епоксидні смоли)\n4.1.3\nсульфовані вуглеводні\n4.1.4\nнітрогеновані вуглеводні (аміни, аміди, сполуки азоту, нітросполуки та сполуки нітратів, нітрили, ціанати, ізоціанати)\n4.1.5\nфосфоровані вуглеводні\n4.1.6\nгалогеновані вуглеводні\n4.1.7\nорганометалічні сполуки\n4.1.8\nосновні пластичні матеріали (полімери, синтетичні волокна та волокна на базі целюлози)\n4.1.9\nсинтетичний каучук\n4.1.10\nбарвники та пігменти\n4.1.11\nповерхнево активні речовини та сурфактанти\n4.2\nВиробництво таких неорганічних хімічних речовин, як:\n*\n4.2.1\nгази (аміак, хлор та хлористий водень, фтор або фтористий водень, оксиди вуглецю, сполуки сірки, оксиди азоту, водень, діоксид сірки, хлорокис вуглецю)\n4.2.2\nкислоти (хромова кислота, фтористоводнева кислота, фосфорна кислота, азотна кислота, хлористоводнева кислота, сірчана кислота, олеум, сірчиста кислота)\n4.2.3\nлуги (гідроксиди амонію, калію, натрію)\n4.2.4\nсолі (хлористий амоній, хлорнуватокислий калій, вуглекислий калій, вуглекислий натрій, перборат, азотнокисле срібло)\n4.2.5\nнеметали, оксиди металів або інші неорганічні сполуки (карбід кальцію, кремній, карбід кремнію)\n4.3\nВиробництво фосфорних, азотних та калійних мінеральних добрив (прості та складні добрива)\n*\n4.4\nВиробництво продуктів для рослинництва та біоцидів\n*\n4.5\nВиробництво фармацевтичних продуктів, у тому числі прекурсорів\n*\n4.6\nВиробництво вибухівки/вибухових матеріалів\n*\n5.\nПоводження з відходами та стічними водами\n5.1\nУстановки для утилізації або видалення небезпечних відходів\nякі отримують 10 тонн на добу\n5.2\nУстановки для спалювання побутових відходів\nз потужністю 3 тонни на годину\n5.3\nУстановки для видалення відходів, що не є небезпечними\nз потужністю 50 тонн на добу\n5.4\nПолігони (за виключенням полігонів для відходів будівництва та знесення)\nякі отримують 10 тонн на добу або із загальною місткістю 25 000 тонн\n5.5\nВидалення або утилізація туш тварин або відходів тваринництва\nз продуктивністю переробки 10 тонн на добу\n5.6\nУстановки для централізованого очищення стічних вод\nз еквівалентною продуктивністю для міста з населенням у 100 000 мешканців\n5.7\nАвтономні промислові установки для очищення стічних вод, які обслуговують один або більше видів діяльності з цього додатку\nз продуктивністю 10 000 куб. метрів на добу\n6.\nВиробництво і переробка паперу та деревини\n6.1\nВиробництво целюлози з деревини або аналогічних волокнистих матеріалів\n*\n6.2\nВиробництво паперу, картону та інших первинних продуктів з деревини (таких, як картон, листова фібра і фанера)\nз продуктивністю 20 тонн на добу\n6.3\nВиробництво для обробки деревини та продуктів із деревини з хімікатами\nз виробничою потужністю 50 куб. метрів на добу\n7.\nІнтенсивне виробництво продуктів тваринництва та аквакультура\n7.1\nІнтенсивне вирощування птахів або свиней\n40 000 місць для птахівництва; 2 000 місць для вирощування свиней (30 кг); 750 місць для свиноматок\n7.2\nІнтенсивна аквакультура\n1 000 тонн риби або молюсків на рік\n8.\nПродукти тваринництва та рослинництва з сектору виробництва харчових продуктів та напоїв\n8.1\nЕксплуатація скотобоєнь\nз продуктивністю 50 тонн туш на добу\n8.2\nОброблення та перероблення, крім пакування, таких видів сировини (попередньо обробленої або необробленої, призначеної для виробництва харчових продуктів або корму з):\n8.2.1\nсировини тваринного походження (крім молока)\nз продуктивністю 75 тонн готової продукції на добу\n8.2.2\nсировини рослинного походження\nз продуктивністю 300 тонн готової продукції на добу (середнє квартальне значення)\n8.3\nОброблення та перероблення молока\nза умови прийому 200 тонн молока на добу (середнє значення за рік)\n9.\nІнші види діяльності\n9.1\nПопереднє оброблення (у тому числі промивання, відбілювання, мерсеризація) або фарбування текстильних волокон або текстилю\nз продуктивністю 10 тонн на добу\n9.2\nВиробництво дубленої шкіри та хутра\nз продуктивністю 12 тонн готової продукції на добу\n9.3\nПоверхнева обробка речовин, предметів та продуктів із застосуванням органічних розчинників, у тому числі для апретування, друку, нанесення покриття, знежирення, надання водонепроникності, ґрунтовки, фарбування, очистки або просочення\nз продуктивністю 150 кілограмів на годину або 200 тонн на рік\n9.4\nВиробництво вуглецю (із коксу) або електрографіту шляхом спалювання та графітизації\n*\n9.5\nУстановки для будування та фарбування суден чи видалення фарби з суден\nз виробничими можливостями для суден завдовжки 100 м\n__________\nПримітка. Позначка \"*\" у другій колонці вказує на те, що порогове значення виробничої потужності для цього виду діяльності не застосовується (щодо всіх об’єктів оператори зобов’язані подавати звітність).\nДодаток 2\n\nдо Закону України\n\nвід 20 вересня 2022 року № 2614-IX\nПЕРЕЛІК ЗАБРУДНЮВАЧІВ\nНомер CAS (код забруднювача)\nЗабруднювач (1)\nПорогові обсяги викидів\nу повітря (колонка 1 (a), кг/рік\nу воду (колонка 1 (b), кг/рік\nу землю (колонка 1 (c), кг/рік\n1\n2\n3\n4\n5\n1\n74-82-8\nМетан (СН 4 )\n100 000\n(2)\n-\n2\n630-08-0\nОксид вуглецю (СО)\n500 000\n-\n-\n3\n124-38-9\nВуглецю діоксид (СО 2 )\n100000 000\n-\n-\n4\nГідрофторвуглеці (ГФВ) (3)\n100\n-\n-\n5\n10024-97-2\nАзоту (1) оксид (N 2 О)\n10 000\n-\n-\n6\n7664-41-7\nАміак\n10 000\n-\n-\n7\nНеметанові леткі органічні сполуки (НЛОС)\n100 000\n-\n-\n8\nОксиди азоту у перерахунку на NO 2\n100 000\n-\n-\n9\nПерфторвуглеці (ПФВ) (4)\n100\n-\n-\n10\n2551-62-4\nГексафторид сірки (SF 6 )\n50\n-\n-\n11\nОксиди сірки у перерахунку на SO 2\n150 000\n-\n-\n12\nАзот загальний\n-\n50 000\n50 000\n13\nФосфор загальний\n-\n5 000\n5 000\n14\nГідрохлорфторвуглеці (ГХФВ) (5)\n1\n-\n-\n15\nХлорфторвуглеці (ХФВ) (6)\n1\n-\n-\n16\nГалони (7)\n1\n-\n-\n17\n7440-38-2\nАрсен та його сполуки (у перерахунку на As) (8)\n20\n5\n5\n18\n7440-43-9\nКадмій та його сполуки (у перерахунку на Cd) (8)\n10\n5\n5\n19\n7440-47-3\nХром та його сполуки (у перерахунку на Cr) (8)\n100\n50\n50\n20\n7440-50-8\nМідь та її сполуки (у перерахунку на Cu) (8)\n100\n50\n50\n21\n7439-97-6\nРтуть та її сполуки (у перерахунку на Hg) (8)\n10\n1\n1\n22\n7440-02-0\nНікель та його сполуки (у перерахунку на Ni) (8)\n50\n20\n20\n23\n7439-92-1\nСвинець та його сполуки (у перерахунку на Pb) (8)\n200\n20\n20\n24\n7440-66-6\nЦинк та його сполуки (у перерахунку на Zn) (8)\n200\n100\n100\n25\n15972-60-8\nАлахлор\n-\n1\n1\n26\n309-00-2\nАльдрин\n1\n1\n1\n27\n1912-24-9\nАтразин\n-\n1\n1\n28\n57-74-9\nХлордан\n1\n1\n1\n29\n143-50-0\nХлордекон\n1\n1\n1\n30\n470-90-6\nХлорфенвінфос\n-\n1\n1\n31\n85535-84-8\nХлоралкани, C 10 -C 13\n-\n1\n1\n32\n2921-88-2\nХлорпірифос\n-\n1\n1\n33\n50-29-3\nДДТ\n1\n1\n1\n34\n107-06-2\n1,2-дихлоретан (ДХЕ)\n1 000\n10\n10\n35\n75-09-2\nДихлорметан (ДХМ)\n1 000\n10\n10\n36\n60-57-1\nДильдрин\n1\n1\n1\n37\n330-54-1\nДиурон\n-\n1\n1\n38\n115-29-7\nЕндосульфан\n-\n1\n1\n39\n72-20-8\nЕндрин\n1\n1\n1\n40\nГалогенорганічні сполуки (у перерахунку на АОГ) (9)\n-\n1 000\n1 000\n41\n76-44-8\nГептахлор\n1\n1\n1\n42\n118-74-1\nГексахлорбензол (ГХБ)\n10\n1\n1\n43\n87-68-3\nГексахлорбутадієн (ГХБД)\n-\n1\n1\n44\n608-73-1\n1,2,3,4,5,6- Гексахлорциклогексан(ГХЦ)\n10\n1\n1\n45\n58-89-9\nЛіндан\n1\n1\n1\n46\n2385-85-5\nМірекс\n1\n1\n1\n47\nПХДД та ПХДФ (діоксини та фурани) (у перерахунку на еквіваленти токсичності I-TEQ)\n0,001\n0,001\n0,001\n48\n608-93-5\nПентахлорбензол\n1\n1\n1\n49\n87-86-5\nПентахлорфенол (ПХФ)\n10\n1\n1\n50\n1336-36-3\nПоліхлоровані біфеніли (ПХБ)\n0,1\n0,1\n0,1\n51\n122-34-9\nСимазин\n-\n1\n1\n52\n127-18-4\nТетрахлоретилен (ТХЕ)\n2 000\n-\n-\n53\n56-23-5\nТетрахлорметан (ТХМ)\n100\n-\n-\n54\n12002-48-1\nТрихлорбензоли (ТХБ)\n10\n-\n-\n55\n71-55-6\n1,1,1-трихлоретан\n100\n-\n-\n56\n79-34-5\n1,1,2,2-тетрахлоретан\n50\n-\n-\n57\n79-01-6\nТрихлоретилен\n2 000\n-\n-\n58\n67-66-3\nТрихлорметан (хлороформ)\n500\n-\n-\n59\n8001-35-2\nТоксафен\n1\n1\n1\n60\n75-01-4\nВінілхлорид\n1 000\n10\n10\n61\n120-12-7\nАнтрацен\n50\n1\n1\n62\n71-43-2\nБензол (у перерахунку на БТЕК) (10)\n1 000\n200\n\n(у перерахунку на БТЕК) (10)\n200\n\n(у перерахунку на БТЕК) (10)\n63\nБромовані дифенілові ефіри (БДЕ) (11)\n-\n1\n1\n64\nНонілфенол та етоксілати нонілфенолу\n-\n1\n1\n65\n100-41-4\nЕтилбензол\n-\n200\n\n(у перерахунку на БТЕК) (10)\n200\n\n(у перерахунку на БТЕК) (10)\n66\n75-21-8\nЕтилену оксид\n1 000\n10\n10\n67\n34123-59-6\nІзопротурон\n-\n1\n1\n68\n91-20-3\nНафталін\n100\n10\n10\n69\nОловоорганічні сполуки (у перерахунку на загальне Sn)\n-\n50\n50\n70\n117-81-7\nДи-(2-етилгексил) фталат (ДЕГФ)\n10\n1\n1\n71\n108-95-2\nФеноли (у перерахунку на загальний C) (12)\n-\n20\n20\n72\nПоліароматичні вуглеводні (ПАВ) (13)\n50\n5\n5\n73\n108-88-3\nТолуол\n-\n200\n\n(у перерахунку на БТЕК) (10)\n200\n\n(у перерахунку на БТЕК) (10)\n74\nТрибутилолово та сполуки (14)\n-\n1\n1\n75\nТрифенілолово та сполуки (15)\n-\n1\n1\n76\nЗагальний органічний вуглець (ЗОВ) (у перерахунку на загальний C або хімічне споживання кисню (ХСК/3)\n-\n50 000\n-\n77\n1582-09-8\nТрифлуралін\n-\n1\n1\n78\n1330-20-7\nКсилоли (орто-, мета-, пара-)\n-\n200\n\n(у перерахунку на БТЕК) (10)\n200\n\n(у перерахунку на БТЕК) (10)\n79\nХлориди (у перерахунку на загальний Cl)\n-\n2 000 000\n2 000 000\n80\nХлор та його неорганічні сполуки (у перерахунку на HCl)\n10 000\n-\n-\n81\n1332-21-4\nАзбест\n1\n1\n1\n82\nЦіаніди (у перерахунку на загальний CN)\n-\n50\n50\n83\nФториди (у перерахунку на загальний F)\n-\n2 000\n2 000\n84\nФтор та неорганічні сполуки (у перерахунку на HF)\n5 000\n-\n-\n85\n74-90-8\nЦіанід водню (HCN - синильна кислота)\n200\n-\n-\n86\nРечовини у вигляді суспендованих твердих частинок менше 10 мкм, ТЧ10\n50 000\n-\n-\n87\n1806-26-4\nОктилфеноли та етоксилати октилфенолу\n-\n1\n-\n88\n206-44-0\nФлуорантен\n-\n1\n-\n89\n465-73-6\nІзодрин\n-\n1\n-\n90\n36355-01-8\nГексабромдифеніл\n0,1\n0,1\n0,1\n91\n191-24-2\nБензо(g,h,i)перилен\n1\n__________\nПримітки:\n1. У разі якщо не зазначено інше, інформація про будь-який забруднювач, передбачений додатком 2 , подається як загальна маса такого забруднювача. У разі якщо забруднювач є групою речовин, інформація про забруднювач подається як загальна маса групи речовин.\n2. Прочерк \"-\" вказує на те, що надання звітності за цим параметром для зазначеного середовища не вимагається.\n3. Загальна сума мас гідрофторвуглеців, зокрема HFC23, HFC32, HFC41, HFC4310mee, HFC125, HFC134, HFC134a, HFC152a, HFC143, HFC143a, HFC227ea, HFC236fa, HFC245ca, HFC365mfc.\n4. Загальна сума мас перфторвуглеців, зокрема CF 4 , C 2 F 6 , C 3 F 8 , C 4 F 10 , цикло-C 4 F 8 , C 5 F 12 , C 6 F 14 .\n5. Загальна маса речовин, включаючи їх ізомери, наведених у групі VIII Додатка I до Регламенту ЄС № 2037/2000 Європейського Парламенту та Ради від 29 червня 2000 року про речовини, що руйнують озоновий шар (ОВ L 244, 29.9.2000 р., с. 1), із змінами, внесеними Регламентом ЄС № 1804/2003 (ОВ L 265, 16.10.2003 р., с. 1).\n6. Загальна маса речовин, включаючи їх ізомери, наведених у групах I і II Додатка I до Регламенту ЄС № 2037/2000.\n7. Загальна маса речовин, включаючи їх ізомери, наведених у групах III і VI Додатка I до Регламенту ЄС № 2037/2000.\n8. Звітність про метали подається як загальна маса елемента в усіх хімічних формах, присутніх у викиді.\n9. Галогеновані органічні сполуки, що можуть адсорбуватися на активованому вугіллі, у перерахунку на хлорид.\n10. Звітність за окремими забруднювачами має подаватися в разі, якщо перевищено поріг для БТЕК (сумарний показник бензолу, толуолу, етилбензолу, ксилолів).\n11. Загальна маса бромованих дифенілових ефірів (пента-БДЕ, окта-БДЕ, дека-БДЕ тощо).\n12. Загальна маса фенолу і простих заміщених фенолів, виражена як загальна кількість вуглецю в них.\n13. Показники для поліциклічних ароматичних вуглеводнів (ПАВ) вимірюються для звітності про викиди в атмосферне повітря у у перерахунку на бенз(а)пірен (50-32-8), бенз(b)флуорантен (205-99-2), бенз(k)флуорантен (207-08-9), індено(1,2,3-cd)пірен (193-39-5) (на основі Протоколу про стійкі органічні забруднювачі до Конвенції про транскордонне забруднення повітря на великі відстані , а також згідно з Регламентом ЄС № 850/2004 Європейського Парламенту та Ради від 29 квітня 2004 року щодо стійких органічних забруднювачів (ОВ L 229, 29.6.2004 р., с. 5).\n14. Загальна маса сполук трибутилолова, виражена як маса трибутилолова.\n15. Загальна маса сполук трифенілолова, виражена як маса трифенілолова."
    }
  ],
  "definitions": []
}