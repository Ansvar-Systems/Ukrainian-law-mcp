{
  "id": "ua-law-1630-15",
  "type": "statute",
  "title": "Закон України (1630-15)",
  "title_en": "",
  "short_name": "1630-15",
  "status": "in_force",
  "issued_date": "2004-03-18",
  "url": "https://zakon.rada.gov.ua/laws/show/1630-15",
  "description": "Official legislative act of Ukraine ingested from the Verkhovna Rada legal portal.",
  "provisions": [
    {
      "provision_ref": "art1",
      "section": "1",
      "title": "Стаття 1. Основні засади виборів Президента України",
      "content": "1. Президент України обирається громадянами України на основі\nзагального, рівного і прямого виборчого права шляхом таємного\nголосування.\n2. Строк повноважень Президента України визначається\nКонституцією України ( 254к/96-ВР )."
    },
    {
      "provision_ref": "art2",
      "section": "2",
      "title": "Стаття 2. Загальне виборче право",
      "content": "1. Вибори Президента України є загальними. Право голосу на\nвиборах Президента України мають громадяни України, яким на день\nвиборів виповнилося вісімнадцять років.\n2. Документом, який підтверджує громадянство України, є:\n1) паспорт громадянина України;\n2) паспорт громадянина України для виїзду за кордон;\n3) дипломатичний паспорт;\n4) службовий паспорт;\n5) посвідчення особи моряка;\n6) посвідчення члена екіпажу;\n7) військовий квиток для військовослужбовців строкової\nслужби;\n8) тимчасове посвідчення громадянина України;\n9) картка (довідка) установи кримінально-виконавчої системи,\nщо повинна містити: прізвище, ім'я, по батькові, число, місяць,\nрік народження, громадянство, фотокартку особи, підпис керівника\nта печатку установи, - для осіб, які перебувають в установах\nкримінально-виконавчої системи.\n3. Громадяни України, які мають право голосу, можуть брати\nучасть у роботі виборчих комісій як їх члени, а також у проведенні\nпередвиборної агітації, здійсненні спостереження за проведенням\nвиборів Президента України та інших заходах у порядку, визначеному\nцим та іншими законами України.\n4. Будь-які прямі або непрямі привілеї або обмеження виборчих\nправ громадян України за ознаками раси, кольору шкіри, політичних,\nрелігійних та інших переконань, статі, етнічного та соціального\nпоходження, майнового стану, місця проживання, за мовними або\nіншими ознаками забороняються. Не допускаються обмеження щодо\nучасті громадян у виборчому процесі, крім обмежень, передбачених\nКонституцією України ( 254к/96-ВР ) та цим Законом.\n5. Не має права голосу громадянин, визнаний судом\nнедієздатним.\n6. Громадянин України, який проживає або перебуває в період\nпідготовки і проведення виборів за межами України, перетнувши\nдержавний кордон України на законних підставах, реалізує своє\nправо голосу на виборах Президента України на загальних підставах.\n7. Громадяни України, які мають право голосу, є виборцями."
    },
    {
      "provision_ref": "art3",
      "section": "3",
      "title": "Стаття 3. Рівне виборче право",
      "content": "1. Вибори Президента України є рівними: громадяни України\nберуть участь у виборах на рівних засадах.\n2. Кожний громадянин України на виборах Президента України\nмає один голос. Виборець може використати свій голос у день\nголосування тільки на одній виборчій дільниці.\n3. Усі кандидати на пост Президента України мають рівні права\nі можливості брати участь у виборчому процесі.\n4. Рівність прав і можливостей участі у виборчому процесі\nзабезпечується:\n1) забороною привілеїв чи обмежень кандидатів на пост\nПрезидента України за ознаками раси, кольору шкіри, політичних,\nрелігійних та інших переконань, статі, етнічного та соціального\nпоходження, майнового стану, місця проживання, за мовними або\nіншими ознаками;\n2) забороною втручання органів державної влади і місцевого\nсамоврядування у виборчий процес, за винятком випадків,\nпередбачених цим Законом;\n3) забороною використання для фінансування передвиборної\nагітації інших коштів, крім коштів Державного бюджету України та\nкоштів виборчих фондів кандидатів на пост Президента України."
    },
    {
      "provision_ref": "art4",
      "section": "4",
      "title": "Стаття 4. Пряме виборче право",
      "content": "Вибори Президента України є прямими. Громадяни України\nбезпосередньо обирають Президента України."
    },
    {
      "provision_ref": "art5",
      "section": "5",
      "title": "Стаття 5. Добровільність участі у виборах",
      "content": "Участь громадян України у виборах Президента України є\nдобровільною. Ніхто не може бути примушений до участі чи неучасті\nу виборах."
    },
    {
      "provision_ref": "art6",
      "section": "6",
      "title": "Стаття 6. Вільні вибори",
      "content": "1. Вибори Президента України є вільними. Виборцям\nзабезпечуються умови для вільного формування своєї волі та її\nвільного виявлення при голосуванні.\n2. Застосування насильства, погроз, обману, підкупу чи\nбудь-яких інших дій, що перешкоджають вільному формуванню та\nвільному виявленню волі виборця, забороняється.\n3. Військовослужбовці голосують на звичайних виборчих\nдільницях, розташованих за межами місць дислокації військових\nчастин, за винятком випадків, передбачених цим Законом. Для\nзабезпечення вільного волевиявлення військовослужбовцям строкової\nслужби надається відпустка для участі в голосуванні не менш як на\nчотири години."
    },
    {
      "provision_ref": "art7",
      "section": "7",
      "title": "Стаття 7. Таємне голосування",
      "content": "Голосування на виборах Президента України є таємним: контроль\nза волевиявленням виборців забороняється."
    },
    {
      "provision_ref": "art8",
      "section": "8",
      "title": "Стаття 8. Особисте голосування",
      "content": "Кожний виборець голосує на виборах Президента України\nособисто. Голосування за інших осіб, а також передача виборцем\nправа голосу будь-якій іншій особі забороняються."
    },
    {
      "provision_ref": "art9",
      "section": "9",
      "title": "Стаття 9. Право бути обраним",
      "content": "1. Президентом України може бути обраний громадянин України,\nякий на день виборів досяг тридцяти п'яти років, має право голосу,\nволодіє державною мовою і проживає в Україні протягом десяти\nостанніх перед днем виборів років.\n2. Проживання в Україні за цим Законом означає:\n1) проживання на території в межах державного кордону\nУкраїни;\n2) перебування на судні, що перебуває у плаванні під\nДержавним Прапором України;\n3) перебування громадян України у встановленому\nзаконодавством порядку у відрядженні за межами України, служба в\nдипломатичних та інших офіційних представництвах і консульських\nустановах України, міжнародних організаціях та їх органах;\n4) перебування на полярних станціях України;\n5) перебування у складі формування Збройних Сил України,\nдислокованого за межами України;\n6) перебування громадян України за її межами відповідно до\nчинних міжнародних договорів України.\n3. Проживання в Україні за цим Законом включає також\nпроживання разом з особами, зазначеними у пункті 3 частини другої\nцієї статті, членів їх сімей.\n4. Не може бути висунутим кандидатом на пост Президента\nУкраїни громадянин, який має судимість за вчинення умисного\nзлочину, якщо ця судимість не погашена і не знята у встановленому\nзаконом порядку.\n5. Одна й та сама особа не може бути Президентом України\nбільш як два строки підряд. Особа, яка двічі підряд обиралася на\nпост Президента України, не може бути висунута кандидатом на цей\nпост.\n6. Особа, повноваження якої на посту Президента України були\nприпинені достроково відповідно до Конституції України\n( 254к/96-ВР ), не може бути висунута кандидатом на пост\nПрезидента України на позачергових виборах, призначених у зв'язку\nз вказаним припиненням повноважень.\nСтаття 10. Право висування кандидата на пост Президента\nУкраїни\n1. Право висування кандидата на пост Президента України\nналежить громадянам України, які мають право голосу. Це право\nреалізується ними через політичні партії та їх виборчі блоки\n(далі - партії (блоки), а також самовисуванням у порядку,\nвизначеному цим Законом.\n2. Партія (блок) може висунути лише одного кандидата на пост\nПрезидента України."
    },
    {
      "provision_ref": "art11",
      "section": "11",
      "title": "Стаття 11. Виборчий процес",
      "content": "1. Виборчий процес - це здійснення суб'єктами, визначеними\nстаттею 12 цього Закону, виборчих процедур, передбачених цим\nЗаконом.\n2. Виборчий процес здійснюється на засадах:\n1) законності та заборони незаконного втручання будь-кого у\nцей процес;\n2) політичного плюралізму та багатопартійності;\n3) публічності та відкритості виборчого процесу;\n4) рівності всіх кандидатів на пост Президента України;\n5) рівності прав партій (блоків) - суб'єктів виборчого\nпроцесу;\n6) свободи передвиборної агітації, рівних можливостей доступу\nкандидатів на пост Президента України до засобів масової\nінформації;\n7) неупередженості органів виконавчої влади, органів\nмісцевого самоврядування, підприємств, закладів, установ і\nорганізацій, їх керівників, інших посадових і службових осіб до\nкандидатів на пост Президента України, партій (блоків).\n3. Початок виборчого процесу визначається строками,\nвстановленими Конституцією України ( 254к/96-ВР ) та цим Законом.\n4. Виборчий процес включає такі етапи:\n1) утворення територіальних виборчих округів;\n2) утворення виборчих дільниць;\n3) утворення територіальних та дільничних виборчих комісій;\n4) формування списків виборців, їх перевірка та уточнення;\n5) висування та реєстрація кандидатів;\n6) проведення передвиборної агітації;\n7) голосування у день виборів Президента України;\n8) підрахунок голосів виборців та встановлення підсумків\nголосування і результатів виборів Президента України.\n5. У разі необхідності виборчий процес може включати також\nтакі етапи:\n1) повторне голосування;\n2) підрахунок голосів виборців і встановлення підсумків\nповторного голосування та результатів виборів Президента України.\n6. Етапи, передбачені частиною п'ятою цієї статті, мають\nмісце лише у випадках, передбачених цим Законом.\n7. Виборчий процес завершується офіційним оприлюдненням\nЦентральною виборчою комісією результатів виборів Президента\nУкраїни або офіційною публікацією подання Центральної виборчої\nкомісії до Верховної Ради України щодо призначення повторних\nвиборів Президента України."
    },
    {
      "provision_ref": "art12",
      "section": "12",
      "title": "Стаття 12. Суб'єкти виборчого процесу",
      "content": "Суб'єктами виборчого процесу є:\n1) виборець;\n2) виборчі комісії, утворені відповідно до цього Закону та\nЗакону України \"Про Центральну виборчу комісію\" ( 733/97-ВР );\n3) кандидати на пост Президента України, зареєстровані у\nпорядку, встановленому цим Законом;\n4) партії (блоки), які висунули кандидатів на пост Президента\nУкраїни;\n5) уповноважені представники, довірені особи, офіційні\nспостерігачі від партій (блоків) - суб'єктів виборчого процесу та\nвід кандидатів на пост Президента України."
    },
    {
      "provision_ref": "art13",
      "section": "13",
      "title": "Стаття 13. Публічність і відкритість виборчого процесу",
      "content": "1. Підготовка та проведення виборів Президента України\nздійснюються публічно і відкрито.\n2. Для забезпечення публічності і відкритості виборчого\nпроцесу виборчі комісії відповідно до своїх повноважень:\n1) оприлюднюють відомості про свій склад, місцезнаходження та\nрежим роботи, про утворення територіальних виборчих округів і\nвиборчих дільниць, про час і місце проведення голосування, про\nосновні права виборців, у тому числі про право оскарження\nнеправомірних рішень, дій чи бездіяльності виборчих комісій,\nорганів виконавчої влади та органів місцевого самоврядування,\nпідприємств, установ і організацій, їх керівників, інших посадових\nта службових осіб, які порушують або обмежують виборчі права;\n2) забезпечують можливість ознайомлення громадян із списками\nвиборців, відомостями про кандидатів на пост Президента України,\nпередвиборними програмами кандидатів на пост Президента України, з\nпорядком заповнення підписних листів і виборчих бюлетенів;\n3) оприлюднюють підсумки голосування і результати виборів\nПрезидента України;\n4) надають іншу інформацію у випадках, передбачених цим\nЗаконом.\n3. Рішення виборчих комісій доводяться до відома громадян\nчерез друковані засоби масової інформації або, у разі\nнеможливості, оприлюднюються в інший спосіб.\n4. Засоби масової інформації зобов'язані об'єктивно\nвисвітлювати хід виборчого процесу. Їх представникам гарантується\nбезперешкодний доступ на всі публічні заходи, пов'язані з\nвиборами, а на засідання виборчих комісій та на виборчі дільниці у\nдень виборів та в день повторного голосування - на умовах,\nвизначених у частині дев'ятій статті 28 цього Закону. Виборчі\nкомісії, органи виконавчої влади, органи місцевого самоврядування,\nпосадові і службові особи цих органів зобов'язані в межах своїх\nповноважень і компетенції надавати представникам засобів масової\nінформації необхідні їм відомості щодо підготовки та проведення\nвиборів.\n5. Виборчі комісії при дипломатичних та інших закордонних\nпредставництвах України у державах, де проживає значна кількість\nвиборців, забезпечують опублікування у місцевих засобах масової\nінформації відомостей про час і місце голосування та\nмісцезнаходження відповідних виборчих дільниць. Перелік таких\nдержав визначається Центральною виборчою комісією."
    },
    {
      "provision_ref": "art14",
      "section": "14",
      "title": "Стаття 14. Законодавство про вибори Президента України",
      "content": "Підготовка і проведення виборів Президента України\nрегулюються Конституцією України ( 254к/96-ВР ), цим Законом,\nЗаконом України \"Про Центральну виборчу комісію\" ( 733/97-ВР ),\nіншими законами України, постановами Верховної Ради України про\nпризначення виборів Президента України, а також іншими актами\nзаконодавства, прийнятими відповідно до цього Закону."
    },
    {
      "provision_ref": "art15",
      "section": "15",
      "title": "Стаття 15. Види виборів Президента України",
      "content": "1. Вибори Президента України можуть бути черговими,\nпозачерговими та повторними.\n2. Чергові вибори Президента України проводяться у зв'язку із\nзакінченням конституційного строку повноважень Президента України.\n3. Позачергові вибори Президента України проводяться у\nзв'язку із достроковим припиненням повноважень Президента України\nу випадках, передбачених Конституцією України ( 254к/96-ВР ).\n4. Повторні вибори Президента України проводяться у випадках:\n1) якщо до виборчого бюлетеня для голосування було включено\nне більше двох кандидатів на пост Президента України і жодного з\nних не було обрано;\n2) якщо всі кандидати на пост Президента України, включені до\nвиборчого бюлетеня, до дня виборів або до дня повторного\nголосування зняли свої кандидатури."
    },
    {
      "provision_ref": "art16",
      "section": "16",
      "title": "Стаття 16. Порядок призначення виборів Президента України",
      "content": "1. Вибори Президента України призначаються Верховною Радою\nУкраїни. Про призначення виборів Президента України Верховна Рада\nУкраїни приймає постанову.\n2. Верховна Рада України приймає постанову про призначення\nчергових або позачергових виборів Президента України з підстав,\nвизначених Конституцією України ( 254к/96-ВР ) та цим Законом.\n3. Верховна Рада України приймає постанову про призначення\nповторних виборів Президента України на підставі подання\nЦентральної виборчої комісії."
    },
    {
      "provision_ref": "art17",
      "section": "17",
      "title": "Стаття 17. Строки призначення та проведення виборів",
      "content": "1. Чергові вибори Президента України відбуваються в останню\nнеділю жовтня п'ятого року повноважень Президента України.\n2. Верховна Рада України призначає чергові вибори Президента\nУкраїни не пізніш як за сто тридцять днів до дня виборів. Верховна\nРада України забезпечує опублікування рішення про призначення\nчергових виборів Президента України у засобах масової інформації.\n3. Виборчий процес чергових виборів Президента України\nрозпочинається за сто двадцять днів до дня виборів.\n4. Позачергові вибори Президента України відбуваються в\nостанню неділю дев'яностоденного строку з дня:\n1) проголошення Президентом України особисто заяви про свою\nвідставку на засіданні Верховної Ради України;\n2) опублікування рішення Верховної Ради України про\nпідтвердження неможливості виконання Президентом України своїх\nповноважень за станом здоров'я;\n3) опублікування рішення Верховної Ради України про усунення\nПрезидента України з поста в порядку імпічменту;\n4) прийняття постанови Верховної Ради України про призначення\nпозачергових виборів у зв'язку із смертю Президента України.\n5. Постанова Верховної Ради України про призначення\nпозачергових виборів Президента України у випадках, передбачених\nпунктами 1-3 частини четвертої цієї статті, приймається відповідно\nв день проголошення Президентом України заяви, зазначеної у пункті\n1 частини четвертої цієї статті, прийняття рішень, передбачених\nпунктами 2, 3 частини четвертої цієї статті.\n6. Виборчий процес позачергових виборів Президента України\nрозпочинається з дня, наступного за днем, зазначеним у пунктах\n1-4 частини четвертої цієї статті.\n7. Повторні вибори Президента України відбуваються в останню\nнеділю дев'яностоденного строку з дня прийняття постанови\nВерховної Ради України про призначення повторних виборів.\n8. Постанова Верховної Ради України про призначення повторних\nвиборів приймається не пізніш як на п'ятнадцятий день після дня\nвнесення до Верховної Ради України відповідного подання\nЦентральної виборчої комісії.\n9. Виборчий процес повторних виборів Президента України\nрозпочинається наступного дня після офіційного опублікування\nпостанови Верховної Ради України про їх призначення."
    },
    {
      "provision_ref": "art18",
      "section": "18",
      "title": "Стаття 18. Порядок обчислення строків",
      "content": "1. Усі строки, визначені у цьому Законі, обчислюються в\nкалендарних днях.\n2. Першим днем строку, який відповідно до Закону має початися\nу зв'язку з настанням певної події, є день, наступний після дня\nнастання вказаної події.\n3. Останнім днем строку, який відповідно до Закону має\nзакінчитися у зв'язку з настанням певної події, є день, що передує\nдню вказаної події."
    },
    {
      "provision_ref": "art19",
      "section": "19",
      "title": "Стаття 19. Виборчі округи",
      "content": "1. Вибори Президента України проводяться по єдиному\nзагальнодержавному одномандатному виборчому округу, який включає в\nсебе всю територію України.\n2. Для проведення виборів територія України поділяється на\n225 територіальних виборчих округів. Кількість таких округів в\nАвтономній Республіці Крим, областях, містах Києві та Севастополі\nвстановлюється Центральною виборчою комісією з урахуванням їх\nадміністративно-територіального устрою та кількості виборців на\nпідставі даних центрального органу виконавчої влади з питань\nстатистики. Територіальний виборчий округ включає в себе один або\nкілька районів, міст, районів у містах.\n3. Рішення про утворення територіальних виборчих округів\nприймається Центральною виборчою комісією не пізніш як за сто\nдесять днів до дня виборів. Територіальні виборчі округи\nутворюються з приблизно рівною кількістю виборців.\n4. Список територіальних виборчих округів із зазначенням їх\nномерів, територіальних меж, а також центрів округів публікується\nЦентральною виборчою комісією в офіційних засобах масової\nінформації у триденний термін від дня прийняття нею відповідного\nрішення."
    },
    {
      "provision_ref": "art20",
      "section": "20",
      "title": "Стаття 20. Виборчі дільниці",
      "content": "1. Для проведення голосування та підрахунку голосів по\nвиборах Президента України територія сіл, селищ, міст, районів у\nмістах, що входять до складу територіального виборчого округу,\nподіляється на виборчі дільниці.\n2. Виборчі дільниці поділяються на звичайні, спеціальні та\nзакордонні.\n3. Звичайні виборчі дільниці утворюються для організації\nголосування виборців за місцем їх проживання.\n4. Спеціальні виборчі дільниці утворюються у стаціонарних\nлікувальних закладах, на суднах, які перебувають у день виборів у\nплаванні під Державним Прапором України, на полярних станціях\nУкраїни, в установах кримінально-виконавчої системи та інших\nмісцях тимчасового перебування виборців з обмеженими можливостями\nпересування. Як виняток, спеціальні виборчі дільниці можуть\nутворюватися Центральною виборчою комісією за поданням відповідної\nтериторіальної виборчої комісії на території військових частин\n(формувань), дислокованих на значній відстані від населених\nпунктів.\n5. Закордонні виборчі дільниці утворюються при дипломатичних\nта інших офіційних представництвах і консульських установах\nУкраїни за кордоном, у військових частинах (формуваннях),\nдислокованих за межами України.\n6. Звичайні виборчі дільниці утворюються територіальними\nвиборчими комісіями за поданням виконавчих комітетів сільських,\nселищних, міських (міст, де немає районних рад), районних у містах\nрад, а у разі відсутності таких органів - за пропозицією\nвідповідно сільських, селищних, міських голів, голів районних у\nмістах рад або посадових осіб, які відповідно до закону здійснюють\nїх повноваження. Територіальна виборча комісія своїм рішенням\nвизначає межі кожної звичайної виборчої дільниці та перелік\nбудинків, що входять до неї, а також місцезнаходження дільничної\nвиборчої комісії.\n7. Спеціальні виборчі дільниці утворюються територіальними\nвиборчими комісіями за місцем розташування відповідних закладів чи\nустанов або за місцем приписки судна чи полярної станції.\n8. Закордонні виборчі дільниці утворюються Центральною\nвиборчою комісією за поданням Міністерства закордонних справ\nУкраїни. Закордонні виборчі дільниці складають окремий закордонний\nвиборчий округ.\n9. Виборчі дільниці утворюються з кількістю виборців від\nдвадцяти до трьох тисяч осіб. Якщо на відповідній території, у\nвідповідному закладі чи установі налічується менше або більше від\nзазначеної чисельності виборців і їх (або їх надлишок) неможливо\nвіднести до іншої виборчої дільниці або неможливо утворити\nдодаткову виборчу дільницю на цій території, у відповідному\nзакладі чи установі, виборча дільниця може бути утворена з меншою\nабо більшою чисельністю виборців.\n10. Виборчі дільниці утворюються не пізніш як за п'ятдесят\nднів до дня виборів. У винятковому випадку спеціальна або\nзакордонна виборча дільниця може утворюватися Центральною виборчою\nкомісією не пізніш як за сім днів до дня виборів за поданням\nвідповідної територіальної виборчої комісії або Міністерства\nзакордонних справ України.\n11. Територіальна виборча комісія своїм рішенням встановлює\nєдину нумерацію виборчих дільниць у межах територіального\nвиборчого округу, надає пропозиції Центральній виборчій комісії\nщодо номера виборчої дільниці в разі утворення спеціальної\nвиборчої дільниці відповідно до частин четвертої та десятої цієї\nстатті.\n12. Рішення територіальної виборчої комісії про утворення\nвиборчих дільниць із зазначенням їх номерів, меж, орієнтовної\nкількості виборців, місцезнаходження відповідних дільничних\nвиборчих комісій оприлюднюється у друкованих засобах масової\nінформації не пізніш як на п'ятий день після дня прийняття цього\nрішення. У разі утворення спеціальної чи закордонної виборчої\nдільниці відповідно до частини десятої цієї статті рішення\nЦентральної виборчої комісії оприлюднюється у тому ж порядку не\nпізніш як за п'ять днів до дня виборів."
    },
    {
      "provision_ref": "art21",
      "section": "21",
      "title": "Стаття 21. Система виборчих комісій",
      "content": "1. Вибори Президента України організовують і проводять:\n1) Центральна виборча комісія;\n2) територіальні виборчі комісії;\n3) дільничні виборчі комісії.\n2. Повноваження виборчих комісій щодо підготовки та\nпроведення виборів Президента України поширюються:\n1) Центральної виборчої комісії - на всю територію України;\n2) територіальної виборчої комісії - на територію\nвідповідного територіального виборчого округу;\n3) дільничної виборчої комісії - на територію відповідної\nвиборчої дільниці.\n3. Центральна виборча комісія здійснює також повноваження\nтериторіальної виборчої комісії в окремому закордонному виборчому\nокрузі."
    },
    {
      "provision_ref": "art22",
      "section": "22",
      "title": "Стаття 22. Статус виборчих комісій",
      "content": "1. Виборчі комісії є спеціальними колегіальними державними\nорганами, уповноваженими організовувати підготовку та проведення\nвиборів Президента України та забезпечувати повне й однакове\nдотримання законодавства України щодо виборів Президента України.\n2. Статус Центральної виборчої комісії визначається\nКонституцією України ( 254к/96-ВР ), Законом України \"Про\nЦентральну виборчу комісію\" ( 733/97-ВР ), цим та іншими законами.\nЦентральна виборча комісія очолює систему виборчих комісій, які\nорганізовують підготовку і проведення виборів Президента України,\nі є комісією вищого рівня щодо усіх територіальних та дільничних\nвиборчих комісій, передбачених цим Законом.\n3. Статус територіальних та дільничних виборчих комісій\nвизначається цим Законом.\n4. Територіальна виборча комісія є юридичною особою.\nТериторіальна виборча комісія є комісією вищого рівня щодо усіх\nдільничних виборчих комісій на території відповідного\nтериторіального виборчого округу з питань виборів Президента\nУкраїни.\n5. Дільнична виборча комісія не є юридичною особою. Дільнична\nвиборча комісія є суб'єктом відповідного виборчого процесу, має\nправо звернення у межах своїх повноважень до органів державної\nвлади та органів місцевого самоврядування, підприємств, закладів,\nустанов та організацій, їх посадових та службових осіб. Дільнична\nвиборча комісія має власну печатку, зразок якої затверджується\nЦентральною виборчою комісією.\nСтаття 23. Утворення Центральної виборчої комісії та\nтериторіальних виборчих комісій\n1. Центральна виборча комісія утворюється відповідно до\nКонституції України ( 254к/96-ВР ) та Закону України \"Про\nЦентральну виборчу комісію\" ( 733/97-ВР ).\n2. Територіальна виборча комісія утворюється Центральною\nвиборчою комісією не пізніш як за вісімдесят днів до дня виборів у\nскладі голови, заступника голови, секретаря та інших членів\nкомісії у кількості не менше десяти осіб.\n3. Подання щодо кандидатур до складу територіальних виборчих\nкомісій (не більше двох осіб до однієї виборчої комісії від одного\nкандидата) вноситься до Центральної виборчої комісії не пізніш як\nза вісімдесят п'ять днів до дня виборів за підписом кандидата на\nпост Президента України, засвідченим в установленому законом\nпорядку. У поданні зазначаються відомості про наявність досвіду у\nзапропонованих осіб щодо участі в роботі виборчих комісій,\nвідповідної освіти чи підготовки. До подання додаються заяви осіб,\nзапропонованих до складу відповідної територіальної виборчої\nкомісії, про згоду на участь у її роботі.\n4. До складу територіальної виборчої комісії включаються всі\nвнесені представники від кандидатів на пост Президента України.\n5. У разі якщо у встановлений частиною третьою цієї статті\nстрок не надійшли подання щодо складу територіальної виборчої\nкомісії або якщо кількість запропонованих до складу виборчої\nкомісії осіб становить менше десяти осіб, територіальна виборча\nкомісія утворюється Центральною виборчою комісією за поданням її\nГолови у кількості десяти осіб з обов'язковим урахуванням поданих\nкандидатур від кандидатів на пост Президента України, внесених\nвідповідно до частини третьої цієї статті.\n6. До складу територіальної виборчої комісії можуть входити\nгромадяни України, які мають право голосу і проживають у межах\nвідповідного територіального округу або міста, на території якого\nрозташований цей округ. Особа може одночасно входити до складу\nлише однієї виборчої комісії.\n7. До складу територіальної виборчої комісії не можуть\nвходити кандидати на пост Президента України, їх уповноважені\nпредставники, довірені особи, посадові та службові особи органів\nдержавної влади та органів місцевого самоврядування, а також\nгромадяни, які утримуються в установах кримінально-виконавчої\nсистеми або мають судимість за вчинення умисного злочину, якщо ця\nсудимість не погашена або не знята у встановленому законом\nпорядку. У разі якщо одночасно з виборами Президента України\nпроводяться інші вибори, до складу виборчої комісії не можуть\nвходити кандидати, які балотуються на цих виборах, їх довірені\nособи, уповноважені особи партій (блоків) - суб'єктів відповідних\nвиборчих процесів.\n8. Кожний кандидат на пост Президента України має право на\nпропорційну частку посад голови, заступника голови та секретаря\nтериторіальної виборчої комісії. Частки таких посад для кожного\nкандидата визначаються відповідно до кількості осіб, поданих ним\nта включених до складу територіальних виборчих комісій, у\nвідношенні до загальної кількості осіб, включених до складу\nтериторіальних виборчих комісій.\n9. Голова, заступник голови та секретар територіальної\nвиборчої комісії не можуть бути представниками одного кандидата на\nпост Президента України.\n10. Секретар територіальної виборчої комісії повинен володіти\nдержавною мовою.\n11. Рішення про утворення територіальної виборчої комісії та\nпро її склад, а також рішення про зміни в її складі, прийняті\nвідповідно до вимог цього Закону, підлягають оприлюдненню в\nзасобах масової інформації у відповідному регіоні не пізніш як на\nтретій день з дня їх прийняття."
    },
    {
      "provision_ref": "art24",
      "section": "24",
      "title": "Стаття 24. Утворення дільничних виборчих комісій",
      "content": "1. Дільнична виборча комісія утворюється відповідною\nтериторіальною виборчою комісією не пізніш як за тридцять п'ять\nднів до дня виборів у складі голови, заступника голови, секретаря\nта інших членів комісії.\n2. Дільнична виборча комісія утворюється у складі не менше\nдванадцяти осіб. На виборчих дільницях, де кількість виборців не\nперевищує п'ятдесяти осіб, дільнична виборча комісія може\nутворюватися у складі голови, секретаря та двох - чотирьох членів\nкомісії.\n3. Подання щодо кандидатур (не більше двох осіб до однієї\nвиборчої комісії від одного кандидата) до складу виборчих комісій\nзвичайних виборчих дільниць, а також спеціальних виборчих\nдільниць, утворених у стаціонарних лікувальних закладах, установах\nкримінально-виконавчої системи, вноситься до відповідної\nтериторіальної виборчої комісії не пізніш як за сорок п'ять днів\nдо дня виборів за підписом довіреної особи кандидата на пост\nПрезидента України, засвідченим головою територіальної виборчої\nкомісії або в іншому встановленому законом порядку.\n4. Дільнична виборча комісія спеціальної виборчої дільниці,\nутвореної на судні, яке в день виборів перебуває у плаванні під\nДержавним Прапором України, на полярній станції України,\nутворюється територіальною виборчою комісією за місцем приписки\nсудна, полярної станції за поданням капітана судна, керівника\nстанції, яке може надсилатися технічними засобами зв'язку у строк,\nпередбачений частиною третьою цієї статті.\n5. Дільнична виборча комісія закордонної виборчої дільниці\nутворюється Центральною виборчою комісією на підставі пропозицій\nкандидатів на пост Президента України (не більше двох осіб на\nдільницю від одного кандидата) у разі їх наявності та подання\nМіністерства закордонних справ України.\n6. У разі утворення спеціальної виборчої дільниці у\nвинятковому випадку відповідно до частини десятої статті 20 цього\nЗакону дільнична виборча комісія утворюється Центральною виборчою\nкомісією одночасно з утворенням виборчої дільниці за поданням\nтериторіальної виборчої комісії. Про підготовку подання до\nЦентральної виборчої комісії щодо утворення спеціальної виборчої\nдільниці територіальна виборча комісія повідомляє довірених осіб у\nвідповідному територіальному окрузі усіх зареєстрованих кандидатів\nна пост Президента України та пропонує у строки, визначені\nтериторіальною виборчою комісією, зробити подання щодо кандидатур\nдо складу дільничної виборчої комісії у порядку, встановленому\nцією статтею.\n7. У поданні щодо кандидатур до складу дільничної виборчої\nкомісії зазначаються відомості про наявність досвіду у\nзапропонованих осіб щодо участі в роботі виборчих комісій,\nвідповідної освіти чи підготовки. До подання додаються заяви осіб,\nзапропонованих до складу відповідної дільничної виборчої комісії,\nпро згоду на участь у її роботі.\n8. До складу дільничної виборчої комісії включаються усі\nвисунуті представники від кандидатів на пост Президента України.\n9. У разі якщо у встановлений частиною третьою цієї статті\nстрок не надійшли подання щодо складу дільничної виборчої комісії\nабо якщо кількість запропонованих до складу виборчої комісії осіб\nстановить менше дванадцяти, дільнична виборча комісія утворюється\nтериторіальною виборчою комісією за поданням її голови у кількості\nдванадцяти осіб з обов'язковим урахуванням усіх поданих кандидатур\nвід кандидатів на пост Президента України відповідно до частини\nтретьої цієї статті.\n10. До складу дільничної виборчої комісії можуть входити\nвиборці, які проживають у межах відповідного територіального\nокругу або міста, на території якого розташований цей округ.\nВиборець може одночасно входити до складу лише однієї виборчої\nкомісії.\n11. До складу дільничної виборчої комісії не можуть входити\nкандидати на пост Президента України, їх уповноважені\nпредставники, довірені особи, посадові та службові особи органів\nдержавної влади та органів місцевого самоврядування, а також\nгромадяни, які утримуються в установах кримінально-виконавчої\nсистеми або мають судимість за вчинення умисного злочину, якщо ця\nсудимість не погашена або не знята у встановленому законом\nпорядку. У разі якщо одночасно з виборами Президента України\nпроводяться інші вибори, до складу дільничної виборчої комісії не\nможуть входити кандидати, які балотуються на цих виборах, їх\nдовірені особи, уповноважені особи партій (блоків) - суб'єктів\nвідповідних виборчих процесів.\n12. Кожний кандидат на пост Президента України має право на\nпропорційну частку посад голови, заступника голови та секретаря\nдільничної виборчої комісії. Частки таких посад для кожного\nкандидата в межах територіального округу визначаються відповідно\nдо кількості осіб, поданих ним та включених до складу дільничних\nвиборчих комісій, у відношенні до загальної кількості осіб,\nвключених до складу дільничних виборчих комісій.\n13. Голова, заступник голови та секретар дільничної виборчої\nкомісії не можуть бути представниками одного кандидата на пост\nПрезидента України.\n14. Секретар дільничної виборчої комісії повинен володіти\nдержавною мовою.\n15. Рішення про утворення дільничної виборчої комісії та про\nїї склад, а також рішення про зміни в її складі, прийняті\nвідповідно до вимог цього Закону, підлягають оприлюдненню в\nзасобах масової інформації у відповідному регіоні не пізніш як на\nтретій день з дня їх прийняття."
    },
    {
      "provision_ref": "art25",
      "section": "25",
      "title": "Стаття 25. Повноваження Центральної виборчої комісії",
      "content": "1. Повноваження Центральної виборчої комісії щодо організації\nпідготовки і проведення виборів Президента України визначаються\nЗаконом України \"Про Центральну виборчу комісію\" ( 733/97-ВР ),\nцим та іншими законами.\n2. Центральна виборча комісія, крім повноважень, визначених\nЗаконом України \"Про Центральну виборчу комісію\" ( 733/97-ВР ):\n1) приймає обов'язкові для застосування виборчими комісіями\nроз'яснення з питань виконання цього Закону, здійснює\nорганізаційно-методичне забезпечення їх діяльності;\n2) скликає у разі необхідності за власною ініціативою\nзасідання виборчої комісії нижчого рівня;\n3) контролює використання виборчими комісіями коштів\nДержавного бюджету України із залученням до проведення перевірок\nпрацівників відповідних державних органів;\n4) встановлює норми і перелік необхідного обладнання,\nінвентарю, вимоги до такого обладнання та порядок його зберігання,\nвимоги щодо приміщень для голосування, а також перелік послуг, які\nнадаються виборчим комісіям;\n5) припиняє рух коштів на рахунках виборчих комісій в\nустановах банків після закінчення строку повноважень виборчих\nкомісій або в разі порушення ними кошторисно-фінансової\nдисципліни, приймає рішення про перерахування залишків коштів на\nрахунок Центральної виборчої комісії для подальшого використання\nдля потреб виборчої кампанії;\n6) реєструє кандидатів на пост Президента України, довірених\nосіб кандидатів;\n7) забезпечує виготовлення і розміщення на загальнодержавних\nканалах теле- і радіомовлення інформаційних програм для виборців з\nроз'ясненням засад і порядку проведення виборів, їх ролі у житті\nсуспільства і держави, процедури голосування, прав та обов'язків\nвиборців, механізмів контролю за дотриманням законодавства про\nвибори Президента України;\n8) вирішує відповідно до цього та інших законів України\nпитання використання засобів масової інформації для проведення\nпередвиборної агітації;\n9) забезпечує виготовлення передвиборних плакатів кандидатів;\n10) здійснює контроль за надходженням і використанням коштів\nособистих виборчих фондів кандидатів, залучає до проведення\nвідповідних перевірок органи Державної податкової адміністрації\nУкраїни, а також установи банків, в яких відкрито відповідні\nрахунки;\n11) забезпечує централізоване виготовлення виборчих бюлетенів\nустановленого зразка, відкріпних посвідчень, бланків протоколів\nвиборчих комісій про підрахунок голосів та встановлення\nрезультатів голосування, іншої виборчої документації;\n12) у тримісячний строк з дня офіційного опублікування\nрезультатів виборів надсилає до Рахункової палати звіт про\nвикористання коштів Державного бюджету України, виділених на\nпідготовку та проведення виборів Президента України;\n13) здійснює інші повноваження відповідно до цього та інших\nзаконів України."
    },
    {
      "provision_ref": "art26",
      "section": "26",
      "title": "Стаття 26. Повноваження територіальної виборчої комісії",
      "content": "1. Територіальна виборча комісія щодо організації підготовки\nі проведення виборів Президента України:\n1) здійснює контроль за додержанням законодавства про вибори\nПрезидента України;\n2) утворює виборчі дільниці, встановлює єдину нумерацію\nвиборчих дільниць, визначає межі кожної виборчої дільниці;\n3) утворює дільничні виборчі комісії;\n4) спрямовує діяльність дільничних виборчих комісій;\n5) скликає в разі необхідності за власною ініціативою\nзасідання дільничної виборчої комісії;\n6) надає правову, організаційно-методичну, технічну допомогу\nдільничним виборчим комісіям, організовує навчання їх членів з\nпитань організації виборчого процесу;\n7) у порядку, встановленому Центральною виборчою комісією,\nвирішує питання розподілу та використання коштів дільничними\nвиборчими комісіями, контролює забезпечення дільничних виборчих\nкомісій приміщеннями, транспортом, засобами зв'язку; в межах своєї\nкомпетенції розглядає і вирішує інші питання\nматеріально-технічного забезпечення проведення виборів;\n8) контролює складання списків виборців і подання їх для\nзагального ознайомлення; передає списки виборців дільничним\nвиборчим комісіям;\n9) сприяє разом з відповідними органами виконавчої влади та\nорганами місцевого самоврядування організації зустрічей кандидатів\nз виборцями;\n10) забезпечує передачу дільничним виборчим комісіям виборчих\nбюлетенів та відкріпних посвідчень встановленого зразка,\nвиготовлення та постачання бланків іншої документації відповідно\nдо цього Закону;\n11) встановлює підсумки голосування по територіальному\nвиборчому округу, складає протокол про підсумки голосування та\nнадсилає його до Центральної виборчої комісії;\n12) визнає голосування на виборчій дільниці недійсним у\nвипадках, передбачених цим Законом;\n13) забезпечує проведення повторного голосування відповідно\nдо рішення Центральної виборчої комісії про призначення повторного\nголосування по виборах Президента України, а також проведення\nповторних виборів відповідно до цього Закону;\n14) реєструє офіційних спостерігачів від кандидатів у\nПрезиденти України та партій (блоків) у відповідному\nтериторіальному окрузі;\n15) забезпечує виготовлення печаток, штампів і передає їх\nдільничним виборчим комісіям;\n16) розглядає в межах своїх повноважень звернення, заяви і\nскарги щодо організації та проведення виборів у межах\nтериторіального виборчого округу, а також звернення, заяви і\nскарги на рішення та дії чи бездіяльність дільничних виборчих\nкомісій і приймає щодо них рішення;\n17) заслуховує інформацію дільничних виборчих комісій,\nмісцевих органів виконавчої влади та органів місцевого\nсамоврядування з питань підготовки і проведення виборів Президента\nУкраїни;\n18) забезпечує передачу на зберігання до відповідної\nдержавної архівної установи виборчої та іншої документації в\nпорядку, встановленому Центральною виборчою комісією;\n19) здійснює інші повноваження відповідно до цього та інших\nзаконів України.\n2. Повноваження територіальних виборчих комісій починаються з\nдня, наступного після дня прийняття рішення про їх утворення, і\nзакінчуються через п'ятнадцять днів після офіційного оприлюднення\nЦентральною виборчою комісією повідомлення про результати виборів\nПрезидента України."
    },
    {
      "provision_ref": "art27",
      "section": "27",
      "title": "Стаття 27. Повноваження дільничної виборчої комісії",
      "content": "1. Дільнична виборча комісія щодо організації підготовки і\nпроведення виборів Президента України:\n1) здійснює контроль за додержанням та однаковим\nзастосуванням законодавства про вибори Президента України;\n2) отримує список виборців від територіальної виборчої\nкомісії, складає список виборців у випадках, передбачених цим\nЗаконом, уточнює список виборців, подає його для загального\nознайомлення та у випадках, передбачених цим Законом, вносить до\nнього зміни;\n3) створює умови для ознайомлення виборців з відомостями про\nвсіх кандидатів, їх передвиборними програмами, а також із\nрішеннями Центральної виборчої комісії, відповідної територіальної\nвиборчої комісії, власними рішеннями та повідомленнями;\n4) завчасно вручає або надсилає виборцям іменні запрошення із\nзазначенням дати проведення виборів, адреси приміщення для\nголосування, часу початку і закінчення голосування, номера виборця\nу списку виборців на дільниці;\n5) забезпечує підготовку приміщення для голосування та\nвиборчих скриньок;\n6) вносить за рішенням Центральної виборчої комісії у\nвипадках, передбачених цим Законом, зміни до виборчого бюлетеня;\n7) організовує голосування на виборчій дільниці;\n8) проводить підрахунок голосів, поданих на виборчій\nдільниці, складає протокол про підсумки голосування та надсилає\nйого до відповідної територіальної виборчої комісії;\n9) визнає недійсним голосування на виборчій дільниці у\nвипадках, передбачених статтею 80 цього Закону;\n10) розглядає звернення, заяви і скарги з питань внесення\nзмін до списку виборців, організації та проведення голосування і\nпідрахунку голосів на виборчій дільниці та в межах своїх\nповноважень приймає щодо них рішення;\n11) здійснює інші повноваження відповідно до цього та інших\nзаконів України.\n2. Повноваження дільничних виборчих комісій починаються з\nдня, наступного після дня прийняття рішення про їх утворення, і\nзакінчуються через п'ятнадцять днів після офіційного оприлюднення\nЦентральною виборчою комісією повідомлення про результати виборів\nПрезидента України."
    },
    {
      "provision_ref": "art28",
      "section": "28",
      "title": "Стаття 28. Організація роботи виборчих комісій",
      "content": "1. Основною формою роботи виборчої комісії є засідання, яке\nскликається головою комісії, в разі його відсутності - заступником\nголови, а в разі відсутності голови та його заступника -\nсекретарем комісії. Засідання виборчої комісії скликається також\nна вимогу третини складу комісії.\n2. У разі необхідності засідання виборчої комісії може бути\nскликане за рішенням виборчої комісії вищого рівня.\n3. Перше засідання виборчої комісії скликається не пізніш як\nна третій день після дня її утворення, а наступні - за\nнеобхідності. У разі утворення виборчої комісії одночасно з\nутворенням виборчої дільниці відповідно до частини десятої статті\n20 цього Закону перше засідання комісії скликається не пізніше\nнаступного дня після дня її утворення.\n4. Засідання виборчої комісії є повноважним, якщо в ньому\nбере участь не менш як дві третини складу комісії.\n5. Засідання виборчої комісії скликається з обов'язковим\nповідомленням усіх членів комісії про час, місце проведення\nзасідання та його порядок денний.\n6. Членам виборчої комісії надаються проекти рішень комісії\nта необхідні матеріали, як правило, не пізніш як за день до дня\nпроведення засідання комісії.\n7. Засідання виборчої комісії веде голова комісії або його\nзаступник; у разі невиконання ними цієї функції комісія визначає\nіз свого складу головуючого на засіданні.\n8. Виборча комісія на вимогу трьох членів комісії від її\nскладу, а також за рішенням виборчої комісії вищого рівня\nзобов'язана розглянути на своєму засіданні питання, що відносяться\nдо її повноважень, не пізніш як у триденний строк, але не пізніше\nдня виборів, а в день виборів, крім дільничної виборчої комісії, -\nневідкладно. Дільнична виборча комісія зобов'язана розглянути на\nсвоєму засіданні звернення, які надійшли до неї в день виборів чи\nв день повторного голосування, невідкладно після закінчення\nголосування.\n9. На засіданнях виборчої комісії, у тому числі при\nпідрахунку голосів та встановленні результатів голосування, на\nвиборчій дільниці в день виборів чи в день повторного голосування\nу приміщенні, де проводиться голосування, мають право бути\nприсутніми без дозволу чи запрошення відповідної комісії лише\nчлени виборчих комісій вищого рівня, кандидати на пост Президента\nУкраїни, їх довірені особи, офіційні спостерігачі від кандидатів\nна пост Президента України, партій (блоків) - суб'єктів виборчого\nпроцесу (разом не більше двох осіб від одного кандидата на пост\nПрезидента України та партії (блоку), яка його висунула), а також\nофіційні спостерігачі від іноземних держав і міжнародних\nорганізацій, представники засобів масової інформації (не більше\nдвох осіб від одного засобу масової інформації).\n10. Інші особи, крім зазначених у частині дев'ятій цієї\nстатті, можуть бути присутніми на засіданні комісії тільки з\nдозволу або на запрошення цієї комісії, про що приймається рішення\nна засіданні комісії. Перебування на виборчій дільниці під час\nпроведення голосування осіб, не передбачених частиною дев'ятою\nцієї статті, не дозволяється.\n11. Виборча комісія може прийняти мотивоване рішення про\nпозбавлення права присутності на засіданні осіб, зазначених у\nчастинах дев'ятій та десятій цієї статті, якщо вони неправомірно\nперешкоджають його проведенню. Таке рішення приймається двома\nтретинами від її складу.\n12. На засіданні виборчої комісії ведеться протокол, що\nпідписується головуючим на засіданні та секретарем комісії (чи\nвиконуючим обов'язки секретаря, який визначається на засіданні).\nПротокол засідання комісії надається для ознайомлення членам\nкомісії не пізніше наступного засідання комісії.\n13. Рішення виборчої комісії приймається відкритим\nголосуванням більшістю голосів від складу комісії, крім випадків,\nпередбачених цим Законом.\n14. Рішення виборчої комісії з розглянутого питання письмово\nоформляється у формі постанови, яка повинна містити: найменування\nкомісії; найменування постанови; дату та місце її прийняття і\nпорядковий номер; мотивувальну частину з посиланням на обставини,\nщо зумовили розгляд питання на засіданні комісії; посилання на\nконкретні положення нормативно-правових актів або постанову\nвиборчої комісії вищого рівня чи судові рішення, якими керувалася\nкомісія при прийнятті постанови; резолютивну частину. Постанова\nпідписується головуючим на засіданні та секретарем комісії\n(засідання). З питань поточної діяльності комісія може приймати\nпротокольні рішення.\n15. Член виборчої комісії, який бере участь у її засіданні і\nне згоден з рішенням, прийнятим комісією, має право у письмовій\nформі висловити окрему думку, яка додається до відповідного\nпротоколу засідання виборчої комісії.\n16. Постанови, прийняті виборчою комісією, не пізніше ранку\nнаступного дня після засідання комісії вивішуються на стенді\nофіційних матеріалів комісії, який обладнується в приміщенні\nкомісії у місці, вільно доступному для відвідувачів, а також\nдоводяться до відома заінтересованих осіб.\n17. Рішення виборчої комісії, прийняте в межах її\nповноважень, є обов'язковим для виконання. Ніхто не має права\nвтручатися у діяльність виборчих комісій, за винятком випадків,\nпередбачених законом.\n18. Рішення виборчої комісії, що суперечить законодавству\nУкраїни або прийняте з перевищенням її повноважень, може бути\nскасоване виборчою комісією вищого рівня або судом. У такому\nвипадку виборча комісія вищого рівня має право прийняти рішення по\nсуті питання.\n19. Документи, заяви і скарги, що надійшли до територіальної\nта дільничної виборчих комісій, мають право приймати члени\nвідповідної виборчої комісії. Усі документи, заяви і скарги\nреєструються в територіальних та дільничних виборчих комісіях у\nпорядку, встановленому Центральною виборчою комісією.\n20. Для організаційного, правового, технічного забезпечення\nздійснення повноважень, передбачених цим Законом, виборча комісія\nможе залучати відповідних спеціалістів, технічних працівників.\n21. Органи державної влади, органи місцевого самоврядування,\nїх посадові та службові особи, а також державні підприємства,\nустанови і організації зобов'язані створювати належні умови для\nздійснення виборчими комісіями їх повноважень."
    },
    {
      "provision_ref": "art29",
      "section": "29",
      "title": "Стаття 29. Статус членів виборчих комісій",
      "content": "1. Статус членів Центральної виборчої комісії визначається\nЗаконом України \"Про Центральну виборчу комісію\" ( 733/97-ВР ) та\nцим Законом.\n2. Статус члена територіальної та дільничної виборчих комісій\nвизначається цим Законом.\n3. Виборець може входити до складу лише однієї виборчої\nкомісії, що здійснює підготовку та проведення виборів Президента\nУкраїни, а також виборів народних депутатів України, виборів\nдепутатів Верховної Ради Автономної Республіки Крим, депутатів\nмісцевих рад та сільських, селищних, міських голів, якщо вказані\nвибори проводяться одночасно з виборами Президента України.\n4. За рішенням виборчої комісії, яке затверджується виборчою\nкомісією вищого рівня, голова, заступник голови, секретар або інші\nчлени територіальної виборчої комісії (загальною кількістю не\nбільше чотирьох осіб), дільничної виборчої комісії (загальною\nкількістю не більше трьох осіб) протягом усього періоду\nповноважень виборчої комісії або частини цього періоду можуть\nвиконувати свої повноваження у виборчій комісії з оплатою їх праці\nв комісії відповідно до статті 40 цього Закону. Зазначені особи на\nцей період звільняються від виконання виробничих або службових\nобов'язків за основним місцем роботи із збереженням відповідного\nстажу.\n5. Член виборчої комісії має право:\n1) брати участь у підготовці питань, що вносяться на розгляд\nвиборчої комісії;\n2) виступати на засіданнях виборчої комісії, ставити іншим\nучасникам засідання запитання щодо порядку денного, вносити\nпропозиції з питань, віднесених до повноважень комісії;\n3) за дорученням відповідної виборчої комісії перевіряти\nдіяльність виборчих комісій нижчого рівня;\n4) безперешкодно знайомитися з документами виборчої комісії,\nчленом якої він є, та виборчих комісій нижчого рівня на\nвідповідній території;\n5) на відшкодування шкоди, заподіяної його життю, здоров'ю чи\nмайну у зв'язку з виконанням обов'язків члена виборчої комісії, в\nпорядку та розмірі, встановлених законодавством.\n6. Член виборчої комісії зобов'язаний:\n1) додержуватися Конституції України ( 254к/96-ВР ), цього та\nінших законів України з питань підготовки і проведення виборів;\n2) брати участь у засіданнях виборчої комісії;\n3) виконувати рішення виборчої комісії та обов'язки,\nпокладені на нього згідно з їх розподілом у комісії.\n7. Член виборчої комісії має інші права та обов'язки\nвідповідно до цього та інших законів України.\n8. Члену виборчої комісії під час виконання своїх обов'язків\nзабороняється агітувати за чи проти кандидатів на пост Президента\nУкраїни, а також публічно оцінювати діяльність кандидатів на пост\nПрезидента України та партій (блоків) - суб'єктів виборчого\nпроцесу.\nСтаття 30. Припинення повноважень виборчої комісії та члена\nвиборчої комісії\n1. Повноваження члена Центральної виборчої комісії можуть\nбути припинені в порядку, встановленому Конституцією України\n( 254к/96-ВР ) та Законом України \"Про Центральну виборчу\nкомісію\" ( 733/97-ВР ).\n2. Повноваження територіальної, дільничної виборчої комісії\nможуть бути достроково припинені виборчою комісією, яка її\nутворила, за власною ініціативою або на підставі рішення суду в\nразі порушення комісією Конституції України ( 254к/96-ВР ), цього\nта інших законів України.\n3. Повноваження члена територіальної, дільничної виборчої\nкомісії припиняються одночасно з припиненням повноважень\nвідповідної виборчої комісії.\n4. Повноваження члена територіальної, дільничної виборчої\nкомісії припиняються достроково виборчою комісією, яка її\nутворила, у зв'язку з:\n1) особистою заявою про складення повноважень члена комісії;\n2) його відкликанням відповідним кандидатом на пост\nПрезидента України;\n3) припиненням його громадянства України;\n4) його вибуттям на період до дня виборів за межі\nтериторіального виборчого округу або населеного пункту, що тягне\nза собою неможливість виконувати обов'язки члена комісії;\n5) систематичним невиконанням покладених на нього обов'язків,\nзасвідченим не менш як двома рішеннями з цього приводу виборчої\nкомісії, до складу якої входить особа;\n6) реєстрацією його кандидатом на пост Президента України, а\nтакож кандидатом у народні депутати України, кандидатом у депутати\nВерховної Ради Автономної Республіки Крим, кандидатом у депутати\nмісцевої ради або кандидатом на посаду сільського, селищного,\nміського голови, якщо ці вибори проводяться одночасно з виборами\nПрезидента України;\n7) реєстрацією його представником кандидата на пост\nПрезидента України у Центральній виборчій комісії, довіреною\nособою кандидата на пост Президента України, а також довіреною\nособою кандидата у народні депутати України або кандидата у\nдепутати Верховної Ради Автономної Республіки Крим, кандидата у\nдепутати місцевої ради або кандидата на посаду сільського,\nселищного, міського голови, якщо ці вибори проводяться одночасно з\nвиборами Президента України;\n8) систематичним або грубим порушенням ним законодавства\nУкраїни про вибори, встановленим рішенням суду або рішенням\nвиборчої комісії вищого рівня;\n9) набранням щодо нього законної сили обвинувальним вироком\nсуду за вчинення умисного злочину;\n10) входженням його до іншої виборчої комісії будь-якого\nрівня, що здійснює підготовку та проведення виборів Президента\nУкраїни, а також виборів народних депутатів України, депутатів\nВерховної Ради Автономної Республіки Крим, депутатів місцевих рад\nта сільських, селищних, міських голів, якщо ці вибори проводяться\nодночасно з виборами Президента України;\n11) визнанням його недієздатним або безвісно відсутнім;\n12) його смертю або оголошенням його померлим.\n5. При виникненні обставин, передбачених пунктами 1, 3, 6, 7,\n9-12 частини четвертої цієї статті, повноваження члена комісії\nприпиняються з моменту виникнення або виявлення таких обставин, а\nобставин, передбачених пунктами 2, 4, 5, 8 частини четвертої цієї\nстатті, - з моменту прийняття рішення про припинення повноважень\nчлена комісії.\n6. Виборча комісія, яка достроково припинила повноваження\nвиборчої комісії, члена виборчої комісії або виявила підстави для\nприпинення їх повноважень, не пізніше наступного дня повідомляє\nпро це відповідну довірену особу кандидата на пост Президента\nУкраїни.\n7. У разі дострокового припинення повноважень виборчої\nкомісії відповідна виборча комісія вищого рівня не пізніше ніж на\nсьомий день з дня припинення повноважень комісії, але не пізніш як\nза один день до дня виборів затверджує новий склад комісії в\nпорядку, встановленому цим Законом.\n8. У разі дострокового припинення повноважень члена виборчої\nкомісії відповідна виборча комісія вищого рівня не пізніше ніж на\nсьомий день з дня припинення його повноважень, але не пізніш як за\nодин день до дня виборів, включає до її складу іншу особу замість\nтієї, повноваження якої припинено, у порядку, встановленому цим\nЗаконом. Суб'єкт виборчого процесу, за поданням якого до складу\nкомісії було включено особу, повноваження якої достроково\nприпинено, має пріоритетне право на подання кандидатури для\nвключення до складу виборчої комісії замість вибулого. Таке\nподання, здійснене відповідно до вимог цього Закону, не може бути\nвідхилене.\n9. У разі систематичного невиконання головою або заступником\nголови чи секретарем покладених на нього обов'язків територіальна\nабо дільнична виборча комісія може звернутися до виборчої комісії,\nяка її утворила, з мотивованим рішенням про його (їх) заміну, якщо\nза це проголосувало не менше двох третин членів комісії від її\nскладу. Це рішення підлягає обов'язковому розгляду у строки,\nзазначені в частині сьомій цієї статті. Таке рішення не тягне за\nсобою припинення повноважень вказаних осіб як членів відповідної\nвиборчої комісії."
    },
    {
      "provision_ref": "art31",
      "section": "31",
      "title": "Стаття 31. Порядок складання загальних списків виборців",
      "content": "1. Для підготовки та проведення голосування виконавчі органи\nсільських, селищних, міських (у містах, де немає районних у місті\nрад), районних у містах рад або органи (посадові особи), які\nвідповідно до закону здійснюють їх повноваження, а також\nконсульські установи та інші офіційні представництва України за\nкордоном до 1 липня року проведення чергових виборів Президента\nУкраїни складають загальний список виборців, які постійно\nпроживають на території відповідного села, селища, міста, району в\nмісті, з використанням відомостей, які мають місцеві органи\nМіністерства внутрішніх справ України, Міністерства юстиції\nУкраїни, Державної податкової адміністрації України про місце\nпостійного проживання громадян, за формою, встановленою\nЦентральною виборчою комісією. Керівники структурних підрозділів\nцих органів зобов'язані подати необхідну для складання загального\nсписку виборців інформацію на запит відповідно сільського,\nселищного, міського голови, голови районної у місті ради.\n2. До загального списку виборців включаються громадяни\nУкраїни, які досягли або на день виборів досягнуть вісімнадцяти\nроків і мають право голосу та які на день складання списку\nпостійно проживають на відповідній території.\n3. Після утворення виборчих дільниць виконавчі органи\nсільських, селищних, міських (у містах, де немає районних у місті\nрад), районних у містах рад або органи (посадові особи), які\nвідповідно до закону здійснюють їх повноваження, на основі\nвідповідного загального списку виборців складають списки виборців\nпо кожній звичайній виборчій дільниці за формою, встановленою\nЦентральною виборчою комісією.\n4. Виборець може бути включений до списку виборців тільки на\nодній виборчій дільниці.\nСтаття 32. Порядок складання списків виборців для проведення\nголосування для звичайних виборчих дільниць\n1. Органи, зазначені у частині третій статті 31 цього Закону,\nне пізніш як за тридцять п'ять днів до дня виборів передають\nсписки виборців для звичайних виборчих дільниць у двох примірниках\nвідповідним територіальним виборчим комісіям за підписом\nсільського, селищного, міського голови, голови районної у місті\nради або особи, яка відповідно до закону здійснює його\nповноваження. Зазначена посадова особа забезпечує своєчасне\nнадання списків виборців територіальним виборчим комісіям та їх\nдостовірність. Підпис вказаної посадової особи засвідчується\nпечаткою відповідного органу.\n2. Військовослужбовці, члени їх сімей та інші виборці, які\nпроживають у межах дислокації військових частин (формувань) і\nголосуватимуть на звичайних виборчих дільницях, розташованих за\nмежами місць дислокації військових частин (формувань), включаються\nдо списків виборців відповідної виборчої дільниці на підставі\nвідомостей, поданих командирами військових частин (формувань) до\nорганів, що складають списки виборців відповідно до частини\nтретьої статті 31 цього Закону, не пізніш як за сорок днів до дня\nвиборів. Зазначені відомості подаються в одному примірнику за\nпідписом командира військової частини (формування) і засвідчуються\nпечаткою військової частини (формування). Командир військової\nчастини (формування) забезпечує своєчасне надання зазначених\nвідомостей відповідним органам та їх достовірність.\n3. У списку виборців зазначаються прізвище, ім'я, по\nбатькові, рік народження (для осіб, яким на день виборів\nвиповнилося або виповнюється вісімнадцять років, - також число та\nмісяць народження), адреса місця проживання виборця. За\nвідсутності відомостей про місяць і день народження громадянина\nвважається, що він народився 1 січня відповідного року. У списку\nвиборців передбачаються відповідні місця для підписів виборців за\nотримання виборчого бюлетеня в день виборів, а також для підписів\nчлена дільничної виборчої комісії, який видав виборчий бюлетень.\nВиборці включаються до списку в порядку, зручному для проведення\nголосування.\n4. Якщо територіальна виборча комісія не отримала список\nвиборців на звичайній виборчій дільниці у строки, передбачені\nчастиною першою цієї статті, вона оскаржує до місцевого суду\nбездіяльність сільського, селищного, міського голови, голови\nрайонної у місті ради або особи, яка відповідно до закону здійснює\nйого повноваження, у порядку, передбаченому цим Законом.\n5. Територіальна виборча комісія не пізніш як за тридцять\nодин день до дня виборів передає список виборців (в одному\nпримірнику) відповідній дільничній виборчій комісії звичайної\nвиборчої дільниці. Другий примірник зберігається в територіальній\nвиборчій комісії. Від імені дільничної виборчої комісії список\nвиборців отримують не менше трьох членів цієї комісії, одним з\nяких повинен бути голова комісії, а у разі неможливості -\nзаступник голови або секретар комісії. Про передачу дільничній\nвиборчій комісії списку виборців складається акт за формою,\nвстановленою Центральною виборчою комісією."
    },
    {
      "provision_ref": "art33",
      "section": "33",
      "title": "Стаття 33. Відкріпні посвідчення",
      "content": "1. Виборець, який пізніше ніж за тридцять днів до дня виборів\nвключно або після дня виборів до дня повторного голосування\nвключно вибуває з населеного пункту, де він включений до списку\nвиборців на звичайній виборчій дільниці, може звернутися до\nдільничної виборчої комісії особисто або, у випадку, зазначеному у\nчастині восьмій статті 35 цього Закону, через іншу особу із заявою\nпро виключення його із списку виборців. На підставі цієї заяви та\nодного із документів, передбачених частиною другою статті 2 цього\nЗакону, дільнична виборча комісія видає виборцю або особі,\nвказаній у заяві виборця, у випадку, зазначеному в частині восьмій\nстатті 35 цього Закону, відкріпне посвідчення. У списку виборців\nпри цьому зазначаються дата видачі та номер відкріпного\nпосвідчення, ставляться підписи виборця або особи, яка отримала\nпосвідчення, та члена дільничної виборчої комісії, який його\nвидав. У день виборів та в день повторного голосування відкріпне\nпосвідчення не видається. У разі втрати виборцем відкріпного\nпосвідчення воно повторно не видається.\n2. Відкріпні посвідчення для дня виборів та для дня\nповторного голосування мають відмінну форму. Форми відкріпних\nпосвідчень встановлює Центральна виборча комісія не пізніш як за\nшістдесят днів до дня виборів. Відкріпні посвідчення обох видів\nмають єдину для кожного виду нумерацію на всій території України і\nє документами суворої звітності.\n3. На бланку відкріпного посвідчення передбачається місце для\nпрізвища та підпису члена дільничної виборчої комісії, який видав\nпосвідчення, печатки дільничної виборчої комісії, а також підпису\nвиборця, який отримав відкріпне посвідчення. Без підпису виборця\nвідкріпне посвідчення є недійсним.\n4. Порядок виготовлення відкріпних посвідчень, їх отримання\nЦентральною виборчою комісією від підприємства-виготовлювача,\nпередання територіальним виборчим комісіям встановлюється\nЦентральною виборчою комісією.\n5. Територіальна виборча комісія передає разом із списками\nвиборців дільничним виборчим комісіям звичайних виборчих дільниць\nбланки відкріпних посвідчень у кількості, що не перевищує чотири\nвідсотки від орієнтовної кількості виборців на відповідній\nвиборчій дільниці, у порядку, зазначеному у частині п'ятій статті\n32 цього Закону. Про передачу дільничній виборчій комісії бланків\nвідкріпних посвідчень складається акт за формою, встановленою\nЦентральною виборчою комісією. Дільничним виборчим комісіям\nспеціальних виборчих дільниць бланки відкріпних посвідчень не\nпередаються.\n6. Дільничним виборчим комісіям закордонних виборчих\nдільниць, утворених при дипломатичних та інших офіційних\nпредставництвах та консульських установах України за кордоном,\nбланки відкріпних посвідчень передаються у кількості, що не\nперевищує одного відсотка від кількості виборців, які перебувають\nна консульському обліку. Відкріпне посвідчення, видане на\nзакордонній виборчій дільниці, є підставою для включення до списку\nвиборців лише на звичайній виборчій дільниці.\n7. Бланки відкріпних посвідчень, не передані дільничним\nвиборчим комісіям, зберігаються в територіальних виборчих\nкомісіях. На підставі письмового вмотивованого звернення\nдільничної виборчої комісії звичайної виборчої дільниці рішенням\nтериторіальної виборчої комісії необхідна додаткова кількість\nбланків передається вказаній дільничній виборчій комісії у\nпорядку, встановленому цим Законом.\nСтаття 34. Порядок уточнення списку виборців та ознайомлення\nз ним виборців\n1. Дільнична виборча комісія звичайної виборчої дільниці\nпісля отримання списку виборців на виборчій дільниці у порядку і в\nстроки, передбачені частиною п'ятою статті 32 цього Закону, надає\nйого для загального ознайомлення у приміщенні дільничної виборчої\nкомісії.\n2. Кожен громадянин України має право ознайомитися із списком\nвиборців у приміщенні дільничної виборчої комісії та перевірити\nправильність внесених до списку відомостей. Громадянин має право\nоскаржити до дільничної чи територіальної виборчої комісії або\nбезпосередньо до місцевого суду за місцезнаходженням виборчої\nдільниці допущені при складанні списку виборців неправильності, в\nтому числі невключення, неправильне включення або виключення із\nсписку виборців його або інших осіб.\n3. Виборець особисто подає скаргу до виборчої комісії. Скарга\nза формою, визначеною статтею 95 цього Закону, подана до виборчої\nкомісії, розглядається на засіданні комісії, як правило, у\nприсутності заявника. Скарга, подана не пізніш як за день до дня\nвиборів, розглядається у триденний строк на найближчому засіданні\nкомісії, але не пізніше дня, що передує дню виборів, а подана\nнапередодні дня виборів або до територіальної виборчої комісії в\nдень виборів - невідкладно. За підсумком розгляду заяви виборча\nкомісія зобов'язана прийняти рішення про внесення зміни до списку\nвиборців або мотивоване рішення про відхилення скарги. Копія\nмотивованого рішення про відхилення скарги видається заявнику не\nпізніше наступного дня після його прийняття, а напередодні дня\nвиборів або в день виборів - невідкладно.\n4. Скарга щодо обставин, передбачених частиною другою цієї\nстатті, у день виборів дільничною виборчою комісією не приймається\nі не розглядається.\n5. Громадянин може подати скаргу до місцевого суду щодо\nобставин, передбачених частиною другою цієї статті, у порядку,\nпередбаченому законом. Скарга, подана до суду до дня виборів,\nрозглядається у триденний строк, але не пізніше дня, що передує\nдню виборів, а подана в день виборів - невідкладно, але не пізніше\nчасу закінчення голосування.\n6. Суд приймає рішення за скаргою виборця з питань,\nпередбачених частиною другою цієї статті, за результатами\nвстановлення місця проживання виборця з дотриманням вимоги про\nвключення виборця у списки виборців лише на одній виборчій\nдільниці.\n7. Дільнична та територіальна виборчі комісії на вимогу члена\nкомісії, кандидата на пост Президента України, довіреної особи\nкандидата мають право звернутися із запитом до відповідних органів\nдержавної влади та органів місцевого самоврядування, керівників\nвідповідних закладів та установ щодо надання для ознайомлення\nдокументів, що містять інформацію про місце проживання громадян\nабо які засвідчують їх перебування у відповідному закладі чи\nустанові. Зазначені органи зобов'язані надати вказані документи\nабо їх засвідчені копії не пізніш як на третій день після\nотримання такого запиту виборчої комісії, але не пізніш як\nнапередодні дня виборів.\n8. Дільнична або територіальна виборча комісія приймає\nрішення про внесення змін до списку виборців на підставі особистих\nзвернень громадян, подань органів та посадових осіб, зазначених у\nчастині першій статті 31, частині другій статті 32 цього Закону,\nдокументів, передбачених у частині сьомій цієї статті,\nповідомлень, отриманих від територіальних виборчих комісій щодо\nвключення виборців до списку виборців на іншій дільниці,\nзазначених у частинах шостій та тринадцятій статті 35 цього Закону\nта у частині дванадцятій цієї статті. Територіальна виборча\nкомісія передає своє рішення дільничній виборчій комісії не\nпізніше наступного дня після його прийняття, а в останній день\nперед днем виборів і в день виборів - невідкладно. На підставі\nтакого рішення голова, заступник голови або секретар дільничної\nвиборчої комісії вносить зміни до списку виборців невідкладно\nпісля отримання такого рішення. Зміни до списку виборців у зв'язку\nз прийняттям рішення дільничною виборчою комісією вносяться\nневідкладно після прийняття цього рішення.\n9. Виборець, який прибув до дня виборів або до дня повторного\nголосування включно до населеного пункту не за місцем свого\nпроживання і відповідно до частини першої статті 33 був виключений\nіз списку виборців на звичайній виборчій дільниці за місцем\nпроживання, включається головою, заступником голови або секретарем\nдільничної виборчої комісії звичайної виборчої дільниці до списку\nвиборців без рішення комісії, на підставі його письмової заяви,\nодного з документів, зазначених у частині другій статті 2 цього\nЗакону, та відповідного відкріпного посвідчення, яке долучається\nдо списку виборців. Відкріпне посвідчення не може бути підставою\nдля включення виборця до списку виборців на спеціальній виборчій\nдільниці (крім випадків, зазначених у статті 35 цього Закону), а\nтакож на звичайній виборчій дільниці у тому ж населеному пункті,\nде воно було видане.\n10. У разі прийняття рішення суду щодо внесення змін до\nсписку виборців голова, заступник голови або секретар виборчої\nкомісії на виконання такого рішення вносить відповідні зміни до\nсписку виборців невідкладно після отримання рішення суду.\n11. При включенні виборця до списку виборців на виборчій\nдільниці у порядку уточнення відомості про нього, передбачені\nформою списку виборців, вносяться у кінці списку виборців згідно з\nдокументами, що були підставою включення виборця до списку\nвиборців. При цьому у графі поруч з прізвищем виборця зазначаються\nномер відкріпного посвідчення, дата і номер постанови дільничної\nчи територіальної виборчої комісії або рішення суду про включення\nвиборця до списку виборців.\n12. Якщо при розгляді питання про включення виборця до списку\nвиборців було виявлено можливості включення цього виборця до\nсписків виборців на одній чи декількох інших дільницях, дільнична\nвиборча комісія не пізніше наступного дня після прийняття рішення\nповідомляє територіальну виборчу комісію виборчого округу, до\nякого вона належить, про включення виборця до списку виборців та\nінші можливі місця його включення до списків виборців.\nТериторіальна виборча комісія, яка отримала зазначене\nповідомлення, забезпечує невідкладну передачу цього повідомлення\nдо дільничних виборчих комісій, де вказана особа могла бути\nвключена до списку виборців.\n13. Вносити будь-які зміни до списку виборців після\nзакінчення голосування забороняється.\nСтаття 35. Порядок складання та уточнення списку виборців\nна спеціальних та закордонних виборчих дільницях\n1. На спеціальних (крім дільниць у стаціонарних лікувальних\nзакладах) та закордонних виборчих дільницях списки виборців\nскладаються за формою, зазначеною у частині третій статті 31 цього\nЗакону, відповідними дільничними виборчими комісіями на підставі\nвідомостей, поданих керівниками закладів, установ, представництв,\nкапітанами суден, командирами військових частин (формувань), де\nутворені такі виборчі дільниці, не пізніш як за двадцять днів до\nдня виборів.\n2. До списків виборців на день їх складання на закордонних\nвиборчих дільницях, утворених при дипломатичних та інших офіційних\nпредставництвах і консульських установах України за кордоном,\nвключаються на підставі даних консульського обліку працівники цих\nпредставництв, установ та члени їх сімей, а також інші громадяни\nУкраїни, які проживають чи перебувають на території відповідної\nіноземної держави.\n3. На спеціальних виборчих дільницях, утворених у\nстаціонарних лікувальних закладах, списки виборців складаються за\nформою, зазначеною у частині третій статті 31 цього Закону,\nвідповідними дільничними виборчими комісіями на підставі\nвідомостей, поданих керівниками відповідних закладів, не пізніш як\nза десять днів до дня виборів або до дня повторного голосування.\nВиборці, які повинні залишити лікувальний заклад до дня виборів чи\nдня повторного голосування, до списку виборців на такій дільниці\nне включаються. Вказані відомості подаються в одному примірнику за\nпідписом керівника закладу і засвідчуються відповідною печаткою.\nКерівник закладу забезпечує своєчасне подання дільничній виборчій\nкомісії та достовірність вказаних відомостей.\n4. Дільнична виборча комісія спеціальної та закордонної\nвиборчої комісії на наступний день після складання списку виборців\nна дільниці надає його для загального ознайомлення у приміщенні\nдільничної виборчої комісії.\n5. У разі якщо виборець поступив до стаціонарного\nлікувального закладу пізніше як за десять днів до дня виборів або\nдня повторного голосування, однак раніше ніж за три дні до\nвказаного дня, дільнична виборча комісія вносить відповідні зміни\nдо списку виборців на підставі подання керівника відповідного\nзакладу, підпис якого засвідчується печаткою відповідного закладу.\n6. Дільнична виборча комісія спеціальної виборчої дільниці\nповідомляє територіальну виборчу комісію виборчого округу, до\nякого належить ця виборча дільниця, про включення кожного виборця\nдо списку виборців на відповідній дільниці та про місця їх\nвключення до списків виборців за місцем проживання. Територіальна\nвиборча комісія, яка отримала зазначене повідомлення, забезпечує\nневідкладне передання цього повідомлення до дільничних виборчих\nкомісій, де вказана особа включена до списку виборців.\n7. Виборець, який проживає у тому ж населеному пункті, де\nзнаходиться лікувальний заклад, у якому він перебуває, може\nзвернутися до виборчої комісії звичайної виборчої дільниці, де він\nвключений до списку виборців, із заявою про бажання проголосувати\nза місцем свого тимчасового перебування у порядку, передбаченому\nчастиною першою статті 77 цього Закону. У цьому разі до списку\nвиборців на спеціальній виборчій дільниці він не включається.\n8. Виборець, який поступив до стаціонарного лікувального\nзакладу, що знаходиться в іншому населеному пункті, за три і менше\nднів до дня виборів або дня повторного голосування, може\nзвернутися до виборчої комісії звичайної виборчої дільниці, де він\nвключений до списку виборців, з заявою про надання йому\nвідкріпного посвідчення. Підпис виборця на заяві засвідчується\nкерівником лікувального закладу. У заяві повинна бути вказана\nособа, яку виборець уповноважує отримати відкріпне посвідчення.\n9. Член дільничної комісії спеціальної виборчої дільниці,\nякий внесений до списку виборців звичайної виборчої дільниці в\nіншому населеному пункті, має право проголосувати на виборчій\nдільниці, де він є членом виборчої комісії, на підставі\nвідкріпного посвідчення.\n10. У разі утворення спеціальної виборчої дільниці у\nвинятковому випадку відповідно до частини десятої статті 20 цього\nЗакону списки виборців складаються дільничною виборчою комісією не\nпізніш як за чотири дні до дня виборів на підставі відомостей,\nподаних керівником відповідного закладу, установи, представництва,\nкапітаном судна, командиром військової частини (формування).\nВказані відомості подаються до дільничної виборчої комісії в\nодному примірнику за підписом керівника закладу, установи,\nпредставництва, капітана судна, командира військової частини\n(формування) і засвідчуються відповідною печаткою.\n11. Виборець, який прибув до закордонної виборчої дільниці до\nдня виборів чи дня повторного голосування включно, особисто подає\nдо відповідної дільничної виборчої комісії письмову заяву про\nвключення до списку виборців на цій дільниці, відповідне відкріпне\nпосвідчення та паспорт громадянина України для виїзду за кордон,\nдипломатичний паспорт, службовий паспорт, посвідчення особи моряка\nчи посвідчення члена екіпажу.\n12. Виборець, який прибув до закордонної виборчої дільниці не\nпізніше ніж за сім днів до дня виборів чи дня повторного\nголосування без відкріпного посвідчення, особисто подає до\nвідповідної дільничної виборчої комісії письмову заяву про\nвключення до списку виборців на цій дільниці з зазначенням місця\nпроживання, а також паспорт громадянина України для виїзду за\nкордон, дипломатичний паспорт, службовий паспорт, посвідчення\nособи моряка чи посвідчення члена екіпажу.\n13. Виборча комісія спеціальної або закордонної виборчої\nдільниці при включенні до списку виборців осіб відповідно до\nчастин першої - третьої, п'ятої, десятої та дванадцятої цієї\nстатті, на підставі відомостей, поданих керівником відповідного\nзакладу, установи, представництва, капітаном судна, командиром\nвійськової частини (формування), повідомляє територіальну виборчу\nкомісію виборчого округу, до якого належить виборча дільниця, не\nпізніше наступного дня після завершення складання списків виборців\nна відповідній дільниці або після включення виборця до списку\nвиборців про включення до списку виборців цих осіб та про місце їх\nпроживання.\n14. Територіальна виборча комісія, яка отримала повідомлення,\nзазначене у частині тринадцятій цієї статті, забезпечує\nневідкладну передачу цього повідомлення до дільничної виборчої\nкомісії за місцем проживання виборця, включеного до списку\nвиборців не за місцем свого проживання. Дільнична виборча комісія\nна підставі цього повідомлення невідкладно приймає рішення про\nвиключення виборця із списку виборців на цій виборчій дільниці."
    },
    {
      "provision_ref": "art36",
      "section": "36",
      "title": "Стаття 36. Список виборців для повторного голосування",
      "content": "1. Для проведення повторного голосування не пізніш як на\nодинадцятий день після дня виборів виготовляється новий примірник\nсписку виборців за встановленою формою з урахуванням уточнень,\nвнесених до нього в порядку, встановленому цим Законом.\n2. Список виборців для повторного голосування на звичайній\nвиборчій дільниці виготовляється на основі списку виборців для\nголосування в день виборів. З цією метою на першому засіданні\nтериторіальної виборчої комісії після призначення повторного\nголосування пакети із списками виборців, які використовувалися у\nдень виборів, розкриваються, про що складається акт за формою,\nвстановленою Центральною виборчою комісією. Такий акт підписується\nусіма присутніми на засіданні членами комісії, а також присутніми\nкандидатами, їх довіреними особами, офіційними спостерігачами від\nсуб'єктів виборчого процесу, представниками засобів масової\nінформації. Після виготовлення нових примірників списків виборців\nті списки виборців, які використовувалися для голосування в день\nвиборів, запаковуються на засіданні територіальної виборчої\nкомісії у порядку, передбаченому частиною дванадцятою статті 78\nцього Закону. Виготовлені виборчі списки передаються дільничним\nвиборчим комісіям у порядку, встановленому цим Законом.\n3. До списку виборців для повторного голосування на звичайних\nвиборчих дільницях додатково включаються особи, яким виповнюється\n18 років до дня повторного голосування включно і які постійно\nпроживають на території відповідної виборчої дільниці.\n4. Особи, включені до списку виборців на підставі відкріпних\nпосвідчень на право голосу у день виборів, до списку виборців для\nповторного голосування не включаються.\n5. Дільнична виборча комісія отримує від територіальної\nвиборчої комісії та подає список виборців для повторного\nголосування для загального ознайомлення не пізніш як за сім днів\nдо дня повторного голосування. Уточнення списку проводиться у\nпорядку, встановленому статтями 34 і 35 цього Закону."
    },
    {
      "provision_ref": "art37",
      "section": "37",
      "title": "Стаття 37. Фінансування виборів Президента України",
      "content": "1. Витрати на підготовку та проведення виборів Президента\nУкраїни здійснюються виключно за рахунок коштів Державного бюджету\nУкраїни та коштів виборчих фондів кандидатів на пост Президента\nУкраїни.\n2. Кандидат на пост Президента України, зареєстрований\nЦентральною виборчою комісією, для фінансування передвиборної\nагітації зобов'язаний утворити свій виборчий фонд, що формується в\nпорядку, встановленому цим Законом.\nСтаття 38. Фінансове забезпечення підготовки та проведення\nвиборів Президента України за рахунок коштів\nДержавного бюджету України\n1. Фінансове забезпечення підготовки та проведення виборів\nПрезидента України за рахунок коштів Державного бюджету України\nздійснюється Центральною виборчою комісією, яка є головним\nрозпорядником цих коштів.\n2. Обсяг коштів для підготовки та проведення виборів\nПрезидента України за поданням Центральної виборчої комісії\nпередбачається окремим рядком у законі про Державний бюджет\nУкраїни.\n3. Витрати на підготовку та проведення виборів Президента\nУкраїни, у тому числі на друкування інформаційних плакатів\nкандидатів на пост Президента України, публікацію в засобах\nмасової інформації їх передвиборних програм, оплату часу мовлення\nна радіо і телебаченні, здійснюються Центральною виборчою комісією\nта територіальними виборчими комісіями відповідно до затверджених\nЦентральною виборчою комісією кошторисів видатків у межах коштів,\nпередбачених на підготовку і проведення виборів у Державному\nбюджеті України.\n4. Кошти на підготовку та проведення виборів Президента\nУкраїни, передбачені Державним бюджетом України, перераховуються\nЦентральній виборчій комісії у триденний строк з дня початку\nвиборчого процесу.\n5. Центральна виборча комісія затверджує середні норми\nвидатків територіальної виборчої комісії, а також середні норми\nвидатків для потреб дільничних виборчих комісій, які повинні\nвключати в себе, зокрема, витрати на майновий найм (оренду)\nприміщень виборчих комісій та оплату за використання\nматеріально-технічних засобів, а також оплату праці членів\nкомісій.\n6. Територіальна виборча комісія у десятиденний строк з дня\nїї утворення на основі середніх норм видатків складає єдиний\nкошторис видатків для підготовки і проведення виборів із\nвключенням до нього власних видатків та видатків для потреб\nдільничних виборчих комісій територіального округу. Єдиний\nкошторис видатків затверджується Центральною виборчою комісією.\n7. Фінансування виборчих комісій здійснюється в порядку,\nвстановленому Центральною виборчою комісією спільно з\nМіністерством фінансів України.\n8. Територіальна виборча комісія зобов'язана не пізніш як у\nсемиденний строк з дня офіційного оприлюднення результатів виборів\nПрезидента України повернути не використані нею на підготовку та\nпроведення виборів кошти Державного бюджету України на рахунок\nЦентральної виборчої комісії. Державне казначейство України у\nтриденний строк інформує Центральну виборчу комісію про повернення\nцих коштів на її рахунок.\n9. Територіальна виборча комісія в п'ятнадцятиденний строк з\nдня офіційного оприлюднення результатів виборів складає та подає\nдо Центральної виборчої комісії фінансовий звіт про надходження та\nвикористання коштів Державного бюджету України на підготовку і\nпроведення виборів Президента України у порядку, встановленому\nЦентральною виборчою комісією, за формою, затвердженою Центральною\nвиборчою комісією спільно з Державним казначейством України.\n10. Контроль за правильним та цільовим використанням коштів\nДержавного бюджету України, що виділяються на підготовку та\nпроведення виборів Президента України, здійснюється Центральною\nвиборчою комісією та відповідними органами державної\nконтрольно-ревізійної служби у порядку, встановленому Центральною\nвиборчою комісією спільно з Міністерством фінансів України.\n11. Відшкодування кредиторської заборгованості територіальних\nвиборчих комісій після закінчення строку їх повноважень за умов\nнезавершеного фінансування виборів Президента України у межах\nкоштів, передбачених Державним бюджетом України на підготовку і\nпроведення виборів, забезпечується Кабінетом Міністрів України до\nзакінчення наступного фінансового року.\nСтаття 39. Матеріально-технічне забезпечення підготовки\nта проведення виборів Президента України\n1. Органи виконавчої влади та органи місцевого\nсамоврядування, їх посадові та службові особи зобов'язані сприяти\nвиборчим комісіям у реалізації їх повноважень: надавати їм\nнеобхідні приміщення відповідно до нормативів, що встановлюються\nцим Законом та прийнятими відповідно до нього актами Центральної\nвиборчої комісії; забезпечувати їх охорону, а також охорону\nвиборчих бюлетенів та іншої виборчої документації; надавати згідно\nіз встановленими Центральною виборчою комісією нормами транспортні\nзасоби, засоби зв'язку, обладнання, інвентар, оргтехніку, що\nпідлягають поверненню після припинення повноважень виборчих\nкомісій. Порядок оплати зазначених послуг та відшкодування\nвстановлюється Кабінетом Міністрів України.\n2. Закупівля товарів, оплата робіт, послуг для підготовки і\nпроведення виборів Президента України під час виборчого процесу\nздійснюються виборчими комісіями за рахунок коштів Державного\nбюджету України в порядку, встановленому Кабінетом Міністрів\nУкраїни."
    },
    {
      "provision_ref": "art40",
      "section": "40",
      "title": "Стаття 40. Оплата праці членів виборчих комісій",
      "content": "1. Робота члена виборчої комісії, який виконує свої\nповноваження у виборчій комісії на платній основі, оплачується у\nрозмірі та в порядку, встановлених Кабінетом Міністрів України за\nподанням Центральної виборчої комісії за рахунок коштів Державного\nбюджету України, що виділяються на підготовку і проведення\nвиборів.\n2. Розмір заробітної плати члена виборчої комісії,\nзвільненого від виконання виробничих або службових обов'язків за\nосновним місцем роботи, не може бути нижчим від його середньої\nзаробітної плати за основним місцем роботи.\n3. Членам виборчих комісій у межах загальної економії фонду\nоплати праці, передбаченого кошторисом видатків відповідної\nвиборчої комісії на підготовку та проведення виборів Президента\nУкраїни, може бути нарахована і виплачена одноразова грошова\nвинагорода в порядку, встановленому Центральною виборчою комісією.\n4. Робота членів виборчих комісій (у тому числі пенсіонерів\nта осіб, які тимчасово не працюють) у день виборів, у день\nповторного голосування і в дні встановлення підсумків голосування\nоплачується у розмірі та в порядку, встановлених Кабінетом\nМіністрів України.\n5. Робота осіб, зазначених у частині двадцятій статті 28\nцього Закону, оплачується у розмірі та в порядку, встановлених\nКабінетом Міністрів України, за рахунок коштів Державного бюджету\nУкраїни, що виділяються на підготовку і проведення виборів."
    },
    {
      "provision_ref": "art41",
      "section": "41",
      "title": "Стаття 41. Виборчий фонд кандидата на пост Президента України",
      "content": "1. Виборчий фонд кандидата на пост Президента України має\nнакопичувальний рахунок, на який надходять кошти для фінансування\nвиборчої кампанії кандидата на пост Президента України, а також\nпоточні рахунки, з яких здійснюється фінансування витрат на\nвиборчу кампанію. На виборчі поточні рахунки кошти надходять\nвиключно з накопичувального рахунку виборчого фонду кандидата на\nпост Президента України.\n2. Кандидат на пост Президента України відкриває один\nнакопичувальний рахунок виборчого фонду в установі банку України у\nмісті Києві і не більше одного поточного рахунку в установі банку\nв межах територіального виборчого округу.\n3. Рахунки виборчого фонду кандидата у Президенти України\nвідкриваються в установах банків в національній валюті.\n4. Кандидат зобов'язаний відкрити накопичувальний рахунок\nсвого виборчого фонду не пізніше ніж на десятий день з дня його\nреєстрації Центральною виборчою комісією. Підставою для відкриття\nнакопичувального рахунку виборчого фонду кандидата є копія рішення\nЦентральної виборчої комісії про реєстрацію кандидата на пост\nПрезидента України. Підставою для відкриття поточного рахунку\nвиборчого фонду кандидата є довідка установи банку про відкриття\nнакопичувального рахунку виборчого фонду.\n5. Порядок відкриття і закриття рахунків виборчого фонду\nкандидата на пост Президента України встановлюється Національним\nбанком України за погодженням із Центральною виборчою комісією не\nпізніш як за сто десять днів до дня виборів.\n6. Витрачання коштів з поточного рахунку виборчого фонду\nздійснюється виключно у безготівковій формі.\n7. Послуги установи банку, пов'язані з відкриттям і закриттям\nрахунків виборчого фонду та з функціонуванням рахунків, надаються\nбезоплатно. Установа банку за користування коштами, що знаходяться\nна рахунках виборчого фонду, відсотки не нараховує і не сплачує.\n8. Установа банку не пізніше наступного робочого дня після\nдня відкриття рахунку виборчого фонду кандидата повідомляє\nЦентральну виборчу комісію про відкриття рахунку та його\nреквізити.\n9. Інформація про відкриття накопичувального рахунку\nвідповідного виборчого фонду та його реквізити одноразово\nпублікується Центральною виборчою комісією в газетах \"Голос\nУкраїни\" та \"Урядовий кур'єр\" за рахунок коштів Державного бюджету\nУкраїни, що виділяються на підготовку і проведення виборів.\nПодальша інформація про реквізити накопичувального рахунку\nвиборчого фонду публікується у друкованих засобах масової\nінформації за рахунок коштів відповідного виборчого фонду.\n10. Витрачання коштів з поточних рахунків виборчого фонду\nприпиняється о 15 годині останнього дня перед днем виборів або\nднем повторного голосування.\n11. У разі призначення повторного голосування використання\nкоштів виборчих фондів кандидатів, включених до виборчих бюлетенів\nдля повторного голосування, поновлюється з дня прийняття рішення\nпро їх включення до виборчого бюлетеня для повторного голосування.\n12. Рахунки виборчого фонду закриваються установами банків на\nп'ятнадцятий день після дня офіційного оприлюднення результатів\nвиборів, а для кандидатів, не включених до виборчого бюлетеня для\nповторного голосування, - з дня опублікування рішення про\nпризначення повторного голосування.\n13. Арешт коштів на рахунках виборчого фонду до дня виборів\nабо дня повторного голосування не дозволяється."
    },
    {
      "provision_ref": "art42",
      "section": "42",
      "title": "Стаття 42. Розпорядники рахунків виборчого фонду",
      "content": "1. Кандидат на пост Президента України призначає з числа\nсвоїх довірених осіб не більше двох розпорядників накопичувального\nрахунку виборчого фонду, які мають виключне право на розпорядження\nзгідно із законами України коштами, які надходять на\nнакопичувальний рахунок. Розпорядники накопичувального рахунку\nвиборчого фонду зобов'язані вести облік надходження та розподілу\nкоштів, що надходять на накопичувальний рахунок виборчого фонду,\nміж поточними рахунками.\n2. Кандидат на пост Президента України призначає по одному\nрозпоряднику поточного рахунку виборчого фонду у відповідному\nтериторіальному окрузі, який має виключне право на розпорядження\nкоштами з відповідного поточного рахунку виборчого фонду.\nРозпорядники поточних рахунків забезпечують додержання фінансової\nдисципліни та цільове використання коштів виборчого фонду, ведуть\nоблік використання коштів відповідного поточного рахунку виборчого\nфонду.\n3. Установа банку, в якій відкрито накопичувальний або\nпоточний рахунок виборчого фонду, надає розпорядникові потижнево\nабо за його зверненням відомості про розміри та джерела внесків,\nщо надійшли на рахунки виборчого фонду, рух коштів, а також їх\nзалишки на рахунках.\n4. Розпорядник поточного рахунку виборчого фонду зобов'язаний\nне пізніш як на сьомий день після дня виборів (дня повторного\nголосування) подати розпоряднику накопичувального рахунку\nвиборчого фонду фінансовий звіт про використання коштів\nвідповідного поточного рахунку виборчого фонду.\n5. Розпорядник коштів накопичувального рахунку виборчого\nфонду не пізніш як на п'ятнадцятий день після дня виборів (у разі\nвключення кандидата до виборчого бюлетеня для повторного\nголосування - не пізніш як на п'ятнадцятий день після дня\nповторного голосування) подає до Центральної виборчої комісії\nфінансовий звіт про надходження та використання коштів виборчого\nфонду.\n6. Форма фінансового звіту встановлюється Центральною\nвиборчою комісією не пізніш як за вісімдесят днів до дня виборів.\nСтаття 43. Порядок формування виборчого фонду та використання\nйого коштів\n1. Виборчий фонд кандидата на пост Президента України\nформується за рахунок його власних коштів, коштів партії (партій,\nщо входять до виборчого блоку), які висунули кандидата, а також\nдобровільних внесків фізичних осіб.\n2. Граничний розмір виборчого фонду становить п'ятдесят тисяч\nрозмірів мінімальних заробітних плат. Для кандидатів, включених до\nвиборчого бюлетеня для повторного голосування, граничний розмір\nвиборчого фонду збільшується на п'ятнадцять тисяч розмірів\nмінімальних заробітних плат.\n3. Добровільний внесок фізичної особи до виборчого фонду\nодного кандидата на пост Президента України не може перевищувати\nдвадцяти п'яти розмірів мінімальних заробітних плат.\n4. Забороняється робити добровільні внески до виборчого\nфонду:\n1) іноземцям та особам без громадянства;\n2) анонімним жертводавцям (без зазначення в платіжному\nдокументі відомостей, передбачених частиною п'ятою цієї статті).\n5. Добровільний внесок фізичної особи до виборчого фонду\nприймається установою банку або відділенням зв'язку за умови\nподання нею одного з документів, зазначених у частині другій\nстатті 2 цього Закону. У платіжному документі при цьому\nобов'язково зазначаються прізвище, ім'я, по батькові, дата\nнародження та адреса місця постійного проживання особи.\n6. Добровільний внесок перераховується установою банку або\nпереказується відділенням зв'язку на накопичувальний рахунок\nвиборчого фонду не пізніше наступного робочого дня з дня отримання\nвідповідного платіжного документа. Загальний строк безготівкового\nперерахування внеску на рахунок виборчого фонду не повинен\nперевищувати двох банківських днів.\n7. Розпорядник накопичувального рахунку виборчого фонду має\nправо відмовитися від внеску фізичної особи, про що він подає\nвідповідну заяву та платіжний документ до установи банку, в якій\nвідкрито накопичувальний рахунок виборчого фонду. Цей внесок\nповертається фізичній особі за рахунок внеску, а в разі\nнеможливості такого повернення зараховується до Державного бюджету\nУкраїни.\n8. У разі надходження добровільного внеску фізичної особи,\nякий перевищує розмір, встановлений частиною третьою цієї статті,\nсума, що перевищує встановлений розмір внеску, на підставі\nвідповідної заяви та платіжного документа, поданих розпорядником\nнакопичувального рахунку виборчого фонду, повертається фізичній\nособі установою банку, в якій відкрито рахунок виборчого фонду, за\nрахунок цих коштів, а в разі неможливості такого повернення\nперераховується до Державного бюджету України.\n9. Розпорядник накопичувального рахунку виборчого фонду\nзобов'язаний відмовитися від внеску фізичної особи, яка відповідно\nдо цього Закону не має права робити такого внеску, якщо\nрозпоряднику про це відомо. На підставі заяви розпорядника\nнакопичувального рахунку про відмову від внеску з цієї причини\nустанова банку, в якій відкрито рахунок виборчого фонду,\nперераховує такий внесок до Державного бюджету України. Якщо\nрозпоряднику накопичувального рахунку стало відомо про те, що\nфізична особа, яка зробила внесок, не мала на це права, він\nзобов'язаний протягом трьох днів від дня, коли йому стало про це\nвідомо, відмовитися від цього внеску, перерахувавши відповідні\nкошти до Державного бюджету України.\n10. Контроль за надходженням, обліком і використанням коштів\nвиборчих фондів здійснюється вибірково Центральною виборчою\nкомісією та установою банку, в якій відкрито рахунок виборчого\nфонду, відповідно до порядку, встановленого Центральною виборчою\nкомісією разом з Національним банком України та центральним\nорганом виконавчої влади з питань зв'язку не пізніше ніж за сто\nдесять днів до дня виборів.\n11. Кошти виборчого фонду, не використані кандидатом на пост\nПрезидента України, висунутим партією (блоком), за його письмовою\nзаявою, яка засвідчується у встановленому законом порядку і\nподається не пізніш як на десятий день після офіційного\nоприлюднення підсумків голосування, у п'ятиденний строк з дня\nнадходження такої заяви перераховуються на поточний банківський\nрахунок відповідної партії (партій, що входять до блоку). У разі\nнеподання у цей строк кандидатом такої заяви невикористані кошти\nвиборчого фонду перераховуються установою банку у безспірному\nпорядку до Державного бюджету України на п'ятнадцятий день з дня\nофіційного оприлюднення Центральною виборчою комісією результатів\nвиборів або (для кандидатів, не включених до виборчого бюлетеня\nдля повторного голосування) опублікування рішення про призначення\nповторних виборів. Кошти виборчого фонду, не використані\nкандидатом на пост Президента України, висунутим шляхом\nсамовисування, не пізніш як на десятий день після офіційного\nоприлюднення підсумків голосування перераховуються до Державного\nбюджету України.\n12. У разі скасування рішення про реєстрацію кандидата на\nпост Президента України залишки коштів його виборчого фонду не\nраніше ніж на десятий день з дня оприлюднення відповідного рішення\nу безспірному порядку перераховуються до Державного бюджету\nУкраїни.\n13. Внесок, що надійшов до виборчого фонду після дня виборів\n(у разі включення кандидата до виборчого бюлетеня для повторного\nголосування - після дня повторного голосування), повертається\nустановою банку відповідній фізичній особі за рахунок внеску, а в\nразі неможливості такого повернення перераховується до Державного\nбюджету України.\n14. Дані про розміри виборчих фондів кандидатів на пост\nПрезидента України та фінансові звіти про використання їх коштів\nпублікуються Центральною виборчою комісією у газетах \"Голос\nУкраїни\" та \"Урядовий кур'єр\" не пізніш як на вісімнадцятий день\nпісля дня виборів.\nСтаття 44. Загальний порядок висування кандидатів на пост\nПрезидента України\n1. Висування кандидатів на пост Президента України партіями\n(блоками) та самовисування розпочинається за сто дев'ятнадцять\nднів і закінчується за дев'яносто п'ять днів до дня виборів.\n2. Кандидата на пост Президента України може висувати партія,\nяка зареєстрована в установленому законом порядку не пізніш як за\nрік до дня виборів, або виборчий блок партій за умови, що до його\nскладу входять партії, зареєстровані не пізніш як за рік до дня\nвиборів."
    },
    {
      "provision_ref": "art45",
      "section": "45",
      "title": "Стаття 45. Порядок утворення виборчого блоку",
      "content": "1. Виборчий блок може бути утворено двома і більше партіями,\nзазначеними у частині другій статті 44 цього Закону, на підставі\nрішень з'їзду (зборів, конференції) кожної з цих партій. Таке\nрішення підписується керівником партії та скріплюється печаткою\nпартії. З'їзди (збори, конференції) партій, які приймають рішення\nпро утворення виборчого блоку, можуть відбутися в будь-який час до\nпочатку виборчого процесу.\n2. Керівники або представники партій, які уповноважені\nз'їздом (зборами, конференцією), укладають угоду про утворення\nвиборчого блоку, яка підписується ними і скріплюється печатками\nпартій, що утворили блок.\n3. Угода про утворення виборчого блоку повинна визначати:\n1) повну та скорочену назву блоку;\n2) керівні органи виборчого блоку та умови їх функціонування;\n3) норми представництва на міжпартійному з'їзді (зборах,\nконференції) від партій, що входять до блоку;\n4) порядок проведення міжпартійного з'їзду (зборів,\nконференції) щодо висування кандидата на пост Президента України;\n5) порядок прийняття рішень міжпартійним з'їздом (зборами,\nконференцією);\n6) порядок прийняття рішення про згоду на приєднання іншої\nпартії до виборчого блоку після його створення.\n4. Повна назва блоку повинна включати назви усіх партій, що\nвходять до блоку. Повна або скорочена назва блоку не може містити\nназву партії, що не входить до блоку, або прізвище особи, яка не є\nкандидатом на пост Президента України від цього блоку.\n5. Про утворення виборчого блоку повідомляється Центральна\nвиборча комісія не пізніш як за два дні до дня проведення\nміжпартійного з'їзду (зборів, конференції). До повідомлення\nдодаються угода про утворення виборчого блоку, витяги з протоколів\nз'їздів (зборів, конференцій) партій з рішеннями про утворення\nвиборчого блоку, засвідчені керівниками партій, що утворили\nвиборчий блок, та скріплені печатками цих партій, а також копії\nсвідоцтв про реєстрацію партій, що утворили виборчий блок, та їх\nстатутів, засвідчених Міністерством юстиції України після\nоголошення про початок виборчого процесу. У разі якщо назва блоку\nмістить прізвище особи, до повідомлення також додається згода\nособи на використання її прізвища за її підписом, засвідченим у\nвстановленому законом порядку."
    },
    {
      "provision_ref": "art46",
      "section": "46",
      "title": "Стаття 46. Зміни у складі виборчого блоку партій",
      "content": "1. Партія, яка відповідає вимогам частини другої статті 44\nцього Закону, не входить до жодного виборчого блоку і не висунула\nкандидата на пост Президента України, на підставі рішення її\nз'їзду (зборів, конференції) та згоди на це виборчого блоку,\nнаданої відповідно до угоди про утворення виборчого блоку, може\nприєднатися до виборчого блоку, який висунув кандидата на пост\nПрезидента України. Рішення про приєднання до блоку підписується\nкерівником партії та скріплюється печаткою партії, а рішення блоку\nпро надання згоди підписується керівниками партій, що входять до\nблоку, і скріплюється печатками партій, що входять до блоку.\nЗазначені документи подаються до Центральної виборчої комісії не\nпізніш як за шістдесят днів до дня виборів.\n2. Партія, що входить до блоку, може не пізніше ніж за\nтридцять п'ять днів до дня виборів прийняти рішення про вихід із\nскладу блоку. Таке рішення приймається з'їздом (зборами,\nконференцією) партії відповідно до її статуту. Рішення про вихід\nпартії із складу блоку та витяг з протоколу з'їзду (зборів,\nконференції) про розгляд цього питання, підписані керівником\nпартії, головуючим на з'їзді (зборах, конференції) та скріплені\nпечаткою партії, протягом трьох днів з дня прийняття такого\nрішення подаються до Центральної виборчої комісії та керівного\nоргану блоку.\n3. Вихід партії, членом якої не є кандидат на пост Президента\nУкраїни, із складу блоку, до якого входить більше ніж дві партії,\nне впливає на статус блоку як суб'єкта виборчого процесу незалежно\nвід кількості партій, які в ньому залишилися. Назва партії, яка\nвийшла із складу блоку, вилучається у виборчих бюлетенях та в\nіншій виборчій документації з переліку назв партій, що входять до\nблоку.\n4. Якщо кандидат на пост Президента України, висунутий\nблоком, не є членом партії, яка вийшла із складу блоку, до якого\nвходять дві партії, правонаступником блоку - суб'єктом виборчого\nпроцесу залишається партія, яка не прийняла рішення про вихід з\nблоку. При цьому у виборчих бюлетенях та в іншій виборчій\nдокументації замість назви блоку зазначається назва партії -\nправонаступника блоку.\n5. Якщо особа, висунута блоком кандидатом на пост Президента\nУкраїни, є членом партії, яка вийшла із складу блоку, рішення про\nїї висування блоком втрачає чинність з дня прийняття рішення\nпартією про вихід з блоку.\n6. Якщо рішення, передбачене частиною другою цієї статті,\nприйнято не пізніше ніж за дев'яносто п'ять днів до дня виборів,\nпартія, що вийшла із складу блоку, а за обставин, зазначених у\nчастині п'ятій цієї статті, також і блок мають право висунути\nкандидата на пост Президента України у порядку, передбаченому цим\nЗаконом.\n7. Якщо рішення, передбачене частиною другою цієї статті,\nприйнято пізніше ніж за дев'яносто п'ять днів до дня виборів,\nпартія, що вийшла із складу блоку, а за обставин, зазначених у\nчастині п'ятій цієї статті, також і блок втрачають статус суб'єкта\nвиборчого процесу.\n8. На підставі рішення, передбаченого частиною другою цієї\nстатті, Центральна виборча комісія приймає рішення відповідно про\nвнесення відповідних змін до виборчої документації, про відмову у\nреєстрації кандидата або про скасування реєстрації кандидата.\n9. Партії, що входять до блоку, можуть не пізніше ніж за\nтридцять п'ять днів до дня виборів прийняти рішення про розпуск\nвиборчого блоку. Такі рішення приймаються з'їздами (зборами,\nконференціями) усіх партій, що входять до блоку. Рішення про\nрозпуск блоку та витяги із протоколів з'їздів (зборів,\nконференцій) кожної партії про розгляд цього питання, підписані\nкерівником партії, головуючим на з'їзді (зборах, конференції) та\nзасвідчені печаткою партії, протягом трьох днів з дня прийняття\nтакого рішення подаються до Центральної виборчої комісії.\n10. Якщо рішення, передбачені частиною дев'ятою цієї статті,\nприйнято не пізніше ніж за дев'яносто п'ять днів до дня виборів,\nкожна з партій, що входила до складу блоку, має право висунути\nкандидата на пост Президента України у порядку, передбаченому цим\nЗаконом.\n11. Якщо рішення, передбачені частиною дев'ятою цієї статті,\nприйнято пізніше ніж за дев'яносто п'ять днів до дня виборів,\nпартії, що входили до складу блоку, втрачають статус суб'єктів\nвиборчого процесу.\n12. Якщо рішення, передбачені частиною дев'ятою цієї статті,\nприйнято до реєстрації кандидата, висунутого блоком, Центральна\nвиборча комісія не розглядає питання про його реєстрацію. Якщо\nзазначені рішення прийнято після реєстрації кандидата, Центральна\nвиборча комісія на підставі цих рішень скасовує реєстрацію цього\nкандидата."
    },
    {
      "provision_ref": "art47",
      "section": "47",
      "title": "Стаття 47. Порядок висування кандидатів партіями (блоками)",
      "content": "1. Партія (блок) може висунути одного кандидата на пост\nПрезидента України.\n2. Партія (блок) може висунути кандидатом на пост Президента\nУкраїни особу, яка є членом цієї партії (членом партії, яка\nвходить до блоку), або позапартійного громадянина, який відповідно\nдо статті 9 цього Закону має право бути обраним Президентом\nУкраїни.\n3. Партія, що входить до виборчого блоку, не може самостійно\nвисувати кандидата на пост Президента України та входити до складу\nіншого виборчого блоку.\n4. Висунення кандидата партією здійснюється на її з'їзді\n(зборах, конференції), а блоком - на міжпартійному з'їзді (зборах,\nконференції) партій, що входять до блоку. У з'їзді (зборах,\nконференції), на якому здійснюється висування кандидата, повинно\nбрати участь не менше 200 делегатів.\n5. Особа може бути висунута кандидатом на пост Президента\nУкраїни лише однією партією (одним блоком) згідно з волею\nкандидата.\n6. У протоколі з'їзду (зборів, конференції) партії,\nміжпартійного з'їзду (зборів, конференції) партій, що входять до\nблоку, зазначаються: дата його проведення, порядок денний,\nвідомості про особу, висунуту кандидатом на пост Президента\nУкраїни (прізвище, ім'я, по батькові, число, місяць і рік\nнародження, громадянство, партійність, посада (заняття), місце\nроботи і місце постійного проживання), підсумки голосування щодо\nкандидата на пост Президента України. Протокол підписується\nголовуючим на з'їзді (зборах, конференції) та скріплюється\nпечаткою партії (партій, що входять до блоку).\n7. Про час і місце проведення з'їзду (зборів, конференції)\nпартії або міжпартійного з'їзду (зборів, конференції) партій, що\nвходять до блоку, з метою висунення кандидата на пост Президента\nУкраїни керівник партії (керівники партій, що входять до блоку)\nповідомляє у письмовій формі Центральну виборчу комісію не пізніш\nяк за два дні до дня проведення з'їзду (зборів, конференції). На\nтакому з'їзді (зборах, конференції) за дорученням Голови\nЦентральної виборчої комісії має право бути присутнім член\nЦентральної виборчої комісії.\n8. Про час і місце проведення з'їзду (зборів, конференції) з\nметою висунення кандидата на пост Президента України заздалегідь\nповідомляються засоби масової інформації. Порядок акредитації\nпредставників засобів масової інформації на такому з'їзді (зборах,\nконференції) визначається організаторами заходу."
    },
    {
      "provision_ref": "art48",
      "section": "48",
      "title": "Стаття 48. Порядок самовисування",
      "content": "1. Громадянин України, який відповідно до статті 9 цього\nЗакону може бути обраним Президентом України, особисто подає до\nЦентральної виборчої комісії засвідчену в установленому законом\nпорядку заяву про самовисунення кандидатом на пост Президента\nУкраїни.\n2. У заяві про самовисунення на пост Президента України мають\nміститися згода на оприлюднення біографічних відомостей і\nдекларації про майно та доходи, зобов'язання в разі обрання\nпередати у порядку, встановленому законом, протягом місяця після\nофіційного оприлюднення результатів виборів в управління іншій\nособі належні йому підприємства та корпоративні права і припинити\nдіяльність чи скласти представницький мандат, які відповідно до\nКонституції України ( 254к/96-ВР ) та законів України несумісні з\nзайняттям посту Президента України.\n3. До заяви додаються документи, передбачені частиною першою\nстатті 51 цього Закону."
    },
    {
      "provision_ref": "art49",
      "section": "49",
      "title": "Стаття 49. Грошова застава",
      "content": "1. Грошова застава вноситься партією (партіями, що входять до\nблоку), яка висунула кандидата на пост Президента України, або\nкандидатом на пост Президента України у безготівковому порядку на\nспеціальний рахунок Центральної виборчої комісії в розмірі\nп'ятисот тисяч гривень.\n2. У разі прийняття Центральною виборчою комісією рішення про\nвідмову в реєстрації кандидата внесена грошова застава у\nп'ятиденний строк після прийняття відповідного рішення\nперераховується на рахунок партії (партій, що входять до блоку),\nяка висунула кандидата на пост Президента України, або особи, яка\nсамовисунулася на пост Президента України.\n3. При скасуванні рішення Центральної виборчої комісії про\nреєстрацію кандидата на пост Президента України грошова застава\nперераховується до Державного бюджету України у п'ятиденний строк\nпісля прийняття відповідного рішення. У разі скасування рішення\nЦентральної виборчої комісії про реєстрацію кандидата на пост\nПрезидента України за його заявою, поданою не пізніш як за\nтридцять днів до дня виборів, грошова застава перераховується на\nрахунок партії (партій, що входять до блоку), яка висунула\nкандидата на пост Президента України, або кандидата на пост\nПрезидента України.\n4. Грошова застава повертається партії (партіям, що входять\nдо блоку), яка висунула кандидата на пост Президента України, чи\nкандидату на пост Президента України, якщо кандидат на пост\nПрезидента України отримав не менш як 7 відсотків голосів\nвиборців, які взяли участь у голосуванні. Якщо кандидат на пост\nПрезидента України отримав менше 7 відсотків голосів виборців, які\nвзяли участь у голосуванні, грошова застава перераховується до\nДержавного бюджету України.\nСтаття 50. Декларація про майно та доходи кандидата на пост\nПрезидента України\n1. Декларація про майно та доходи кандидата на пост\nПрезидента України та членів його сім'ї за рік, що передує року\nвиборів, заповнюється власноручно кандидатом за формою декларації\nпро майно та доходи державного службовця першої категорії,\nзатвердженою Міністерством фінансів України станом на 1 січня року\nпроведення виборів.\n2. Достовірність відомостей, поданих у декларації,\nперевіряється Державною податковою адміністрацією України за\nдорученням Центральної виборчої комісії. Помилки і неточності,\nвиявлені в декларації, підлягають виправленню і не є підставою для\nвідмови в реєстрації кандидата на пост Президента України.\n3. Центральна виборча комісія публікує декларацію про майно\nта доходи кожного кандидата на пост Президента України у триденний\nстрок після реєстрації кандидата в газетах \"Голос України\" та\n\"Урядовий кур'єр\", а також розміщує на офіційному сайті\nЦентральної виборчої комісії."
    },
    {
      "provision_ref": "art51",
      "section": "51",
      "title": "Стаття 51. Реєстрація кандидата на пост Президента України",
      "content": "1. Центральна виборча комісія реєструє кандидата на пост\nПрезидента України за умови отримання таких документів:\n1) анкети кандидата на пост Президента України за формою,\nвстановленою Центральною виборчою комісією (заповнюється\nкандидатом особисто);\n2) автобіографії особи, висунутої кандидатом, обсягом до двох\nтисяч друкованих знаків, що обов'язково повинна містити: прізвище,\nім'я, по батькові, число, місяць, рік і місце народження,\nвідомості про громадянство, освіту, трудову діяльність, посаду\n(заняття), місце роботи, громадську роботу (в тому числі на\nвиборних посадах), партійність, склад сім'ї, адресу місця\nпроживання із зазначенням часу проживання в Україні, відомості про\nсудимість, не погашену і не зняту у встановленому законом порядку;\n3) передвиборної програми кандидата, викладеної державною\nмовою, обсягом до дванадцяти тисяч друкованих знаків;\n4) документа про внесення грошової застави відповідно до\nстатті 49 цього Закону;\n5) декларації про майно та доходи відповідно до статті 50\nцього Закону;\n6) фотографій кандидата за розмірами та у кількості,\nвстановленими Центральною виборчою комісією.\n2. Для реєстрації кандидатом у Президенти України особи,\nвисунутої партією (блоком), крім документів, передбачених частиною\nпершою цієї статті, подаються також такі документи:\n1) подання про реєстрацію кандидата, підписане керівником\nпартії (керівниками партій, що входять до блоку) та скріплене\nпечаткою партії (печатками партій, що входять до блоку);\n2) копії свідоцтва про реєстрацію партії (партій, що входять\nдо блоку) та її статуту (статутів партій, що входять до блоку),\nзасвідчені безоплатно Міністерством юстиції України після початку\nвиборчого процесу;\n3) витяг з протоколу з'їзду (зборів, конференції) кожної\nпартії, що увійшла до складу виборчого блоку, про утворення\nвиборчого блоку, засвідчений підписом керівника партії та\nскріплений печаткою цієї партії - у разі висунення кандидата\nблоком;\n4) угода про утворення виборчого блоку (у разі висунення\nкандидата блоком);\n5) витяг з протоколу з'їзду (зборів, конференції) партії\n(міжпартійного з'їзду (зборів, конференції) партій, що входять до\nблоку) про висунення кандидата на пост Президента України від\nпартії (блоку), який повинен містити відомості, передбачені\nчастиною шостою статті 47 цього Закону. Витяг з протоколу повинен\nбути засвідчений керівником партії (керівниками партій, що входять\nдо блоку) та скріплений печаткою партії (печатками партій, що\nвходять до блоку);\n6) заява особи, висунутої кандидатом, про згоду балотуватися\nкандидатом на пост Президента України від цієї партії (блоку) та у\nзв'язку з цим на оприлюднення біографічних відомостей та\nдекларації про майно та доходи, зобов'язання в разі обрання\nпередати у порядку, встановленому законом, протягом місяця після\nофіційного оприлюднення результатів виборів в управління іншій\nособі належні йому підприємства та корпоративні права та припинити\nдіяльність чи скласти представницький мандат, які відповідно до\nКонституції України ( 254к/96-ВР ) та законів України несумісні з\nзайняттям посту Президента України.\n3. Центральна виборча комісія видає уповноваженому\nпредставнику партії, виборчого блоку партій, який подав документи,\nзазначені у частинах першій та другій цієї статті, довідку про їх\nприйняття. Довідка має містити перелік прийнятих документів,\nчисло, місяць і рік, а також час їх прийняття, посаду і прізвище\nособи, яка прийняла документи.\n4. Документи, подані до Центральної виборчої комісії після\nпочатку виборчого процесу в порядку, передбаченому частиною п'ятою\nстатті 45 цього Закону, повторно не подаються.\n5. Подання документів до Центральної виборчої комісії для\nреєстрації кандидатів закінчується за дев'яносто днів до дня\nвиборів.\n6. Особа, висунута кандидатом на пост Президента України, має\nправо до дня реєстрації її кандидатом відкликати свою заяву про\nсамовисунення чи про згоду балотуватися кандидатом на пост\nПрезидента України від відповідної партії (блоку). Повторна заява\nособи про самовисунення чи про згоду балотуватися на виборах\nПрезидента України від цієї партії (блоку) не приймається.\n7. У разі реєстрації кандидата уповноваженому представнику\nпартії (блоку) або кандидата на пост Президента України не пізніше\nнаступного дня видається копія постанови про реєстрацію. Кандидату\nна пост Президента України не пізніш як у триденний строк з дня\nприйняття рішення про його реєстрацію видається посвідчення\nкандидата на пост Президента України за формою, встановленою\nЦентральною виборчою комісією. Рішення про реєстрацію кандидата на\nпост Президента України у цей же строк оприлюднюється в газетах\n\"Голос України\" та \"Урядовий кур'єр\".\n8. Якщо Центральна виборча комісія виявить у передвиборній\nпрограмі кандидата на пост Президента України ознаки положень,\nспрямованих на ліквідацію незалежності України, зміну\nконституційного ладу насильницьким шляхом, порушення суверенітету\nі територіальної цілісності держави, підрив її безпеки, незаконне\nзахоплення державної влади, пропаганду війни, насильства,\nрозпалювання міжетнічної, расової, релігійної ворожнечі, посягання\nна права і свободи людини, здоров'я населення, вона зобов'язана у\nп'ятиденний термін з дня подачі документів, передбачених цією\nстаттею, звернутися до Верховного Суду України щодо встановлення\nсудом цього факту.\n9. Центральна виборча комісія приймає рішення про реєстрацію\nкандидата на пост Президента України або відмову у реєстрації\nкандидата на пост Президента України протягом п'яти днів з дня\nприйняття документів, передбачених цією статтею. У випадку,\nпередбаченому частиною восьмою цієї статті, рішення про реєстрацію\nкандидата на пост Президента України приймається Центральною\nвиборчою комісією у п'ятиденний термін з дня отримання рішення\nВерховного Суду України.\n10. Центральна виборча комісія закінчує реєстрацію кандидатів\nна пост Президента України не пізніше ніж за вісімдесят п'ять днів\nдо дня виборів.\n11. Перелік кандидатів на пост Президента України,\nзареєстрованих Центральною виборчою комісією, із зазначенням\nпрізвища, імені, по батькові, року народження, освіти, місця\nпостійного проживання, основного місця роботи (заняття),\nпартійності, суб'єкта висування у п'ятиденний строк після\nзакінчення реєстрації кандидатів оприлюднюється Центральною\nвиборчою комісією в газетах \"Голос України\" та \"Урядовий кур'єр\".\n12. Зареєстровані кандидати мають рівні права незалежно від\nпорядку висунення.\nСтаття 52. Відмова у реєстрації кандидата на пост Президента\nУкраїни\n1. Центральна виборча комісія відмовляє у реєстрації\nкандидата на пост Президента України у разі:\n1) порушення встановленого законом порядку утворення\nвиборчого блоку та висунення кандидата;\n2) встановлення Верховним Судом України наявності у\nпередвиборній програмі кандидата положень, спрямованих на\nліквідацію незалежності України, зміну конституційного ладу\nнасильницьким шляхом, порушення суверенітету і територіальної\nцілісності держави, підрив її безпеки, незаконне захоплення\nдержавної влади, пропаганду війни, насильства, розпалювання\nміжетнічної, расової, релігійної ворожнечі, посягання на права і\nсвободи людини, здоров'я населення;\n3) відсутності або неналежного оформлення документів,\nзазначених у статті 51 цього Закону;\n4) припинення громадянства України або невиходу із\nгромадянства іншої держави особою, висунутою кандидатом на пост\nПрезидента України;\n5) виїзд особи, висунутої кандидатом, за межі України для\nпостійного проживання;\n6) визнання особи, висунутої кандидатом, недієздатною чи\nнабрання щодо неї законної сили обвинувальним вироком суду за\nвчинення умисного злочину;\n7) виникнення обставин, зазначених у частині п'ятій статті 46\nцього Закону.\n2. Рішення про відмову в реєстрації кандидата повинно містити\nвичерпні підстави відмови. Копія цього рішення не пізніше\nнаступного дня після його прийняття видається (надсилається)\nуповноваженому представнику відповідної партії (блоку) або\nкандидата.\n3. Відмова у реєстрації кандидата не виключає можливість\nповторного подання партією (блоком) чи кандидатом заяви про\nреєстрацію кандидата.\n4. Повторна заява про реєстрацію кандидата разом з\nвиправленими відповідно до вимог цього Закону документами може\nбути подана до Центральної виборчої комісії не пізніш як за\nвісімдесят вісім днів до дня виборів.\nСтаття 53. Збір підписів виборців на підтримку кандидата\nна пост Президента України\n1. На підтримку кандидата на пост Президента України має бути\nзібрано не менш як п'ятсот тисяч підписів виборців, які мають\nправо голосу, в тому числі не менш як по двадцять тисяч підписів у\nкожному з двох третин регіонів (Автономна Республіка Крим,\nобласті, міста Київ та Севастополь) України.\n2. Підписні листи на підтримку кандидата на пост Президента\nУкраїни мають бути подані до Центральної виборчої комісії не\nпізніш як за сорок днів до дня виборів."
    },
    {
      "provision_ref": "art54",
      "section": "54",
      "title": "Стаття 54. Підписний лист",
      "content": "1. Центральна виборча комісія у триденний строк з дня\nреєстрації кандидата на пост Президента України приймає рішення\nпро затвердження форми підписного листа для кожного кандидата.\nКопія рішення разом із затвердженою формою підписного листа для\nкожного кандидата на пост Президента України видаються не пізніше\nнаступного дня після прийняття рішення уповноваженому представнику\nпартії (блоку), кандидата на пост Президента України.\n2. Підписні листи видаються Центральною виборчою комісією\nуповноваженим представникам партії (блоку) або кандидату на пост\nПрезидента України у кількості, необхідній для збирання підписів\nвиборців у кількості, зазначеній у частині першій статті 53 цього\nЗакону, з урахуванням десятивідсоткового резерву. Підписні листи\nвидаються у п'ятиденний строк з дня прийняття Центральною виборчою\nкомісією рішення про затвердження форми підписного листа для\nвідповідного кандидата.\n3. Партія (блок), яка висунула кандидата, кандидат, який\nсамовисунувся, мають право виготовляти будь-яку кількість\nпідписних листів друкарським способом, ксерокопіюванням або іншим\nспособом з неухильним дотриманням встановленої форми підписного\nлиста.\n4. Підписний лист на підтримку кандидата на пост Президента\nУкраїни від партії (блоку) повинен містити:\n1) прізвище, ім'я та по батькові, рік народження, відомості\nпро місце праці (посаду), партійність кандидата;\n2) повну назву політичної партії або виборчого блоку, які\nвисунули кандидата, та повні назви партій, що входять до блоку,\nабо зазначення про самовисунення кандидата;\n3) відомості про особу, яка збирає підписи виборців\n(прізвище, ім'я, по батькові, число, місяць, рік народження,\nгромадянство, місце проживання, за наявності - номер телефону);\n4) повну назву населеного пункту, в якому проводиться збір\nпідписів, а також села, селища, міста, району, області, Автономної\nРеспубліки Крим, до складу яких входить цей населений пункт.\n5. Підписний лист повинен мати графи:\n1) порядковий номер виборця у підписному листі;\n2) прізвище, ім'я та по батькові виборця;\n3) рік народження виборця (для виборців, яким у рік виборів\nвиповнюється вісімнадцять років, - число, місяць та рік\nнародження);\n4) громадянство виборця;\n5) місце проживання виборця;\n6) назва, номер і серія документа, що посвідчує особу\nвиборця, з числа зазначених у частині другій статті 2 цього\nЗакону;\n7) дата проставлення підпису виборцем;\n8) особистий підпис виборця.\nСтаття 55. Порядок збирання та врахування підписів\nна підтримку кандидата на пост Президента України\n1. Підписи виборців на підтримку кандидата на пост Президента\nУкраїни за письмовим дорученням кандидата або його довіреної особи\nможуть збирати громадяни України, які на час збору підписів мають\nправо голосу.\n2. Особа, яка збирає підписи виборців, до початку їх збирання\nповинна власноручно внести до підписних листів відомості про себе,\nпередбачені пунктом 3 частини четвертої статті 54 цього Закону.\n3. Графи підписного листа, що стосуються виборця,\nзаповнюються ним власноручно, а в разі неможливості за станом\nздоров'я власноручно заповнити підписний лист - на його прохання\nособою, яка збирає підписи. Правильність відомостей, внесених до\nпідписного листа про себе власноручно виборцем або особою, яка\nзбирає підписи, засвідчується особистим підписом виборця.\n4. Усі записи у підписному листі виконуються ручкою (не\nолівцем) без скорочень.\n5. Допущена помилка у підписному листі виправляється особою,\nяка її зробила, у спосіб, який дозволяє прочитати попередній\nзапис; виправлення засвідчується окремим підписом особи, яка\nзробила виправлення.\n6. Ніхто не має права примушувати виборця підтримати своїм\nпідписом кандидата на пост Президента України. Забороняється\nплатити коштами, товарами або послугами за підписи на підтримку\nкандидата, а також перешкоджати виборцю у підтримці кандидатів.\n7. Забороняється збирати підписи в органах державної влади та\nорганах місцевого самоврядування, на підприємствах, в закладах,\nустановах та організаціях.\n8. В одному підписному листі враховуються підписи виборців\nлише одного населеного пункту.\n9. Особа, яка збирала підписи виборців, підписує заповнений\nпідписний лист та проставляє цифрами і прописом кількість зібраних\nу цьому підписному листі підписів виборців.\n10. Участь органів виконавчої влади, виконавчих органів\nмісцевого самоврядування, їх посадових осіб, власників чи\nкерівників підприємств, установ, організацій або уповноважених\nними органів у збиранні підписів виборців на підтримку кандидатів\nна пост Президента України забороняється.\n11. Встановлення обмежень щодо порядку збирання підписів, не\nпередбачених цією статтею, забороняється.\n12. Підписні листи передаються уповноваженим представником\nкандидата на пост Президента України до Центральної виборчої\nкомісії не пізніш як за сорок днів до дня виборів. Центральна\nвиборча комісія видає уповноваженому представнику кандидата на\nпост Президента України довідку про кількість прийнятих підписних\nлистів та підписів у них.\n13. Центральна виборча комісія забезпечує здійснення контролю\nза додержанням вимог цього Закону щодо підписних листів шляхом їх\nвибіркової перевірки членами Центральної виборчої комісії із\nзалученням працівників секретаріату Центральної виборчої комісії\nта спеціалістів, передбачених частиною двадцятою статті 28 цього\nЗакону.\n14. При встановленні на підставі підписних листів кількості\nвиборців, які підтримали кандидата на пост Президента України, не\nвраховуються підписи окремих виборців:\n1) у разі відсутності у підписному листі всіх або окремих\nвідомостей про виборця, який підтримує своїм підписом кандидата на\nпост Президента України, передбачених формою підписного листа;\n2) якщо при внесенні відомостей про виборця, який підтримує\nсвоїм підписом кандидата на пост Президента України, порушено\nвимоги частин третьої, четвертої і п'ятої цієї статті;\n3) вчинені замість виборця іншою особою;\n4) вчинені особою, яка на день вчинення підпису не мала права\nголосу;\n5) які не є мешканцями населених пунктів, де проводився збір\nпідписів;\n6) якщо підписи вчинені виборцем декілька разів на підтримку\nодного і того ж кандидата.\n15. При встановленні на підставі підписних листів кількості\nвиборців, які підтримали кандидата на пост Президента України, не\nвраховуються підписні листи:\n1) підписи виборців в яких зібрані особою, яка на день збору\nпідписів не мала права голосу;\n2) які містять недостовірні відомості про особу, яка збирала\nпідписи виборців;\n3) у яких відсутні відомості про особу, яка збирала підписи\nвиборців;\n4) у яких замість підпису особи, яка збирала підписи\nвиборців, міститься підпис іншої особи;\n5) у яких підписи виборців зібрані в органах державної влади\nта органах місцевого самоврядування, на підприємствах, в\nустановах, організаціях;\n6) невстановленої форми;\n7) підроблені;\n8) підписи в яких зібрано насильно, шляхом підкупу або\nобману.\n16. Про результати збирання підписів на підтримку кандидата\nна пост Президента України Центральна виборча комісія не пізніше\nдесятого дня з дня отримання підписних листів складає відповідний\nпротокол, а про неврахування підписів у підписних листах та (або)\nпідписних листів приймає відповідне рішення. Копію рішення\nЦентральна виборча комісія у триденний строк з дня його прийняття\nвидає представнику кандидата або кандидату, і в цей же строк він\nможе ознайомитися з відповідним протоколом.\n17. Право на ознайомлення з підписними листами, поданими до\nЦентральної виборчої комісії, мають особи, зазначені у частині\nтринадцятій цієї статті, а також представник кандидата на пост\nПрезидента України у Центральній виборчій комісії.\nСтаття 56. Скасування рішення про реєстрацію кандидата\nна пост Президента України\n1. Центральна виборча комісія розглядає питання про звернення\nдо Верховного Суду України щодо скасування рішення про реєстрацію\nкандидата на пост Президента України у разі:\n1) звернення кандидата на пост Президента України у будь-який\nчас після його реєстрації, однак не пізніше ніж за п'ять днів до\nдня виборів або дня повторного голосування, з письмовою заявою про\nвідмову від балотування;\n2) неподання за сорок днів до дня виборів визначеної частиною\nпершою статті 53 цього Закону кількості підписів на підтримку\nкандидата на пост Президента України;\n3) звернення партії (блоку) не пізніш як за п'ятнадцять днів\nдо дня виборів про скасування рішення щодо реєстрації висунутого\nпартією (блоком) кандидата на пост Президента України відповідно\nдо рішення, прийнятого у такому ж порядку, як і рішення про\nвисунення кандидата;\n4) виникнення обставин, передбачених частинами п'ятою та\nдванадцятою статті 46 цього Закону;\n5) припинення громадянства України кандидата;\n6) вибуття кандидата на пост Президента України за межі\nУкраїни для постійного проживання;\n7) визнання кандидата на пост Президента України недієздатним\nчи набрання щодо нього законної сили обвинувальним вироком суду за\nвчинення умисного злочину;\n8) реєстрації його кандидатом у народні депутати України,\nкандидатом у депутати Верховної Ради Автономної Республіки Крим,\nкандидатом на місцевих виборах, якщо ці вибори проводяться\nодночасно з виборами Президента України.\n2. Верховний Суд України розглядає заяву Центральної виборчої\nкомісії про скасування рішення про реєстрацію кандидата на пост\nПрезидента України у порядку та у строки, встановлені законом.\n3. Центральна виборча комісія оголошує попередження кандидату\nна пост Президента України та партії (блоку), яка його висунула, у\nразі:\n1) встановлення судом у порядку, встановленому законом, факту\nпідкупу виборців або членів виборчих комісій кандидатом на пост\nПрезидента України, його довіреною особою, посадовою особою партії\n(блоку), яка висунула кандидата, а також на прохання кандидата або\nза дорученням кандидата або партії (блоку), яка його висунула, -\nіншою особою;\n2) встановлення судом у порядку, встановленому законом, факту\nнадання під час виборчого процесу виборцям або членам виборчих\nкомісій грошей чи безоплатно або на пільгових умовах товарів,\nробіт, послуг, цінних паперів, кредитів, лотерей, інших\nматеріальних цінностей організацією, засновником, власником або\nчленом керівного органу якої є кандидат на пост Президента\nУкраїни, посадова особа партії (однієї з партій, що входить до\nблоку), яка висунула кандидата;\n3) встановлення судом у порядку, встановленому законом, факту\nвикористання кандидатом при фінансуванні передвиборної агітації,\nкрім коштів свого виборчого фонду, інших коштів;\n4) якщо кандидат на пост Президента України, який займає\nпосаду, у тому числі за сумісництвом, в органах державної влади чи\nв органах місцевого самоврядування, на державних чи комунальних\nпідприємствах, у закладах, установах, організаціях, у військових\nформуваннях, утворених відповідно до законів України, залучав або\nвикористовував для проведення передвиборної агітації підлеглих\nйому осіб, службовий транспорт, зв'язок, устаткування, приміщення,\nінші об'єкти та ресурси за місцем роботи;\n5) виявлення Центральною виборчою комісією суттєвої\nнедостовірності поданих відповідно до цього Закону відомостей про\nкандидата, свідомо спотворених з метою ввести в оману виборців;\n6) у разі проведення кандидатом на пост Президента України\nпартією (блоком), яка висунула кандидата на пост Президента\nУкраїни, прямої чи опосередкованої передвиборної агітації поза\nстроками, встановленими статтею 57 цього Закону;\n7) порушення інших вимог цього Закону.\n4. Рішення Центральної виборчої комісії про оголошення\nпопередження кандидату на пост Президента України чи партії\n(блоку) оприлюднюється в державних засобах масової інформації.\n5. Центральна виборча комісія розглядає питання про звернення\nдо Верховного Суду України із заявою про скасування реєстрації\nкандидата на пост Президента України чи про оголошення кандидату\nабо партії (блоку) попередження у присутності кандидата на пост\nПрезидента України або уповноваженого представника партії (блоку),\nяка висунула цього кандидата. Про час розгляду цього питання\nзазначені особи повідомляються не пізніш як у день, що передує дню\nрозгляду. У разі відсутності вказаних осіб без поважних причин, а\nпри розгляді цього питання менш як за три дні до дня виборів чи\nдня повторного голосування - незалежно від причини це питання\nрозглядається Центральною виборчою комісією за відсутності\nзазначених осіб.\n6. У випадках порушень, зазначених у частині третій цієї\nстатті, за які законом встановлено кримінальну або адміністративну\nвідповідальність, Центральна виборча комісія вносить подання до\nсуду щодо притягнення кандидата чи іншої особи, яка допустила таке\nпорушення, до кримінальної чи адміністративної відповідальності.\n7. Центральна виборча комісія доводить до відома кандидата на\nпост Президента України та партії (блоку), яка його висунула,\nрішення про скасування реєстрації кандидата або про оголошення\nйому попередження не пізніш як наступного дня з дня його прийняття\nта надає кандидату на пост Президента України або представнику\nпартії (блоку), яка його висунула, копію цього рішення у той же\nстрок. Якщо вказане рішення прийнято напередодні дня виборів чи\nдня повторного голосування, копія цього рішення видається\nзазначеним у цій частині особам невідкладно.\n8. У разі смерті кандидата на пост Президента України або\nвизнання його безвісно відсутнім Центральна виборча комісія\nоголошує його таким, що вибув з балотування. Це рішення\nоприлюднюється в засобах масової інформації не пізніше наступного\nдня після його прийняття, але не пізніш як за один день до дня\nвиборів."
    },
    {
      "provision_ref": "art57",
      "section": "57",
      "title": "Стаття 57. Строки проведення передвиборної агітації",
      "content": "1. Кандидат на пост Президента України може розпочинати\nпроведення передвиборної агітації наступного дня після його\nреєстрації Центральною виборчою комісією.\n2. Передвиборна агітація закінчується о 24 годині останньої\nп'ятниці перед днем виборів.\n3. Агітація перед повторним голосуванням розпочинається з\nдня, наступного після призначення повторного голосування, і\nзакінчується о 24 годині останньої п'ятниці перед днем повторного\nголосування.\n4. Передвиборна агітація у період виборчого процесу поза\nстроками, встановленими у цій статті, забороняється."
    },
    {
      "provision_ref": "art58",
      "section": "58",
      "title": "Стаття 58. Форми і засоби передвиборної агітації",
      "content": "1. Передвиборна агітація може здійснюватися у будь-якій формі\nта будь-якими засобами, що не суперечать Конституції України\n( 254к/96-ВР ) та законам України.\n2. Громадяни України мають право вільно і всебічно\nобговорювати передвиборні програми кандидатів на пост Президента\nУкраїни, політичні, ділові та особисті якості кандидатів, вести\nагітацію за або проти кандидатів.\n3. До передвиборної агітації не відносяться офіційні\nповідомлення в період виборчого процесу (без коментарів, які\nможуть мати агітаційний характер, а також відео-, аудіозаписів,\nкінозйомок, фотоілюстрацій) про дії кандидатів на пост Президента\nУкраїни, пов'язані з виконанням ними посадових (службових)\nповноважень, передбачених Конституцією України ( 254к/96-ВР ) або\nзаконами України.\n4. Передвиборна агітація здійснюється за рахунок коштів\nДержавного бюджету України, що виділяються на підготовку і\nпроведення виборів, для цілей, визначених цим Законом, та коштів\nвиборчих фондів кандидатів на пост Президента України.\n5. Передвиборна агітація за рахунок коштів Державного бюджету\nУкраїни, що виділяються на підготовку і проведення виборів,\nздійснюється з додержанням принципу рівних умов надання кандидатам\nна пост Президента України однакових друкованих площ у друкованих\nзасобах масової інформації та ефірного часу на радіо і\nтелебаченні.\n6. Органи виконавчої влади та органи місцевого самоврядування\nза зверненням відповідної територіальної виборчої комісії надають\nприміщення, придатні для проведення публічних заходів\nпередвиборної агітації, які організовує територіальна виборча\nкомісія. При цьому територіальна виборча комісія зобов'язана\nзабезпечити рівні можливості для всіх кандидатів на пост\nПрезидента України, зареєстрованих Центральною виборчою комісією.\nОплата за використання наданих приміщень здійснюється у порядку,\nвстановленому у частині другій статті 39 цього Закону.\n7. Кандидат на пост Президента України, зареєстрований\nЦентральною виборчою комісією, має право на договірній основі за\nрахунок коштів виборчого фонду орендувати будинки і приміщення\nусіх форм власності для проведення зборів, мітингів, дебатів,\nдискусій та інших публічних заходів передвиборної агітації.\n8. Кандидат на пост Президента України або його довірена\nособа повідомляє про час і місце проведення публічних заходів\nпередвиборної агітації відповідну територіальну виборчу комісію.\n9. У разі якщо будинок (приміщення) незалежно від форми\nвласності було надано для проведення передвиборного публічного\nзаходу чи передвиборної агітації за одного кандидата на пост\nПрезидента України, власник (володар, користувач) цього будинку\n(приміщення) не має права відмовити в його наданні на тих же\nумовах іншому кандидату на пост Президента України. Зазначена\nвимога не стосується приміщень, що перебувають у власності чи\nпостійному користуванні партій (блоків) - суб'єктів виборчого\nпроцесу.\nСтаття 59. Інформаційні плакати та матеріали передвиборної\nагітації\n1. Центральна виборча комісія за рахунок коштів, що\nвиділяються з Державного бюджету України на підготовку і\nпроведення виборів, забезпечує виготовлення не пізніш як за\nтридцять п'ять днів до дня виборів інформаційних плакатів\nкандидатів на пост Президента України, зареєстрованих Центральною\nвиборчою комісією, із розрахунку по п'ять примірників на кожну\nвиборчу дільницю. Ці плакати повинні містити передвиборні програми\nкандидатів на пост Президента України, подані ними до Центральної\nвиборчої комісії при реєстрації кандидатів, із зазначенням\nпрізвища, імені, по батькові, року народження, посади (заняття),\nмісця роботи та проживання, партійності кандидата, а також\nфотографію кандидата. Форма, розмір та поліграфічне виконання\nінформаційних плакатів встановлюються Центральною виборчою\nкомісією.\n2. Центральна виборча комісія погоджує з кандидатом на пост\nПрезидента України або його уповноваженим представником текст\nінформаційного плаката.\n3. Інформаційні плакати кандидатів на пост Президента України\nповинні бути однаковими за формою, розміром, поліграфічним\nвиконанням, встановленими Центральною виборчою комісією.\n4. Виготовлені інформаційні плакати кандидатів на пост\nПрезидента України з розрахунку по п'ять примірників кожного\nплаката на кожну виборчу дільницю у встановленому Центральною\nвиборчою комісією порядку передаються відповідним виборчим\nкомісіям, решта - кандидату або його уповноваженому представнику.\nІнформаційні плакати передаються на виборчі дільниці не пізніш як\nза тридцять днів до дня виборів.\n5. Кандидат на пост Президента України може на власний розсуд\nвиготовляти матеріали передвиборної агітації за рахунок і в межах\nкоштів виборчого фонду кандидата. Партія, яка висунула кандидата\n(партія, що входить до блоку, який висунув кандидата), може\nвиготовляти друкований матеріал передвиборної агітації кандидата з\nвикористанням майна, що їй належить. Кандидат на пост Президента\nУкраїни може у такий же спосіб виготовляти матеріали своєї\nпередвиборної агітації. Відомості, що містяться у цих матеріалах,\nповинні відповідати вимогам закону.\n6. Кандидат на пост Президента України, партія (блок), яка\nвисунула кандидата, зобов'язані подати по одному примірнику\nкожного друкованого матеріалу передвиборної агітації,\nвиготовленого за рахунок коштів виборчого фонду та з використанням\nмайна, що їм належить, не пізніш як на сьомий день з дня його\nвиготовлення до Центральної виборчої комісії.\n7. Друковані матеріали передвиборної агітації повинні містити\nвідомості про установу, що здійснила друк, або вказівку, що друк\nздійснено з використанням майна відповідно кандидата на пост\nПрезидента України або партії, їх тираж, інформацію про осіб,\nвідповідальних за випуск.\n8. Місцеві органи виконавчої влади, органи місцевого\nсамоврядування не пізніш як за сто двадцять днів до дня виборів\nвідводять місця та обладнують стенди, дошки оголошень у людних\nмісцях для розміщення матеріалів передвиборної агітації.\nСтаття 60. Загальний порядок використання засобів масової\nінформації\n1. Передвиборна агітація з використанням засобів масової\nінформації усіх форм власності проводиться з дотриманням принципу\nрівних умов та в порядку, передбаченому цим Законом.\n2. Передвиборна агітація у засобах масової інформації\nпроводиться у формі публічних дебатів, дискусій, \"круглих столів\",\nпрес-конференцій, інтерв'ю, виступів, політичної реклами,\nтеленарисів, відеофільмів, інших публікацій та повідомлень про\nкандидата на пост Президента України, партію (блок), яка висунула\nкандидата, та в інших формах, що не суперечать Конституції України\n( 254к/96-ВР ) та законам України.\n3. Кандидат на пост Президента України, зареєстрований\nЦентральною виборчою комісією, має право користуватися державними\nта комунальними засобами масової інформації за рахунок та в межах\nкоштів Державного бюджету України, що виділяються на підготовку і\nпроведення виборів, на умовах, передбачених цим Законом.\n4. Порядок надання ефірного часу та друкованих площ за\nрахунок і в межах коштів Державного бюджету України, що\nвиділяються на підготовку та проведення виборів, встановлюється\nЦентральною виборчою комісією.\n5. Передвиборна агітація у засобах масової інформації усіх\nформ власності за рахунок коштів виборчого фонду кандидата на пост\nПрезидента України здійснюється на умовах рівної оплати за одиницю\nефірного часу чи друкованої площі та обмежується лише граничним\nрозміром витрат виборчого фонду.\n6. Розцінки вартості одиниці друкованої площі та одиниці\nефірного часу встановлюються відповідними засобами масової\nінформації не пізніш як за сто тридцять днів до дня виборів у\nрозмірі, який не може перевищувати відповідний середньозважений\nпоказник за останній квартал року, що передує року проведення\nвиборів Президента України. Середньозважений показник вартості\nодиниці друкованої площі та одиниці ефірного часу визначається\nЦентральною виборчою комісією разом з Національною радою України з\nпитань телебачення і радіомовлення та Державним комітетом\nтелебачення і радіомовлення України. Розцінки вартості одиниці\nдрукованої площі та одиниці ефірного часу для проведення\nпередвиборної агітації не можуть змінюватися протягом виборчого\nпроцесу. Засіб масової інформації не може надавати знижку на\nоплату окремому кандидату на пост Президента України чи партії\n(блоку), що висунула кандидата.\n7. Засоби масової інформації у разі оприлюднення результатів\nопитування громадської думки, пов'язаного з виборами Президента\nУкраїни, зобов'язані зазначити організацію, що проводила\nопитування, час його проведення, кількість опитаних, метод збору\nінформації, точне формулювання питання, статистичну оцінку\nможливої помилки.\n8. Засіб масової інформації, який надав ефірний час або\nдруковану площу кандидату на пост Президента України, не може\nвідмовити у наданні ефірного часу чи друкованої площі на тих же\nумовах іншому кандидату. Ця вимога не поширюється на засоби\nмасової інформації, засновниками (власниками) яких є партії -\nсуб'єкти виборчого процесу (партії, що входять до блоку - суб'єкта\nвиборчого процесу).\n9. У разі призначення повторного голосування Центральна\nвиборча комісія забезпечує надання ефірного часу, друкованих площ\nта друкування агітаційних матеріалів за рахунок коштів Державного\nбюджету України, що виділяються на підготовку та проведення\nвиборів, у сумі п'ятнадцяти тисяч розмірів мінімальної заробітної\nплати на кожного кандидата на пост Президента України, включеного\nдо виборчого бюлетеня для повторного голосування.\nСтаття 61. Порядок використання електронних (аудіовізуальних)\nзасобів масової інформації\n1. Усі телерадіоорганізації зобов'язані не пізніше ніж за сто\nдвадцять днів до дня виборів Президента України опублікувати в\nдрукованих засобах масової інформації розцінки вартості однієї\nхвилини (секунди) ефірного часу і надіслати ці розцінки\nЦентральній виборчій комісії.\n2. Ефірний час для проведення передвиборної агітації за\nрахунок і в межах коштів Державного бюджету України, що\nвиділяються на підготовку і проведення виборів, надається\nдержавними та комунальними телерадіоорганізаціями між 19 та 22\nгодинами.\n3. Час мовлення (розклад мовлення) телерадіоорганізацій, які\nмають ліцензії Національної ради України з питань телебачення і\nрадіомовлення на право користування загальнонаціональними каналами\nмовлення, змінюється (без зміни обсягу мовлення) на час\nпередвиборної агітації в період виборів Президента України з метою\nзабезпечення регіональним державним телерадіоорганізаціям\nможливостей поширення їхніх програм та передвиборних передач у\nвідповідних регіонах.\n4. Кандидату на пост Президента України, зареєстрованому\nЦентральною виборчою комісією, телерадіоорганізаціями надається\nзагальний час для проведення передвиборної агітації за рахунок і в\nмежах коштів Державного бюджету України, що виділяються на\nпідготовку та проведення виборів, не менше 30 хвилин на\nзагальнонаціональному телеканалі та 45 хвилин на\nзагальнонаціональному радіоканалі, а також по 30 хвилин на\nрегіональних телеканалах та по 20 хвилин на регіональних\nрадіоканалах у кожному з регіонів України (Автономна Республіка\nКрим, області, міста Київ та Севастополь). Цей час кандидату\nнадається на кожному із зазначених каналів тричі у рівних частках\nвід загального часу. Обсяг та порядок використання ефірного часу,\nщо виділяється за рахунок коштів, передбачених частиною дев'ятою\nстатті 60 цього Закону, із забезпеченням рівних умов для\nкандидатів визначає Центральна виборча комісія.\n5. Протягом 20 хвилин до і після теле-, радіотрансляції\nпередвиборної агітаційної теле-, радіопрограми відповідного\nкандидата на пост Президента України забороняється у будь-якій\nформі коментувати чи оцінювати зміст передвиборної агітаційної\nпрограми, давати будь-яку інформацію щодо цього кандидата, цієї\nпартії (блоку).\n6. Розклад ефірного часу із зазначенням передвиборних\nагітаційних теле-, радіопрограм, конкретної дати і часу виходу їх\nв ефір складається відповідними державними та комунальними\nтелерадіоорганізаціями за результатами жеребкувань, що проводяться\nвідповідно Центральною виборчою комісією, однією з територіальних\nвиборчих комісій за рішенням Центральної виборчої комісії у\nкожному з регіонів України (Автономна Республіка Крим, області,\nміста Київ та Севастополь) за участю кандидатів на пост Президента\nУкраїни, їх довірених осіб або уповноважених представників\nкандидатів.\n7. Результати жеребкування щодо надання ефірного часу для\nпроведення передвиборної агітації за рахунок коштів Державного\nбюджету України, що виділяються на підготовку і проведення\nвиборів, оприлюднюються відповідно в газетах \"Голос України\" і\n\"Урядовий кур'єр\", місцевих державних чи комунальних засобах\nмасової інформації у триденний строк з дня затвердження їх\nЦентральною виборчою комісією та відповідними територіальними\nвиборчими комісіями.\n8. Оплата за наданий ефірний час здійснюється Центральною\nвиборчою комісією та відповідними територіальними виборчими\nкомісіями згідно із затвердженими ними кошторисами в межах коштів\nДержавного бюджету України, що виділяються на підготовку і\nпроведення виборів, та за відповідними угодами, що укладаються між\nЦентральною виборчою комісією і Національною телекомпанією\nУкраїни, Національною радіокомпанією України, між відповідними\nтериторіальними виборчими комісіями і регіональними державними чи\nкомунальними телерадіоорганізаціями.\n9. Ефірний час за рахунок коштів виборчого фонду кандидата на\nпост Президента України надається на підставі угоди, що\nукладається між розпорядником поточного рахунку виборчого фонду\nкандидата та телерадіоорганізацією будь-якої форми власності. Без\nукладення такої угоди та надходження коштів на рахунок\nтелерадіоорганізації надання ефірного часу забороняється.\n10. Телерадіоорганізації зобов'язані здійснювати аудіо-,\nвідеозаписи усіх передач, що містять передвиборну агітацію, і\nзберігати їх до закінчення тридцятиденного строку з дня офіційного\nоприлюднення результатів виборів.\n11. Телерадіоорганізації усіх форм власності за письмовими\nзапитами Центральної виборчої комісії, Національної ради України з\nпитань телебачення і радіомовлення зобов'язані надавати інформацію\nпро виділення ефірного часу для проведення передвиборної агітації,\nа в разі необхідності - копії відповідних угод, платіжних\nдокументів і передач у запису на плівці та інших носіях\nінформації.\nСтаття 62. Процедура і строки проведення передвиборних\nтеледебатів\n1. Передвиборні дебати з використанням електронних\n(аудіовізуальних) засобів масової інформації (теледебати) між\nкандидатами на пост Президента України відбуваються в строки,\nпередбачені статтею 57 цього Закону для проведення передвиборної\nагітації. Теледебати проводяться між 19 та 22 годинами в прямому\nефірі.\n2. В одних теледебатах під час передвиборної кампанії\nодночасно можуть брати участь не більше двох кандидатів на пост\nПрезидента України. Графік проведення теледебатів складається за\nрезультатами жеребкування, що проводиться Центральною виборчою\nкомісією за участю кандидатів на пост Президента України або їх\nдовірених осіб. Результати жеребкування щодо графіку проведення\nтеледебатів оприлюднюються в газетах \"Голос України\", \"Урядовий\nкур'єр\" у триденний строк з дня затвердження цих результатів\nЦентральною виборчою комісією за рахунок коштів Державного бюджету\nУкраїни.\n3. Кількість теледебатів має бути такою, щоб забезпечити\nкожному з кандидатів на пост Президента України можливість участі\nв них не більше одного разу за наявності висловленого ними бажання\nпро таку участь.\n4. Тривалість теледебатів за участю однієї групи кандидатів\nна пост Президента України має бути не менше шістдесяти хвилин\nбезперервного ефірного часу.\n5. У разі, якщо прийнято рішення про проведення повторного\nголосування, за п'ять днів до дня повторного голосування в прямому\nефірі на Першому Національному каналі Національної телекомпанії\nУкраїни між 19 та 22 годинами організовуються теледебати між\nкандидатами на пост Президента України, включеними до виборчого\nбюлетеня для повторного голосування, тривалістю не менше ста\nхвилин. Такі теледебати обов'язково транслюються на першому каналі\nНаціональної радіокомпанії України та можуть безкоштовно\nтранслюватися іншими каналами мовлення. Кандидати на пост\nПрезидента України беруть участь в теледебатах особисто. У разі\nвідмови одного з кандидатів на пост Президента України взяти\nучасть в теледебатах або неможливості його участі у них виділений\nдля теледебатів час надається іншому кандидату на пост Президента\nУкраїни для проведення передвиборної агітації.\n6. Проведення теледебатів між кандидатами на пост Президента\nУкраїни організовується Національною телекомпанією України.\nТеледебати можуть також організовуватися та проводитися іншими\nтелерадіоорганізаціями, що мають ліцензію на право користування\nканалами мовлення, незалежно від форми власності за ініціативою\nтелерадіоорганізації.\n7. Оплата за наданий ефірний час для проведення теледебатів\nздійснюється Центральною виборчою комісією в межах коштів\nДержавного бюджету України, що виділяються на підготовку і\nпроведення виборів, за відповідною угодою, що укладається між\nЦентральною виборчою комісією і Національною телекомпанією\nУкраїни.\n8. Телерадіоорганізаціям забороняється переривати трансляцію\nтеледебатів.\nСтаття 63. Порядок використання друкованих засобів масової\nінформації\n1. Кандидат на пост Президента України, зареєстрований\nЦентральною виборчою комісією, має право за рахунок і в межах\nкоштів Державного бюджету України, що виділяються на підготовку і\nпроведення виборів, опублікувати в однаковому для всіх кандидатів\nполіграфічному виконанні в газетах \"Голос України\" та \"Урядовий\nкур'єр\" свою передвиборну програму, подану при його реєстрації,\nобсягом не більше дванадцяти тисяч друкованих знаків. Угода про\nпублікацію зазначених матеріалів з редакціями зазначених газет\nукладається Центральною виборчою комісією.\n2. Кандидат на пост Президента України, зареєстрований\nЦентральною виборчою комісією, має право за рахунок і в межах\nкоштів Державного бюджету України, що виділяються на підготовку і\nпроведення виборів, опублікувати в однаковому для всіх кандидатів\nполіграфічному виконанні в місцевих державних чи комунальних\nдрукованих засобах масової інформації свою передвиборну програму,\nподану при його реєстрації. Угода про публікацію вказаних\nматеріалів з редакцією відповідного засобу масової інформації\nукладається територіальною виборчою комісією, зазначеною у частині\nшостій статті 61 цього Закону. Обсяг та порядок використання\nдрукованої площі, що виділяється за рахунок коштів, передбачених\nчастиною дев'ятою статті 60 цього Закону, із забезпеченням рівних\nумов для кандидатів визначає Центральна виборча комісія.\n3. Черговість друкування передвиборних програм за рахунок\nкоштів Державного бюджету України, що виділяються на підготовку і\nпроведення виборів, встановлюється Центральною виборчою комісією\nта відповідними територіальними виборчими комісіями шляхом\nжеребкування за участю кандидатів на пост Президента України чи їх\nдовірених осіб.\n4. Результати жеребкування щодо черговості друкування\nпередвиборних програм кандидатів на пост Президента України\nоприлюднюються відповідно у газетах \"Голос України\" та \"Урядовий\nкур'єр\", у місцевих державних чи комунальних друкованих засобах\nмасової інформації у триденний строк після дня їх затвердження\nЦентральною виборчою комісією чи відповідною територіальною\nвиборчою комісією.\n5. Кандидат на пост Президента України має право за рахунок\nкоштів свого виборчого фонду публікувати агітаційні матеріали в\nдрукованих засобах масової інформації усіх форм власності.\n6. Агітаційні матеріали, зазначені у частині п'ятій цієї\nстатті, публікуються на підставі угоди, що укладається між\nрозпорядником поточного рахунку виборчого фонду кандидата на пост\nПрезидента України та редакцією друкованого засобу масової\nінформації. Без укладення угоди та надходження коштів на рахунок\nредакції друкованого засобу масової інформації публікація цих\nматеріалів забороняється.\n7. Редакції друкованих засобів масової інформації усіх форм\nвласності за письмовими запитами Центральної виборчої комісії\nзобов'язані надавати їй інформацію про використання друкованої\nплощі для розміщення агітаційних матеріалів кандидатів на пост\nПрезидента України, а в разі необхідності - надсилати їй копії\nвідповідних угод, платіжних документів, а також відповідні\nпублікації."
    },
    {
      "provision_ref": "art64",
      "section": "64",
      "title": "Стаття 64. Обмеження щодо ведення передвиборної агітації",
      "content": "1. Участь у передвиборній агітації забороняється:\n1) особам, які не є громадянами України;\n2) органам виконавчої влади та органам місцевого\nсамоврядування, їх посадовим і службовим особам;\n3) членам виборчих комісій під час виконання обов'язків\nчленів виборчих комісій.\n2. У військових частинах (формуваннях) та в установах\nкримінально-виконавчої системи передвиборна агітація обмежується.\nВідвідання військових частин (формувань) та установ\nкримінально-виконавчої системи окремими кандидатами на пост\nПрезидента України чи їх довіреними особами забороняється.\nЗустрічі цих осіб з виборцями організовуються відповідними\nтериторіальними виборчими комісіями разом з командирами військових\nчастин (формувань) або керівниками установ кримінально-виконавчої\nсистеми з обов'язковим повідомленням не пізніш як за три дні до\nдня зустрічі усіх довірених осіб кандидатів на пост Президента\nУкраїни у відповідному територіальному окрузі.\n3. Поширення у будь-якій формі матеріалів, що містять заклики\nдо ліквідації незалежності України, зміни конституційного ладу\nнасильницьким шляхом, порушення суверенітету і територіальної\nцілісності держави, підриву її безпеки, незаконного захоплення\nдержавної влади, пропаганду війни, насильства та розпалювання\nміжетнічної, расової, релігійної ворожнечі, посягання на права і\nсвободи людини, здоров'я населення, забороняється.\n4. Державним та комунальним засобам масової інформації, їх\nпосадовим та службовим особам і творчим працівникам під час\nвиборчого процесу у своїх матеріалах і передачах, не обумовлених\nугодами, укладеними відповідно до вимог частини дев'ятої статті 61\nі частини шостої статті 63 цього Закону, забороняється агітувати\nза або проти кандидатів на пост Президента України, оцінювати їхні\nпередвиборні програми або віддавати їм перевагу в будь-якій формі.\nУ разі порушення ними цієї вимоги за поданням Центральної виборчої\nкомісії або відповідної територіальної виборчої комісії діяльність\nцих засобів масової інформації за рішенням суду може бути\nтимчасово припинена.\n5. Забороняється розповсюдження завідомо неправдивих\nвідомостей про кандидата на пост Президента України. Засіб масової\nінформації, що оприлюднив інформацію, яку кандидат на пост\nПрезидента України вважає явно недостовірною, не пізніш як через\nтри дні після дня оприлюднення таких матеріалів, але не пізніш як\nза два дні до дня виборів зобов'язаний надати кандидату на пост\nПрезидента України, партії (блоку), щодо яких поширено\nнедостовірні відомості, на їх вимогу можливість спростувати такі\nматеріали: надати такий же ефірний час відповідно на телебаченні\nчи радіо або опублікувати в друкованому засобі масової інформації\nнаданий кандидатом чи партією (блоком) матеріал, який повинен бути\nнабраний таким самим шрифтом і розміщений під рубрикою\n\"спростування\" на тому ж місці шпальти в обсязі не меншому, ніж\nобсяг повідомлення, що спростовується. Спростування повинно\nмістити посилання на відповідні публікацію в друкованому засобі\nмасової інформації, передачу на телебаченні, радіо та на факти, що\nспростовуються. Спростування має бути оприлюднене без додатків,\nкоментарів та скорочень і здійснюватися за рахунок засобу масової\nінформації.\n6. Забороняється проводити передвиборну агітацію, що\nсупроводжується наданням виборцям грошей чи безоплатно або на\nпільгових умовах товарів, послуг, робіт, цінних паперів, кредитів,\nлотерей. Така передвиборна агітація або надання виборцям грошей чи\nбезоплатно або на пільгових умовах товарів, послуг, робіт, цінних\nпаперів, кредитів, лотерей, що супроводжується закликами або\nпропозиціями голосувати чи не голосувати за певного кандидата або\nзгадуванням його імені, вважається підкупом виборців, зазначеним у\nпункті 1 частини третьої статті 56 цього Закону.\n7. Центральна виборча комісія забезпечує розміщення в\nдержавних засобах масової інформації роз'яснення щодо заборони\nнадання грошей чи безоплатно або на пільгових умовах товарів,\nпослуг, робіт, цінних паперів, кредитів, лотерей. Текст\nроз'яснення затверджується Центральною виборчою комісією і двічі\nна тиждень друкується в газетах \"Голос України\" і \"Урядовий\nкур'єр\" на першій сторінці та транслюється телерадіоорганізаціями,\nпочинаючи за тридцять днів до дня виборів.\n8. Регіональні державні та комунальні телерадіоорганізації не\nповинні перекривати своїми передачами передвиборні програми\nкандидатів на пост Президента України, які транслюються на\nзагальнонаціональних каналах мовлення за рахунок коштів Державного\nбюджету України, що виділяються на підготовку і проведення\nвиборів.\n9. Центральний орган виконавчої влади з питань інформаційної\nполітики, телебачення та радіомовлення разом з підпорядкованими\nйому державними телерадіоорганізаціями зобов'язаний забезпечити\nпорядок, за яким трансляція передвиборної агітаційної програми\nодного кандидата на Першому Національному каналі Національної\nтелекомпанії України не повинна збігатися в часі з трансляцією\nтакої програми іншого кандидата на першому каналі Національної\nрадіокомпанії України, якщо ефірний час для обох програм надається\nза рахунок коштів Державного бюджету України, що виділяються на\nпідготовку і проведення виборів.\n10. Включення до інформаційних теле-, радіопрограм\nпередвиборних агітаційних матеріалів кандидатів на пост Президента\nУкраїни або політичної реклами забороняється. Політична реклама\nповинна бути відокремлена від інших матеріалів і означена як така.\n11. Забороняється переривати передачі передвиборних програм\nкандидатів на пост Президента України, партій (блоків), які їх\nвисунули, рекламою товарів, робіт, послуг та іншими\nповідомленнями.\n12. Забороняється проведення передвиборної агітації в\nзарубіжних засобах масової інформації, що діють на території\nУкраїни.\n13. Засобам масової інформації усіх форм власності, що діють\nна території України, забороняється протягом останніх п'ятнадцяти\nднів перед днем виборів поширювати інформацію про результати\nопитувань громадської думки щодо кандидатів на пост Президента\nУкраїни.\n14. Забороняється розміщення друкованих передвиборних\nагітаційних матеріалів, політичної реклами та повідомлень про\nперебіг виборчого процесу на пам'ятках архітектури, а також у\nмісцях, де вони перешкоджають безпеці дорожнього руху.\n15. Кандидатам на пост Президента України, які займають\nпосади, у тому числі за сумісництвом, в органах виконавчої влади\nта органах місцевого самоврядування, на державних, комунальних\nпідприємствах, у закладах, установах, організаціях, військових\nчастинах (формуваннях), забороняється залучати для передвиборної\nагітації або використовувати для будь-якої роботи, пов'язаної з\nпроведенням передвиборної агітації, підлеглих їм осіб (у робочий\nчас), службовий транспорт, зв'язок, устаткування, приміщення, інші\nоб'єкти та ресурси за місцем роботи, а також використовувати\nслужбові чи виробничі наради, збори колективу для проведення\nпередвиборної агітації.\n16. Забороняється виготовлення та розповсюдження друкованих\nпередвиборних агітаційних матеріалів, що не містять відомостей про\nустанову, яка здійснила друк, їх тираж, інформацію про осіб,\nвідповідальних за випуск.\n17. Проведення активної агітації (публікація агітаційних\nматеріалів у засобах масової інформації, розповсюдження виборчих\nлистівок, розклеювання виборчих плакатів, публічні заклики\nголосувати за чи проти кандидатів на пост Президента України) та\nрозповсюдження політичної реклами з часу припинення передвиборної\nагітації забороняється. Передвиборні агітаційні матеріали\nзнімаються з 24 години останньої п'ятниці, що передує дню виборів\nчи дню повторного голосування, відповідними службами місцевих\nорганів виконавчої влади та органів місцевого самоврядування.\n18. Забороняється оприлюднення в день виборів результатів\nопитування виборців щодо їх волевиявлення під час голосування до\nйого закінчення.\n19. У разі надходження до Центральної або територіальної\nвиборчої комісії заяви, скарги щодо порушень вимог частин третьої,\nшостої, десятої - вісімнадцятої цієї статті відповідна виборча\nкомісія негайно надсилає цю заяву чи скаргу до відповідних\nправоохоронних органів для перевірки і реагування відповідно до\nзаконів України.\nСтаття 65. Гарантії діяльності кандидатів на пост Президента\nУкраїни\n1. Кандидату на пост Президента України не може бути\nвідмовлено у звільненні на період передвиборної агітації від\nвиконання виробничих або службових обов'язків за місцем роботи з\nнаданням неоплачуваної відпустки.\n2. Кандидат на пост Президента України з часу своєї\nреєстрації до закінчення виборчого процесу не може бути звільнений\nз роботи з ініціативи власника підприємства, закладу, установи,\nорганізації або уповноваженого ним органу, командира військового\nформування (частини). Кандидат без його згоди не може бути\nпереведений на іншу роботу, скерований у відрядження, а також\nпризваний на військову або альтернативну (невійськову) службу,\nнавчальні (перевірні) та спеціальні збори військовозобов'язаних.\n3. Кандидат на пост Президента України має право на\nбезоплатний проїзд всіма видами пасажирського транспорту (за\nвинятком таксі) в межах території України за рахунок коштів\nДержавного бюджету України, виділених на проведення виборів\nПрезидента України.\n4. Держава забезпечує охорону кандидатів на пост Президента\nУкраїни під час виборчого процесу відповідно до Закону України\n\"Про державну охорону органів державної влади та посадових осіб\"\n( 160/98-ВР ).\nСтаття 66. Уповноважені представники кандидатів на пост\nПрезидента України\n1. Кандидат на пост Президента України, зареєстрований\nЦентральною виборчою комісією, має право делегувати одного\nуповноваженого представника до Центральної виборчої комісії з\nправом дорадчого голосу, який представляє його інтереси в\nЦентральній виборчій комісії під час виборчого процесу.\n2. Уповноваженим представником кандидата на пост Президента\nУкраїни у Центральній виборчій комісії може бути громадянин\nУкраїни, який має право голосу. Не може бути уповноваженим\nпредставником кандидата на пост Президента України член виборчої\nкомісії, посадова особа органів виконавчої влади та органів\nмісцевого самоврядування, військовослужбовець, службовець рядового\nта начальницького складу органів внутрішніх справ України, Служби\nбезпеки України, особа, яка проходить альтернативну (невійськову)\nслужбу.\n3. Заява про реєстрацію уповноваженого представника кандидата\nна пост Президента України за підписом, засвідченим в\nустановленому законом порядку, особи, висунутої кандидатом на пост\nПрезидента України, подається до Центральної виборчої комісії\nодночасно із заявою про реєстрацію кандидата на пост Президента\nУкраїни. У заяві про реєстрацію уповноваженого представника\nкандидата на пост Президента України зазначаються прізвище, ім'я,\nпо батькові уповноваженого представника, його громадянство, день,\nмісяць і рік народження, місце роботи, займана посада (заняття),\nмісце проживання, номер телефону. До заяви додається письмова\nзгода цієї особи представляти інтереси кандидата на пост\nПрезидента України в Центральній виборчій комісії.\n4. Центральна виборча комісія не пізніше третього дня після\nнадходження документів, зазначених у частині третій цієї статті,\nреєструє уповноваженого представника кандидата на пост Президента\nУкраїни у Центральній виборчій комісії та видає йому посвідчення\nза формою, встановленою Центральною виборчою комісією. У разі\nвідмови у реєстрації (скасування реєстрації) кандидата на пост\nПрезидента України повноваження уповноваженого представника\nкандидата у Центральній виборчій комісії вважаються припиненими з\nмоменту настання зазначених обставин.\n5. Уповноважений представник кандидата на пост Президента\nУкраїни з дня його реєстрації Центральною виборчою комісією до\nприпинення своїх повноважень або закінчення виборчого процесу має\nправо на звільнення від виробничих або службових обов'язків без\nзбереження заробітної плати за погодженням із власником\nпідприємства, установи, організації або уповноваженим ним органом.\n6. Уповноважений представник кандидата на пост Президента\nУкраїни має право у будь-який час до дня виборів звернутися до\nЦентральної виборчої комісії із заявою про складення своїх\nповноважень.\n7. Кандидат на пост Президента України у будь-який час до дня\nвиборів або дня повторного голосування може прийняти рішення про\nвідкликання уповноваженого представника та про делегування іншої\nкандидатури замість вибулої. Відповідна заява разом з копією\nрішення та іншими документами подається до Центральної виборчої\nкомісії у порядку, встановленому частиною третьою цієї статті.\n8. На підставі заяви, поданої відповідно до частини шостої\nабо сьомої цієї статті, не пізніше третього дня після її\nнадходження, а поданої напередодні і в день виборів, - невідкладно\nЦентральна виборча комісія приймає рішення про скасування\nреєстрації уповноваженого представника кандидата. Копія рішення\nвидається уповноваженому представнику кандидата або надсилається\nна адресу кандидата на пост Президента України.\n9. Посвідчення уповноваженого представника кандидата на пост\nПрезидента України, повноваження якого припинено до закінчення\nвиборчого процесу, негайно повертається до Центральної виборчої\nкомісії.\n10. Уповноважений представник кандидата на пост Президента\nУкраїни у Центральній виборчій комісії має право:\n1) бути присутнім на всіх засіданнях Центральної виборчої\nкомісії під час обговорення питань, пов'язаних з виборами\nПрезидента України, та брати участь у їх обговоренні з правом\nдорадчого голосу;\n2) знайомитися із змістом протоколів засідань Центральної\nвиборчої комісії, її рішеннями, документами і матеріалами, на\nпідставі яких ці рішення приймалися, отримувати копії цих рішень;\n3) знайомитися невідкладно з протоколами, телефонограмами та\nіншими офіційними повідомленнями, що надходять до Центральної\nвиборчої комісії від територіальних виборчих комісій, про підсумки\nголосування у відповідному територіальному виборчому окрузі, а\nтакож протоколами відповідних дільничних виборчих комісій про\nпідрахунок голосів на виборчій дільниці;\n4) на інші права, передбачені цим Законом.\nСтаття 67. Довірені особи кандидата на пост Президента\nУкраїни\n1. Кандидат на пост Президента України може мати не більше\nп'яти довірених осіб в єдиному загальнодержавному виборчому окрузі\nта по одній довіреній особі у кожному територіальному окрузі.\nДовірена особа кандидата повинна відповідати вимогам, зазначеним у\nчастині другій статті 66 цього Закону.\n2. Довірені особи кандидата ведуть агітацію за обрання його\nПрезидентом України, сприяють кандидату на пост Президента України\nу проведенні виборчого процесу, представляють інтереси кандидата у\nвідносинах з виборчими комісіями, іншими державними органами та\nорганами місцевого самоврядування, засобами масової інформації,\nоб'єднаннями громадян, виборцями.\n3. Заява про реєстрацію довірених осіб кандидата за підписом\nкандидата на пост Президента України, засвідченим у встановленому\nзаконом порядку, подається до Центральної виборчої комісії у\nбудь-який час після реєстрації кандидата. У заяві про реєстрацію\nдовірених осіб зазначаються прізвище, ім'я, по батькові кожної\nдовіреної особи, відповідний виборчий округ, громадянство\nдовіреної особи, день, місяць і рік народження, місце роботи,\nзаймана посада (заняття), місце проживання, номер телефону. До\nзаяви додаються письмові згоди цих осіб представляти інтереси\nкандидата на пост Президента України у відповідному виборчому\nокрузі. Підписи зазначених осіб засвідчуються у встановленому\nзаконом порядку.\n4. Центральна виборча комісія не пізніше третього дня після\nнадходження документів, зазначених у частині третій цієї статті,\nреєструє довірених осіб кандидата на пост Президента України та\nвидає уповноваженому представнику кандидата на пост Президента\nУкраїни їх посвідчення за формою, встановленою Центральною\nвиборчою комісією.\n5. Довірена особа кандидата з дня її реєстрації Центральною\nвиборчою комісією до припинення її повноважень або закінчення\nвиборчого процесу має право на звільнення від виробничих або\nслужбових обов'язків без збереження заробітної плати за\nпогодженням із власником підприємства, установи, організації або\nуповноваженим ним органом.\n6. У разі скасування реєстрації кандидата на пост Президента\nУкраїни повноваження довірених осіб кандидата вважаються\nприпиненими з дня прийняття рішення про скасування реєстрації\nкандидата.\n7. Довірена особа кандидата має право у будь-який час до дня\nвиборів звернутися до Центральної виборчої комісії із заявою про\nскладення своїх повноважень.\n8. Кандидат на пост Президента України у будь-який час до дня\nвиборів може прийняти рішення про відкликання довіреної особи та\nпро внесення іншої кандидатури замість вибулої. Відповідна заява\nразом з письмовою згодою внесеної кандидатури подається до\nЦентральної виборчої комісії у порядку, встановленому у частині\nтретій цієї статті.\n9. На підставі заяви, поданої відповідно до частини сьомої\nабо восьмої цієї статті, не пізніше третього дня після її\nнадходження, а поданої напередодні і в день виборів, - невідкладно\nЦентральна виборча комісія приймає рішення про скасування\nреєстрації довіреної особи кандидата. Копія рішення видається\nуповноваженому представнику кандидата або надсилається на його\nадресу.\n10. Посвідчення довіреної особи кандидата, повноваження якої\nприпинено до закінчення виборчого процесу, негайно повертається до\nЦентральної виборчої комісії."
    },
    {
      "provision_ref": "art68",
      "section": "68",
      "title": "Стаття 68. Офіційні спостерігачі",
      "content": "1. У виборчому процесі можуть брати участь офіційні\nспостерігачі від кандидатів на пост Президента України, партій\n(блоків), які висунули кандидатів. Офіційні спостерігачі від\nіноземних держав та міжнародних організацій можуть вести\nспостереження за ходом виборчого процесу.\n2. Повноваження офіційних спостерігачів починаються з дня їх\nреєстрації відповідною виборчою комісією у порядку, передбаченому\nцим Законом, і припиняються після встановлення Центральною\nвиборчою комісією результатів виборів Президента України.\n3. Виборча комісія, яка зареєструвала офіційного\nспостерігача, може достроково припинити його повноваження у разі\nвстановлення фактів грубого або систематичного порушення ним\nКонституції України ( 254к/96-ВР ) та законів України. Про\nприпинення повноважень офіційного спостерігача приймається\nмотивоване рішення.\nСтаття 69. Офіційні спостерігачі від кандидатів на пост\nПрезидента України, партій (блоків), які висунули\nкандидата\n1. Офіційним спостерігачем від кандидата на пост Президента\nУкраїни, від партії (блоку), яка висунула кандидата,\nзареєстрованого Центральною виборчою комісією, може бути\nгромадянин України, який має право голосу і не є членом виборчої\nкомісії. Не може бути офіційним спостерігачем член виборчої\nкомісії, посадова або службова особа органів виконавчої влади та\nорганів місцевого самоврядування, військовослужбовець, службовець\nрядового та начальницького складу органів внутрішніх справ, Служби\nбезпеки України та особа, яка проходить альтернативну\n(невійськову) службу.\n2. Офіційний спостерігач від кандидата на пост Президента\nУкраїни реєструється територіальною виборчою комісією за поданням\nдовіреної особи кандидата у відповідному територіальному окрузі за\nпідписом цієї довіреної особи.\n3. Офіційний спостерігач від партії (блоку), яка висунула\nкандидата на пост Президента України, реєструється територіальною\nвиборчою комісією за поданням відповідно республіканської в\nАвтономній Республіці Крим, обласної, Київської та\nСевастопольської міської організації партії (організацій партій,\nщо входять до блоку), яка висунула кандидата, за умови, що ці\nорганізації зареєстровані у встановленому законом порядку, за\nпідписом керівника відповідної організації партії (організацій\nпартій, що входять до блоку), засвідченим печаткою цієї\nорганізації партії (печатками відповідних організацій партій, що\nвходять до блоку).\n4. У поданні про реєстрацію офіційних спостерігачів\nзазначаються їх прізвища, імена та по батькові, громадянство,\nадреса місця проживання, номери телефонів. До подання додаються\nзаяви про згоду цих осіб бути офіційними спостерігачами від\nвідповідного кандидата, відповідної партії (блоку).\n5. Подання про реєстрацію спостерігача від кандидата на пост\nПрезидента України, партії (блоку), яка висунула кандидата,\nзазначене у частинах третій та четвертій цієї статті, вноситься до\nвідповідної територіальної виборчої комісії не пізніш як за п'ять\nднів до дня виборів.\n6. Відповідна територіальна виборча комісія не пізніш як\nнаступного дня після внесення подання видає офіційним\nспостерігачам посвідчення за формою, встановленою Центральною\nвиборчою комісією.\n7. Офіційний спостерігач має право:\n1) перебувати на виборчих дільницях під час голосування,\nспостерігати з будь-якої відстані за діями членів комісії, у тому\nчислі під час видачі бюлетенів виборцям і підрахунку голосів, не\nзаважаючи членам комісії фізично;\n2) робити фото-, кінозйомки, аудіо- та відеозаписи;\n3) бути присутнім при видачі виборчих бюлетенів членам\nдільничної виборчої комісії для організації голосування виборців\nза межами приміщення для голосування та при проведенні такого\nголосування;\n4) бути присутнім з дотриманням вимог цього Закону на\nзасіданнях дільничних та територіальної виборчих комісій\nвідповідного територіального виборчого округу з урахуванням\nположень, встановлених частиною дев'ятою статті 28 цього Закону, в\nтому числі під час підрахунку голосів виборців на виборчій\nдільниці, встановлення підсумків голосування в територіальному\nвиборчому окрузі;\n5) звертатися до відповідної виборчої комісії із скаргою щодо\nпорушень цього Закону в разі їх виявлення;\n6) складати акти про виявлені порушення цього Закону, що\nпідписуються ним та не менш як двома виборцями, які засвідчують\nфакт цього порушення, із зазначенням їх прізвищ, імен, по\nбатькові, адреси місця проживання, та подавати їх до відповідної\nвиборчої комісії у строки, передбачені статтею 94 цього Закону;\n7) отримувати копії протоколів про передачу виборчих\nбюлетенів, про підрахунок голосів і встановлення результатів\nголосування, а також інших документів у випадках, передбачених цим\nЗаконом;\n8) мати інші права, передбачені цим Законом.\n8. Офіційний спостерігач не має права:\n1) протиправно втручатися в роботу виборчої комісії, чинити\nдії, що порушують хід виборчого процесу або заважають членам\nвиборчої комісії здійснювати свої повноваження;\n2) заповнювати замість виборця (у тому числі і на його\nпрохання) виборчий бюлетень;\n3) бути присутнім при заповненні виборцем виборчого бюлетеня\nу кабіні (кімнаті) для таємного голосування.\n9. У разі грубого або систематичного порушення офіційним\nспостерігачем вимог частини восьмої цієї статті виборча комісія\nсвоїм рішенням, прийнятим у порядку, передбаченому частиною\nодинадцятою статті 28 цього Закону, може позбавити його права бути\nприсутнім на засіданні виборчої комісії.\n10. Керівний орган республіканської в Автономній Республіці\nКрим, обласної, Київської, Севастопольської міської організації\nпартії (організацій партій, що входять до блоку), довірена особа\nкандидата на пост Президента України від імені кандидата мають\nправо відкликати свого офіційного спостерігача шляхом звернення з\nписьмовою заявою до відповідної територіальної виборчої комісії\nпро припинення його повноважень і подати документи для реєстрації\nіншої особи в порядку, встановленому цим Законом.\n11. Офіційний спостерігач має право у будь-який час\nзвернутися до територіальної виборчої комісії із заявою про\nскладення своїх повноважень. На підставі такої заяви\nтериторіальною виборчою комісією приймається рішення, копія якого\nнадається довіреній особі кандидата або надсилається відповідній\nорганізації партії (блоку).\nСтаття 70. Офіційні спостерігачі від іноземних держав,\nміжнародних організацій\n1. Офіційні спостерігачі від іноземних держав, міжнародних\nорганізацій реєструються Центральною виборчою комісією. Пропозиції\nщодо їх реєстрації подаються до Центральної виборчої комісії не\nпізніш як за десять днів до дня виборів безпосередньо або через\nМіністерство закордонних справ України.\n2. Рішення про реєстрацію офіційних спостерігачів від\nіноземних держав, міжнародних організацій приймається не пізніш як\nза п'ять днів до дня виборів Центральною виборчою комісією.\n3. Центральна виборча комісія видає офіційним спостерігачам\nвід іноземних держав, міжнародних організацій посвідчення за\nвстановленою нею формою.\n4. Офіційні спостерігачі від іноземних держав, міжнародних\nорганізацій здійснюють свої повноваження на території України.\n5. Офіційний спостерігач від іноземної держави, міжнародної\nорганізації має право:\n1) бути присутнім на зустрічах кандидатів на пост Президента\nУкраїни, їх довірених осіб, представників партій (блоків), які\nвисунули кандидатів, з виборцями, на передвиборних зборах,\nмітингах, засіданнях виборчих комісій;\n2) знайомитися з матеріалами передвиборної агітації;\n3) бути присутнім на виборчих дільницях під час голосування і\nпідрахунку голосів виборців та при встановленні підсумків\nголосування територіальними виборчими комісіями;\n4) робити фото-, кінозйомки, аудіо- та відеозаписи;\n5) висловлювати свої пропозиції щодо організації проведення\nвиборів Президента України та вдосконалення законодавства України\nз урахуванням міжнародного досвіду, проводити прес-конференції з\nдодержанням вимог законодавства України;\n6) утворювати разом з іншими спостерігачами від іноземних\nдержав, міжнародних організацій за погодженням з Центральною\nвиборчою комісією тимчасові групи спостерігачів для координації їх\nдіяльності в межах повноважень, передбачених цим Законом.\n6. Офіційні спостерігачі від іноземних держав, міжнародних\nорганізацій здійснюють спостереження самостійно і незалежно.\n7. Міністерство закордонних справ України, інші органи\nвиконавчої влади, органи місцевого самоврядування та виборчі\nкомісії повинні сприяти офіційним спостерігачам від іноземних\nдержав, міжнародних організацій у здійсненні ними їх повноважень.\n8. Фінансове і матеріальне забезпечення діяльності офіційних\nспостерігачів від іноземних держав, міжнародних організацій\nздійснюється за рахунок коштів держав чи організацій, які\nскерували їх в Україну, або за власні кошти цих спостерігачів.\n9. Офіційні спостерігачі від іноземних держав, міжнародних\nорганізацій не мають права використовувати свій статус у\nдіяльності, не пов'язаній із спостереженням за ходом виборчого\nпроцесу, а також втручатися у роботу виборчих комісій."
    },
    {
      "provision_ref": "art71",
      "section": "71",
      "title": "Стаття 71. Виборчий бюлетень",
      "content": "1. Форма і текст виборчого бюлетеня для голосування в день\nвиборів Президента України, а також форма виборчого бюлетеня для\nповторного голосування затверджуються Центральною виборчою\nкомісією не пізніш як за 30 днів до дня виборів. Текст виборчого\nбюлетеня для повторного голосування затверджується Центральною\nвиборчою комісією не пізніш як за десять днів до дня повторного\nголосування.\n2. Виборчі бюлетені є документами суворої звітності.\n3. Виборчий бюлетень повинен містити назву та дату проведення\nвиборів (бюлетень для повторного голосування - дату повторного\nголосування), номер територіального виборчого округу, номер\nвиборчої дільниці, крім спеціальних виборчих дільниць, які\nутворені відповідно до частини десятої статті 20, а також\nпозначені місця для печатки дільничної виборчої комісії, прізвища,\nініціалів та підпису члена дільничної виборчої комісії, який\nвидаватиме виборчий бюлетень.\n4. До виборчого бюлетеня для голосування в день виборів\nвносяться відомості в алфавітному порядку за прізвищами\nзареєстрованих кандидатів на пост Президента України із\nзазначенням прізвищ, імен, по батькові, року народження, місця\nпроживання, місця роботи (занять), партійності кандидата, суб'єкта\nвисунення кандидата. Праворуч напроти відомостей про кожного\nкандидата розташовується порожній квадрат. Після прізвищ усіх\nкандидатів у виборчому бюлетені зазначається: \"Не підтримую\nжодного кандидата на пост Президента України\" і праворуч від цих\nслів розташовується порожній квадрат.\n5. Виборчий бюлетень повинен містити роз'яснення щодо порядку\nйого заповнення виборцем під час голосування.\n6. Виборчий бюлетень має контрольний талон, відокремлений\nлінією відриву. Контрольний талон повинен містити назву та дату\nвиборів (дату повторного голосування), номер територіального\nвиборчого округу, номер виборчої дільниці, а також позначені місця\nдля номера, за яким виборця внесено до списку виборців на\nдільниці, підпису виборця, який отримує виборчий бюлетень,\nпрізвища, ініціалів та підпису члена дільничної виборчої комісії,\nякий видаватиме виборчий бюлетень."
    },
    {
      "provision_ref": "art72",
      "section": "72",
      "title": "Стаття 72. Порядок виготовлення виборчих бюлетенів",
      "content": "1. Центральна виборча комісія забезпечує виготовлення в\nцентралізованому порядку виборчих бюлетенів для голосування в день\nвиборів державними поліграфічними підприємствами не пізніш як за\nдесять днів до дня виборів на підставі угод, укладених нею з цими\nпідприємствами. Виборчі бюлетені для повторного голосування\nповинні бути виготовлені у тому ж порядку не пізніш як за шість\nднів до дня повторного голосування.\n2. Технічні відходи, поліграфічний брак, а також друкарські\nформи знищуються в порядку та строки, визначені угодою на\nвиготовлення виборчих бюлетенів.\n3. Виборчі бюлетені Центральна виборча комісія отримує в\nупаковці підприємства-виготовлювача.\n4. Виборчі бюлетені для голосування у день виборів чи в день\nповторного голосування відповідно друкуються на однаковому папері\nза формою та текстом, затвердженими Центральною виборчою комісією,\nі повинні бути однаковими за розміром, кольором та змістом.\n5. Виборчий бюлетень друкується державною мовою на одному\nаркуші з текстовою частиною лише з одного боку.\n6. На спеціальній виборчій дільниці, утвореній на судні, що\nперебуває в день виборів Президента України у плаванні під\nДержавним Прапором України, на полярній станції України, виборчі\nбюлетені можуть бути виготовлені, як виняток, з дозволу\nЦентральної виборчої комісії безпосередньо дільничною виборчою\nкомісією.\n7. У разі скасування рішення про реєстрацію кандидата на пост\nПрезидента України Центральна виборча комісія приймає рішення про\nвнесення змін до виборчого бюлетеня. Такі зміни вносяться до\nвиборчих бюлетенів членами дільничних виборчих комісій з\nвикористанням відповідного штампа. Про зміни, внесені до виборчого\nбюлетеня, повідомляється кожному виборцю під час видачі виборчого\nбюлетеня.\n8. Виборчий бюлетень, до якого не внесені зміни, передбачені\nу частині сьомій цієї статті, вважається недійсним. Виборчий\nбюлетень, до якого внесені зміни без рішення Центральної виборчої\nкомісії або невідповідно до такого рішення, вважається недійсним.\nСтаття 73. Порядок передачі виборчих бюлетенів виборчим\nкомісіям\n1. Територіальна виборча комісія приймає виборчі бюлетені від\nЦентральної виборчої комісії на своєму засіданні. Про прийняття\nвиборчих бюлетенів територіальна виборча комісія складає протокол\nза формою, встановленою Центральною виборчою комісією. Протокол\nскладається в трьох примірниках і підписується всіма членами\nтериторіальної виборчої комісії та представниками Центральної\nвиборчої комісії, які здійснюють передачу виборчих бюлетенів, а\nтакож кандидатами на пост Президента України, їх довіреними\nособами, офіційними спостерігачами від кандидатів та партій\n(блоків), які присутні на засіданні комісії. Перший примірник\nпротоколу передається до Центральної виборчої комісії, другий -\nзберігається в територіальній виборчій комісії, третій -\nневідкладно вивішується в приміщенні територіальної виборчої\nкомісії для загального ознайомлення.\n2. Територіальна виборча комісія забезпечує збереження і\nохорону виборчих бюлетенів, отриманих від Центральної виборчої\nкомісії. Виборчі бюлетені зберігаються у приміщенні територіальної\nвиборчої комісії в сейфі (металевій шафі), який опечатується\nстрічкою з проставленням на ній підписів усіх присутніх на\nзасіданні комісії та печатки комісії і постійно (до дня\nголосування) перебуває під охороною працівника органів внутрішніх\nсправ України.\n3. Територіальна виборча комісія не раніш як за три дні до\nдня виборів або дня повторного голосування на своєму засіданні\nпередає виборчі бюлетені дільничним виборчим комісіям. Від імені\nкожної дільничної виборчої комісії бюлетені приймають не менш як\nтри члени цієї комісії, які повинні бути представниками різних\nкандидатів на пост Президента України.\n4. Про передачу дільничним виборчим комісіям виборчих\nбюлетенів територіальною виборчою комісією складається протокол за\nформою, встановленою Центральною виборчою комісією, в якому\nзазначаються:\n1) номер територіального виборчого округу;\n2) номер виборчої дільниці;\n3) кількість виборців на виборчій дільниці згідно зі списком\nвиборців на день складання протоколу;\n4) кількість переданих на виборчу дільницю виборчих бюлетенів\nдля голосування;\n5) прізвища та підписи членів дільничної виборчої комісії,\nякі прийняли виборчі бюлетені;\n6) кількість виборчих бюлетенів, які залишаються на\nзберіганні в територіальній виборчій комісії.\n5. Протокол про передачу дільничним виборчим комісіям\nвиборчих бюлетенів складається у трьох примірниках і підписується\nвсіма присутніми на засіданні членами територіальної виборчої\nкомісії, а також кандидатами на пост Президента України, їх\nдовіреними особами, офіційними спостерігачами від кандидатів та\nпартій (блоків), які присутні на засіданні комісії. Перший\nпримірник протоколу надсилається до Центральної виборчої комісії,\nдругий - зберігається в територіальній виборчій комісії, третій -\nневідкладно вивішується в приміщенні територіальної виборчої\nкомісії для загального ознайомлення. Витяг з протоколу із\nзазначенням відомостей, що стосуються відповідної виборчої\nдільниці, надається разом з виборчими бюлетенями представникам\nкожної дільничної виборчої комісії, які отримали виборчі бюлетені.\n6. Дільничним виборчим комісіям закордонних виборчих дільниць\nвиборчі бюлетені передаються у порядку, встановленому Центральною\nвиборчою комісією.\n7. Усі виборчі бюлетені із зазначеними номерами виборчих\nдільниць передаються відповідним дільничним виборчим комісіям.\nВиборчим комісіям дільниць, утворених відповідно до частини\nдесятої статті 20 цього Закону, передаються виборчі бюлетені без\nзазначення номера виборчої дільниці у кількості, яка дорівнює\nкількості громадян, включених до списку виборців на виборчій\nдільниці на день отримання бюлетенів, з резервом, обсяг якого\nвстановлюється Центральною виборчою комісією.\n8. Кожен член територіальної виборчої комісії, кандидат на\nпост Президента України, його довірена особа, офіційний\nспостерігач від кандидата, партії (блоку), які були присутні при\nпереданні виборчих бюлетенів, мають право на їх прохання\nневідкладно отримати копії зазначених у частинах першій та п'ятій\nцієї статті протоколів, засвідчені головою і секретарем\nтериторіальної виборчої комісії та скріплені печаткою комісії, з\nрозрахунку не більш як по одній копії протоколу для кожного члена\nкомісії та кожного кандидата на пост Президента України.\n9. Члени дільничної виборчої комісії транспортують отримані\nвиборчі бюлетені до приміщення дільничної виборчої комісії у\nсупроводі працівника органів внутрішніх справ.\n10. Приймання виборчих бюлетенів відбувається невідкладно\nпісля прибуття членів комісії, які отримали бюлетені, на засіданні\nдільничної виборчої комісії. При цьому члени дільничної виборчої\nкомісії перераховують отримані бюлетені, проставляють у визначених\nмісцях кожного виборчого бюлетеня печатку дільничної виборчої\nкомісії. На виборчих дільницях, утворених відповідно до частини\nдесятої статті 20 цього Закону, у визначених місцях виборчого\nбюлетеня та контрольного талона проставляється також номер\nвиборчої дільниці. У разі невідповідності встановленої\nперерахуванням кількості бюлетенів та кількості, зазначеної у\nвитягу з протоколу територіальної виборчої комісії про передання\nбюлетенів, дільнична виборча комісія складає у двох примірниках\nакт про це за формою, встановленою Центральною виборчою комісією,\nіз зазначенням встановленої рішенням дільничної виборчої комісії\nпричини розходження. Один примірник акта передається до\nтериторіальної виборчої комісії, а другий зберігається у\nдільничній виборчій комісії. За наявності зазначених розходжень\nкількістю бюлетенів, отриманих дільничною виборчою комісією,\nвважається кількість, встановлена на засіданні дільничної комісії\nта зафіксована в акті про розходження.\n11. Виборчі бюлетені зберігаються у приміщенні дільничної\nвиборчої комісії в сейфі (металевій шафі), який опечатується\nстрічкою з проставленням на ній підписів усіх присутніх на\nзасіданні комісії та печатки комісії і постійно (до дня\nголосування) перебуває під охороною працівника органів внутрішніх\nсправ України."
    },
    {
      "provision_ref": "art74",
      "section": "74",
      "title": "Стаття 74. Приміщення для голосування",
      "content": "1. Голосування проводиться у спеціально відведених та\nоблаштованих приміщеннях, в яких обладнуються кабіни (кімнати) для\nтаємного голосування та визначаються місця видачі виборчих\nбюлетенів і встановлення виборчих скриньок. Обладнання приміщення\nдля голосування покладається на дільничну виборчу комісію.\n2. Виконавчі органи місцевого самоврядування або інші органи\n(посадові особи), які відповідно до закону здійснюють їх\nповноваження, забезпечують виборчі дільниці необхідними\nприміщеннями для голосування, які придатні для облаштування\nвідповідно до вимог цього Закону та нормативів, встановлених\nЦентральною виборчою комісією. Приміщення для голосування для\nмалої виборчої дільниці (з кількістю виборців до 500 осіб) повинно\nмати площу не менше 50 квадратних метрів, середньої (від 500 до\n1500 виборців) - не менше 75 квадратних метрів, великої (понад\n1500 виборців) - не менше 90 квадратних метрів.\n3. Приміщення для голосування повинно бути обладнане\nдостатньою кількістю кабін (кімнат) для таємного голосування. Для\nмалих виборчих дільниць кількість таких кабін (кімнат) повинна\nбути не менше двох, для середніх - не менше чотирьох, для\nвеликих - не менше шести. Розміщення обладнання у приміщенні для\nголосування планується таким чином, щоб місця видачі виборчих\nбюлетенів, вхід і вихід з кабін (кімнат) для таємного голосування,\nвиборчі скриньки були у полі зору членів дільничної виборчої\nкомісії та осіб, які відповідно до цього Закону мають право бути\nприсутніми в приміщенні для голосування.\n4. Кожна виборча дільниця забезпечується необхідною кількістю\nвиборчих скриньок - великих (стаціонарних) та малих (переносних).\nВиборчі скриньки мають розміри і виготовляються з прозорого\nматеріалу, які визначаються Центральною виборчою комісією. Мала\nвиборча дільниця повинна мати не менше двох великих та двох малих\nвиборчих скриньок, середня - не менше трьох великих і двох малих\nскриньок, велика - не менше чотирьох великих і трьох малих\nскриньок. Виборчі скриньки встановлюються у приміщенні для\nголосування так, щоб виборці при підході до них мали можливість\nпроходити через кабіни (кімнати) для таємного голосування.\n5. У приміщенні для голосування або безпосередньо перед ним\nдільнична виборча комісія в обов'язковому порядку розміщує\nплакати, що роз'яснюють порядок голосування та відповідальність за\nпорушення законодавства про вибори Президента України,\nінформаційні плакати кандидатів на пост Президента України, які\nрозміщуються в алфавітному порядку (в порядку розміщення\nкандидатів у виборчому бюлетені).\nСтаття 75. Підготовка до голосування у день виборів (день\nповторного голосування)\n1. Голосування проводиться у день виборів та у день\nповторного голосування з 8 до 20 години. На закордонних виборчих\nдільницях голосування проводиться за місцевим часом країни, де\nутворені ці дільниці.\n2. Про час і місце голосування дільнична виборча комісія\nповідомляє виборців не пізніш як за сім днів до дня його\nпроведення, а у виняткових випадках утворення виборчих дільниць\nвідповідно до частини десятої статті 20 цього Закону - напередодні\nдня виборів.\n3. Організація проведення голосування та підтримання\nналежного порядку у приміщенні для голосування, забезпечення\nтаємності волевиявлення виборців під час голосування покладаються\nна дільничну виборчу комісію.\n4. Дільнична виборча комісія не раніш як за сорок п'ять\nхвилин до початку голосування проводить засідання, на якому\nвідкривається сейф (металева шафа) з виборчими бюлетенями. Голова\nдільничної виборчої комісії на підставі витягу із протоколу\nтериторіальної виборчої комісії про передачу виборчих бюлетенів\nдільничній виборчій комісії або акта, зазначеного у частині\nдесятій статті 73 цього Закону, оголошує кількість виборчих\nбюлетенів, отриманих дільничною виборчою комісією. Ці відомості\nсекретар комісії заносить до протоколу дільничної виборчої комісії\nпро підрахунок голосів виборців на виборчій дільниці.\n5. У разі виявлення пошкодження стрічки, якою було опечатано\nсейф (металеву шафу), або невідповідності підписів чи печатки на\nній дільнична виборча комісія негайно повідомляє про це органи\nвнутрішніх справ та територіальну виборчу комісію. Після цього\nчлени дільничної виборчої комісії перераховують виборчі бюлетені,\nпро що складається акт, який підписується всіма присутніми при\nцьому на засіданні дільничної виборчої комісії та скріплюється\nпечаткою комісії. Кількість виборчих бюлетенів, зазначена у\nвказаному акті, вважається кількістю бюлетенів, отриманих\nдільничною виборчою комісією.\n6. Дільнична виборча комісія звичайної виборчої дільниці\nвстановлює кількість виборців, які отримали відкріпні посвідчення\nдля відповідного голосування, підраховує кількість наявних\nневикористаних бланків відповідних відкріпних посвідчень.\nНевикористані бланки посвідчень погашаються шляхом відокремлення\nправого нижнього кута. Про погашення бланків відповідних\nвідкріпних посвідчень складається акт за формою, встановленою\nЦентральною виборчою комісією. В акті зазначаються:\n1) кількість та номери отриманих дільничною виборчою комісією\nбланків відповідних відкріпних посвідчень;\n2) кількість виборців, які отримали відповідні відкріпні\nпосвідчення;\n3) номери невикористаних відповідних відкріпних посвідчень;\n4) кількість погашених відповідних відкріпних посвідчень.\n7. При складанні акта, зазначеного у частині шостій цієї\nстатті, дільнична виборча комісія перевіряє, чи дорівнює кількість\nотриманих бланків відповідних відкріпних посвідчень сумі кількості\nвиборців, які отримали такі відкріпні посвідчення, та кількості\nпогашених бланків відкріпних посвідчень. У разі невідповідності\nцих даних дільнична виборча комісія зазначає це у вказаному акті,\nа також зазначає встановлену рішенням дільничної виборчої комісії\nпричину такого розходження.\n8. Погашені невикористані бланки відповідних відкріпних\nпосвідчень запаковуються. На пакеті робиться напис \"Погашені\nбланки відкріпних посвідчень на право участі у виборах Президента\nУкраїни\", зазначаються номери територіального виборчого округу та\nвиборчої дільниці, дата і час пакування, кількість запакованих\nпогашених бланків відкріпних посвідчень, ставляться підписи\nприсутніх членів дільничної виборчої комісії та печатка комісії.\n9. Пакет з погашеними бланками відкріпних посвідчень та акт\nпро погашення доставляються до територіальної виборчої комісії\nразом з виборчою документацією, зазначеною в частині дев'ятій\nстатті 79 цього Закону.\n10. Голова дільничної виборчої комісії на засіданні комісії\nперед початком голосування надає для огляду членам дільничної\nвиборчої комісії, присутнім кандидатам на пост Президента України,\nїх довіреним особам, офіційним спостерігачам, представникам\nзасобів масової інформації по черзі всі наявні на виборчій\nдільниці виборчі скриньки. Після огляду кожної скриньки вона\nпломбується або опечатується печаткою дільничної виборчої комісії,\nпісля чого у неї опускається контрольний лист, у якому\nзазначаються номер територіального округу, номер виборчої\nдільниці, час його вкидання у виборчу скриньку, підписи голови,\nзаступника голови, секретаря та інших членів дільничної виборчої\nкомісії, кандидатів, їх довірених осіб, офіційних спостерігачів,\nякі присутні при цьому. Контрольний лист підписується цими\nособами, їхні підписи скріплюються печаткою комісії. Після\nвкидання контрольного листа голова комісії надає для огляду\nнаступну виборчу скриньку і проводить з нею ту ж процедуру. Після\nопечатування останньої виборчої скриньки та вкидання до неї\nконтрольного листа і встановлення великих (стаціонарних) виборчих\nскриньок на відведені для них місця виборча дільниця вважається\nготовою до проведення голосування. Малі (переносні) виборчі\nскриньки розміщуються у приміщенні для голосування отворами для\nбюлетенів вниз у полі зору членів комісії та інших осіб, присутніх\nна виборчій дільниці під час голосування відповідно до вимог цього\nЗакону."
    },
    {
      "provision_ref": "art76",
      "section": "76",
      "title": "Стаття 76. Організація і порядок голосування",
      "content": "1. При проведенні голосування на виборчій дільниці член\nдільничної виборчої комісії на підставі списку виборців по\nвідповідній виборчій дільниці за умови пред'явлення виборцем\nодного із документів, зазначених у частині другій статті 2 цього\nЗакону, що посвідчує його особу та громадянство, видає виборцю\nодин виборчий бюлетень для голосування. Виборець розписується за\nотримання виборчого бюлетеня у визначеному місці на контрольному\nталоні виборчого бюлетеня та у списку виборців. Член дільничної\nвиборчої комісії, який видає виборчий бюлетень, вписує свої\nпрізвище та ініціали і розписується у визначеному місці на\nвиборчому бюлетені та контрольному талоні. Робити на виборчих\nбюлетенях будь-які позначки забороняється.\n2. Виборець, який прибув для голосування на виборчу дільницю\nз відкріпним посвідченням у день виборів або з рішенням суду про\nйого включення до списку виборців на відповідній виборчій\nдільниці, включається до списку виборців у порядку, встановленому\nчастинами дев'ятою та десятою статті 34 цього Закону. Виборчий\nбюлетень виборцю видається у порядку, встановленому частиною\nпершою цієї статті.\n3. Виборець може перебувати у приміщенні для голосування\nпротягом часу, необхідного для голосування.\n4. Виборчі бюлетені заповнюються виборцем особисто в кабіні\n(кімнаті) для таємного голосування. Під час заповнення виборчих\nбюлетенів забороняється присутність інших осіб. Виборець, який\nвнаслідок фізичних вад не може самостійно заповнити виборчий\nбюлетень, має право з відома голови або іншого члена дільничної\nвиборчої комісії скористатися допомогою іншого виборця, крім\nчленів виборчої комісії, кандидатів на пост Президента України, їх\nдовірених осіб, офіційних спостерігачів.\n5. Виборець не має права передавати свій виборчий бюлетень\nіншим особам. Отримання виборчого бюлетеня від інших осіб (крім\nуповноваженого члена виборчої комісії, який видає бюлетені),\nзаохочення або змушування шляхом підкупу, погроз або іншим\nспособом виборців до передачі бюлетеня іншим особам забороняється.\n6. У виборчому бюлетені для голосування виборець робить\nпозначку \"плюс\" (\"+\") або іншу, що засвідчує його волевиявлення, у\nквадраті напроти прізвища кандидата на пост Президента України, за\nякого він голосує. Виборець може голосувати лише за одного\nкандидата або не підтримати жодного кандидата на пост Президента\nУкраїни. У разі непідтримання жодного кандидата виборець робить\nпозначку \"плюс\" (\"+\") або іншу, що засвідчує його волевиявлення, у\nквадраті напроти слів: \"Не підтримую жодного кандидата на пост\nПрезидента України\".\n7. Виборець опускає заповнений виборчий бюлетень у виборчу\nскриньку. Виборець, який не може внаслідок фізичних вад самостійно\nопустити їх до виборчої скриньки, має право з відома голови або\nіншого члена дільничної виборчої комісії доручити зробити це іншій\nособі у своїй присутності, крім членів виборчої комісії,\nкандидатів на пост Президента України, їх довірених осіб,\nофіційних спостерігачів.\n8. У разі пошкодження виборчої скриньки під час голосування\nвиборча скринька опечатується головою і не менш як трьома членами\nвиборчої комісії, які є представниками різних кандидатів на пост\nПрезидента України, у спосіб, що унеможливлює вкидання виборчих\nбюлетенів. Ця виборча скринька зберігається в приміщенні для\nголосування в полі зору членів комісії та інших осіб, присутніх на\nвиборчій дільниці під час голосування відповідно до вимог цього\nЗакону, і не використовується до закінчення голосування.\n9. У разі якщо виборець, заповнюючи бюлетень, допустив\nпомилку, він має право невідкладно звернутися з письмовою заявою\nдо члена виборчої комісії, який видав йому виборчий бюлетень, з\nпроханням видати йому інший виборчий бюлетень. Член виборчої\nкомісії видає інший виборчий бюлетень у порядку, встановленому\nчастиною першою цієї статті, тільки в обмін на зіпсований, про що\nробить відповідну позначку в списку виборців напроти прізвища\nвиборця і розписується. Зіпсований виборчий бюлетень негайно\nпогашається як невикористаний, про що складається акт. Зіпсований\nі погашений виборчий бюлетень при підрахунку голосів враховується\nяк невикористаний і запаковується разом із контрольним талоном у\nпакет з невикористаними виборчими бюлетенями.\n10. О 20 годині голова дільничної виборчої комісії оголошує\nпро закінчення голосування, після чого мають право проголосувати\nлише виборці, які перебувають у приміщенні для голосування.\nПродовження голосування після часу, встановленого цим Законом, не\nдопускається. Після виходу з приміщення для голосування останнього\nвиборця приміщення зачиняється і в ньому залишаються тільки члени\nкомісії та особи, яким цим Законом надано право бути присутніми на\nзасіданні виборчої комісії.\n11. На виборчій дільниці, утвореній на судні, що перебуває в\nдень виборів у плаванні під Державним Прапором України, на\nполярній станції України, дільнична виборча комісія може оголосити\nголосування закінченим раніше часу, визначеного частиною першою\nстатті 75 цього Закону, якщо в голосуванні взяли участь усі\nвиборці, включені до списку виборців. Підрахунок голосів на таких\nдільницях проводиться одразу після оголошення про закінчення\nголосування у порядку, встановленому цим Законом.\nСтаття 77. Порядок організації голосування за межами\nприміщення для голосування\n1. Виборець, який за станом здоров'я не може прибути до\nприміщення для голосування звичайної виборчої дільниці, де він\nвключений до списку виборців, а також виборець, який включений до\nсписку виборців на спеціальній виборчій дільниці, утвореній у\nстаціонарному лікувальному закладі, і через постільний режим не\nможе прибути до приміщення для голосування, має право звернутися з\nписьмовою заявою до дільничної виборчої комісії з проханням\nзабезпечити йому голосування за межами приміщення для голосування.\nТака заява із зазначенням місця перебування виборця може бути\nподана не пізніш як за дванадцять годин до початку голосування.\n2. Заява виборця про бажання голосувати за межами приміщення\nдля голосування реєструється дільничною виборчою комісією в\nокремому журналі, де зазначаються день і час її надходження,\nпрізвище, ім'я, по батькові та місце проживання (місце\nперебування) виборця.\n3. На підставі заяв, зазначених у частині першій цієї статті,\nдільнична виборча комісія напередодні дня виборів після закінчення\nстроку подання таких заяв робить витяг із списку виборців за\nформою, встановленою Центральною виборчою комісією. При цьому у\nсписку виборців у графі \"підпис виборця\" секретар дільничної\nвиборчої комісії робить запис \"голосує за місцем перебування\".\n4. Голосування виборців за межами приміщення для голосування\nорганізовують не менш як три члени дільничної виборчої комісії,\nвизначені виборчою комісією. Ці члени комісії повинні бути\nпредставниками різних кандидатів на пост Президента України.\n5. Голосування виборців за межами приміщення для голосування\nорганізовується з таким розрахунком, щоб виборці змогли\nпроголосувати не пізніш як за годину до закінчення голосування.\n6. Голова дільничної виборчої комісії зобов'язаний оголосити\nпро те, що члени дільничної виборчої комісії відбувають для\nорганізації голосування виборців за межами приміщення для\nголосування. Членам виборчої комісії видаються виборчі бюлетені у\nкількості, яка дорівнює кількості виборців у витягу зі списку\nвиборців, витяг зі списку виборців та опломбована або опечатана\nпереносна виборча скринька, в яку при цьому опускається\nконтрольний лист. У цьому листі зазначаються час виходу (година та\nхвилини) членів виборчої комісії для проведення голосування за\nмежами приміщення для голосування, кількість отриманих виборчих\nбюлетенів, прізвища та ініціали членів дільничної виборчої\nкомісії, яким видані виборчі бюлетені. Контрольний лист\nпідписується присутніми членами виборчої комісії, кандидатами на\nпост Президента України, їх довіреними особами, офіційними\nспостерігачами, їхні підписи скріплюються печаткою комісії.\n7. При проведенні голосування за межами приміщення для\nголосування мають право бути присутні офіційні спостерігачі.\n8. При організації голосування виборця за межами приміщення\nдля голосування член дільничної виборчої комісії на підставі\nвитягу зі списку виборців за умови пред'явлення виборцем одного з\nдокументів, зазначених у частині другій статті 2 цього Закону, що\nпосвідчує його особу та громадянство, видає виборцю один виборчий\nбюлетень. Член дільничної виборчої комісії вписує свої прізвище та\nініціали і розписується у визначених місцях на виборчих бюлетенях\nта контрольних талонах. Виборець розписується у контрольному\nталоні виборчого бюлетеня та у витягу зі списку виборців, заповнює\nвиборчий бюлетень у порядку, передбаченому частиною шостою статті\n76 цього Закону, та опускає його у виборчу скриньку.\n9. Після проведення голосування за межами приміщення для\nголосування член дільничної виборчої комісії, який видав виборцю\nвиборчий бюлетень, у списку виборців напроти прізвища виборця\nробить позначку \"голосував за місцем перебування\", зазначає свої\nпрізвище та ініціали і розписується.\n10. Витяг зі списку виборців, за яким організовувалося\nголосування виборців за межами приміщення для голосування,\nдодається до списку виборців і є його невід'ємною складовою\nчастиною. До списку виборців додаються письмові заяви виборців, на\nпідставі яких проводилося це голосування.\n11. Положення цієї статті не поширюються на закордонні\nвиборчі дільниці."
    },
    {
      "provision_ref": "art78",
      "section": "78",
      "title": "Стаття 78. Порядок підрахунку голосів на виборчій дільниці",
      "content": "1. Підрахунок голосів виборців на виборчій дільниці\nздійснюється відкрито і гласно членами дільничної виборчої комісії\nна її засіданні, яке проводиться у тому ж приміщенні, де\nвідбувалося голосування.\n2. Засідання дільничної виборчої комісії починається відразу\nпісля закінчення голосування, проводиться без перерви і\nзакінчується після складення та підписання протоколу про\nпідрахунок голосів виборців на виборчій дільниці.\n3. У разі необхідності на початку засідання дільнична виборча\nкомісія розглядає питання, передбачені частиною восьмою статті 28\nцього Закону.\n4. Підрахунок голосів виборців на виборчій дільниці\nпроводиться дільничною виборчою комісією у послідовності\nвикладених положень цієї статті.\n5. Список виборців на виборчій дільниці у разі внесення до\nнього під час голосування доповнень після закінчення голосування\nпідписується головою та секретарем дільничної виборчої комісії і\nскріплюється печаткою комісії.\n6. Дільнична виборча комісія на підставі списку виборців\nвстановлює кількість виборців на виборчій дільниці. Ця кількість\nоголошується і заноситься секретарем комісії до протоколу про\nпідрахунок голосів виборців на виборчій дільниці.\n7. Дільнична виборча комісія підраховує невикористані виборчі\nбюлетені. Кількість таких бюлетенів оголошується і заноситься\nсекретарем комісії до протоколу про підрахунок голосів виборців на\nвиборчій дільниці. Невикористані виборчі бюлетені погашаються\nшляхом відокремлення правого нижнього кута бюлетеня. Погашені\nневикористані виборчі бюлетені разом з бюлетенями, зазначеними у\nчастині дев'ятій статті 76 цього Закону, запаковуються. На пакеті\nробиться напис \"Невикористані виборчі бюлетені\", зазначаються\nномер територіального округу, номер виборчої дільниці, кількість\nзапакованих виборчих бюлетенів, дата і час пакування, ставляться\nпідписи присутніх членів дільничної виборчої комісії та печатка\nкомісії.\n8. Дільнична виборча комісія підраховує кількість виборців,\nякі отримали виборчі бюлетені, за підписами у списку виборців. Ця\nкількість оголошується.\n9. Дільнична виборча комісія підраховує кількість контрольних\nталонів виборчих бюлетенів з підписами виборців та членів виборчої\nкомісії, які їх видавали. Кількість таких талонів оголошується.\n10. У разі відповідності кількості контрольних талонів,\nзазначених у частині дев'ятій цієї статті, кількості виборців, які\nотримали виборчі бюлетені, визначеній у частині восьмій цієї\nстатті, ця кількість оголошується і заноситься до протоколу про\nпідрахунок голосів виборців на виборчій дільниці у графу\n\"Кількість виборців, які отримали виборчі бюлетені\".\n11. У разі невідповідності кількості контрольних талонів,\nзазначених у частині дев'ятій цієї статті, кількості підписів\nвиборців у списку виборців, які отримали виборчі бюлетені,\nскладається акт із зазначенням встановленої рішенням дільничної\nвиборчої комісії причини такої невідповідності, який підписується\nприсутніми членами дільничної виборчої комісії. Цей акт мають\nправо підписати присутні кандидати, їх довірені особи, офіційні\nспостерігачі. Підписи скріплюються печаткою комісії. Після цього\nкомісія приймає рішення щодо встановлення кількості виборців, які\nотримали виборчі бюлетені. Ця кількість оголошується і заноситься\nдо протоколу про підрахунок голосів виборців на виборчій дільниці.\n12. Список виборців, доданий до нього витяг із списку\nвиборців, виготовлений згідно з частиною третьою статті 77 цього\nЗакону, заяви, на підставі яких складався витяг із списку,\nвідкріпні посвідчення, рішення суду про включення виборця до\nсписку виборців у день голосування запаковуються в окремий пакет.\nНа пакеті робиться напис \"Список виборців\", зазначаються номер\nтериторіального округу, номер виборчої дільниці, дата і час\nпакування, ставляться підписи присутніх членів дільничної виборчої\nкомісії та печатка комісії.\n13. Контрольні талони виборчих бюлетенів запаковуються. На\nпакеті робиться напис \"Контрольні талони\", зазначаються номер\nтериторіального округу, номер виборчої дільниці, кількість\nзапакованих контрольних талонів, дата і час пакування, ставляться\nпідписи присутніх членів дільничної виборчої комісії та печатка\nкомісії.\n14. Дільнична виборча комісія перевіряє, чи дорівнює сума\nкількості невикористаних виборчих бюлетенів і кількості виборців,\nякі отримали виборчі бюлетені, кількості виборчих бюлетенів,\nотриманих дільничною виборчою комісією. У разі невідповідності цих\nданих дільнична виборча комісія складає акт із зазначенням\nвстановленої рішенням дільничної виборчої комісії причини такого\nрозходження, який підписується присутніми членами дільничної\nвиборчої комісії. Цей акт мають право підписати присутні\nкандидати, їх довірені особи, офіційні спостерігачі. Підписи\nскріплюються печаткою комісії.\n15. Дільнична виборча комісія перевіряє цілісність пломб або\nпечаток на виборчих скриньках.\n16. У разі виявлення на виборчих скриньках пошкоджень пломб\nабо печаток чи інших пошкоджень, які порушують цілісність виборчої\nскриньки, складається акт із зазначенням характеру виявлених\nпошкоджень, який підписується присутніми членами дільничної\nвиборчої комісії. Цей акт мають право підписати присутні\nкандидати, їх довірені особи, офіційні спостерігачі. Підписи\nскріплюються печаткою комісії.\n17. Виборчі скриньки відкриваються дільничною виборчою\nкомісією почергово. Першими відкриваються переносні виборчі\nскриньки, що використовувалися при голосуванні виборців за межами\nприміщення для голосування, а останніми відкриваються, у разі їх\nнаявності, виборчі скриньки з пошкодженими печатками або пломбами,\nа також іншими пошкодженнями, виявленими під час голосування.\n18. При відкритті непошкодженої виборчої скриньки її вміст\nвисипається на стіл, за яким розміщуються члени дільничної\nвиборчої комісії, при цьому перевіряється наявність у скриньці\nконтрольного листа (для переносної виборчої скриньки - контрольних\nлистів).\n19. Виборчі бюлетені з пошкодженої виборчої скриньки\nвиймаються по одному без їх перемішування. Дільнична виборча\nкомісія при цьому підраховує кількість виборчих бюлетенів, що\nзнаходяться у цій скриньці. При цьому перевіряється наявність у\nцій скриньці контрольного листа, який повинен бути вийнятий\nостаннім.\n20. У разі відсутності у виборчій скриньці контрольного листа\nдільнична виборча комісія складає у порядку, встановленому цією\nстаттею, акт про відсутність у скриньці контрольного листа, в\nякому зазначає кількість виборчих бюлетенів, що знаходяться у цій\nскриньці. Ці виборчі бюлетені не враховуються при встановленні\nзагальної кількості виборців, які взяли участь у голосуванні, та\nпри підрахунку голосів виборців.\n21. Якщо при відкритті переносної виборчої скриньки у ній\nвиявиться більше виборчих бюлетенів, ніж зазначено в контрольному\nлисті у цій скриньці, дільнична виборча комісія складає у порядку,\nвстановленому цією статтею, акт про таку невідповідність, в якому\nзазначає кількість виборчих бюлетенів, що знаходяться у цій\nскриньці. Ці виборчі бюлетені не враховуються при встановленні\nзагальної кількості виборців, які взяли участь у голосуванні, та\nпри підрахунку голосів виборців.\n22. У разі виникнення сумнівів щодо достовірності\nконтрольного листа та в інших сумнівних випадках рішення щодо\nвизнання виборчих бюлетенів, що знаходяться у виборчій скриньці,\nтакими, що не підлягають урахуванню при встановленні загальної\nкількості виборців, які взяли участь у голосуванні, та при\nпідрахунку голосів виборців, приймається дільничною виборчою\nкомісією шляхом голосування.\n23. Виборчі бюлетені, що не підлягають врахуванню при\nвстановленні загальної кількості виборців, які взяли участь у\nголосуванні, та при підрахунку голосів виборців, запаковуються. На\nпакеті робиться напис \"Виборчі бюлетені, що не підлягають\nврахуванню\", зазначаються номер територіального округу, номер\nвиборчої дільниці, кількість запакованих виборчих бюлетенів, дата\nі час пакування, ставляться підписи присутніх членів дільничної\nвиборчої комісії та печатка комісії.\n24. Виборча комісія підраховує загальну кількість виборчих\nбюлетенів, за винятком бюлетенів, які не підлягають врахуванню.\nПри підрахунку виборчих бюлетенів визначений виборчою комісією\nчлен комісії рахує виборчі бюлетені вголос. Усі предмети, що не є\nвиборчими бюлетенями встановленої форми, складаються окремо і не\nпідраховуються. У разі виникнення сумнівів, чи є предмет виборчим\nбюлетенем, дільнична виборча комісія вирішує це питання шляхом\nголосування. При цьому кожен член виборчої комісії має право\nособисто оглянути предмет. На час його огляду підрахунок виборчих\nбюлетенів припиняється. Предмети, що не є виборчими бюлетенями,\nзапаковуються в окремий пакет. До предметів відносять і контрольні\nлисти. На пакеті робиться напис \"Предмети\", зазначаються номер\nтериторіального округу, номер виборчої дільниці, дата, час\nпакування, ставляться підписи присутніх членів дільничної виборчої\nкомісії та печатка комісії. Встановлена у підсумку підрахунку\nкількість є кількістю виборців, які взяли участь у голосуванні. Ця\nкількість оголошується і заноситься секретарем комісії до\nпротоколу про підрахунок голосів виборців на виборчій дільниці.\n25. Виборчі бюлетені розкладаються на місця, позначені\nокремими табличками, що містять з обох боків прізвища й ініціали\nкандидатів, написи \"недійсні\", \"проти всіх\". При розкладанні\nвиборчих бюлетенів визначений виборчою комісією член комісії\nпоказує кожний виборчий бюлетень усім членам комісії, виголошуючи\nрезультат волевиявлення виборця. У разі виникнення сумнівів щодо\nзмісту виборчого бюлетеня виборча комісія вирішує питання шляхом\nголосування. При цьому кожен член комісії має право оглянути\nособисто виборчий бюлетень. На час огляду виборчого бюлетеня\nробота з іншими виборчими бюлетенями припиняється.\n26. Недійсними вважаються виборчі бюлетені:\n1) на яких відсутня печатка цієї дільничної виборчої комісії;\n2) якщо зазначені на виборчому бюлетені номери\nтериторіального округу або виборчої дільниці не відповідають\nномерам територіального округу чи виборчої дільниці, на якій\nпроводиться підрахунок голосів;\n3) на яких не зазначено прізвище та (або) відсутній підпис\nчлена дільничної виборчої комісії, який його видав, або міститься\nпідпис особи, яка не є членом виборчої комісії цієї виборчої\nдільниці;\n4) за наявності обставин, зазначених у частині восьмій статті\n72 цього Закону;\n5) якщо у виборчому бюлетені зроблено більш як одну позначку\nпроти прізвищ кандидатів чи проти прізвища кандидата і тексту \"Не\nпідтримую жодного кандидата на пост Президента України\";\n6) якщо не поставлено жодної позначки;\n7) якщо не відірвано контрольні талони;\n8) якщо неможливо з інших причин встановити зміст\nволевиявлення виборця.\n27. У разі виникнення сумнівів щодо дійсності виборчого\nбюлетеня питання вирішується дільничною виборчою комісією шляхом\nголосування. При цьому кожен член комісії має право особисто\nоглянути виборчий бюлетень. На час огляду виборчого бюлетеня\nпідрахунок інших виборчих бюлетенів припиняється.\n28. Недійсні виборчі бюлетені підраховуються окремо. Ця\nкількість оголошується і заноситься секретарем комісії до\nпротоколу про підрахунок голосів виборців на виборчій дільниці.\nНедійсні виборчі бюлетені запаковуються. На пакеті робиться напис\n\"Недійсні виборчі бюлетені\", зазначаються номер територіального\nокругу, номер виборчої дільниці, кількість запакованих недійсних\nвиборчих бюлетенів, дата і час пакування, ставляться підписи\nприсутніх членів дільничної виборчої комісії та печатка комісії.\n29. Дільнична виборча комісія підраховує кількість голосів\nвиборців, поданих за кожного кандидата на пост Президента України,\nа також кількість голосів виборців, які не підтримали жодного\nкандидата на пост Президента України. Під час підрахунку голосів\nкожен член комісії має право перевірити або перерахувати\nвідповідні виборчі бюлетені. Результати підрахунку голосів\nвиборців на виборчій дільниці оголошуються і заносяться секретарем\nкомісії до протоколу про підрахунок голосів виборців на виборчій\nдільниці.\n30. Дільнична виборча комісія зобов'язана при підрахунку\nголосів виборців на виборчій дільниці перевірити, чи дорівнює\nкількість виборців, які взяли участь у голосуванні на виборчій\nдільниці, сумі кількостей недійсних виборчих бюлетенів на виборчій\nдільниці, виборчих бюлетенів, голоси в яких подані за кожного\nкандидата, та кількості виборчих бюлетенів, у яких виборці не\nпідтримали жодного кандидата. У разі невідповідності цих даних\nдільнична виборча комісія складає акт із зазначенням встановленої\nрішенням дільничної виборчої комісії причини такого розходження,\nякий підписується присутніми членами дільничної виборчої комісії.\nЦей акт мають право підписати присутні кандидати, їх довірені\nособи, офіційні спостерігачі. Підписи скріплюються печаткою\nкомісії.\n31. Виборчі бюлетені з голосами виборців, поданими за кожного\nкандидата на пост Президента України, та виборчі бюлетені, в яких\nвиборці не підтримали жодного кандидата на пост Президента\nУкраїни, запаковуються окремо. На пакетах зазначаються відповідно\nпрізвище та ініціали кандидата, \"Не підтримали жодного кандидата\",\nномер територіального округу, номер виборчої дільниці, кількість\nзапакованих виборчих бюлетенів, дата і час пакування, ставляться\nпідписи присутніх членів дільничної виборчої комісії та печатка\nкомісії.\nСтаття 79. Протокол дільничної виборчої комісії\nпро підрахунок голосів виборців\n1. Дільнична виборча комісія на своєму засіданні складає\nпротокол про підрахунок голосів виборців на виборчій дільниці за\nформою, встановленою Центральною виборчою комісією.\n2. До протоколу дільничної виборчої комісії про підрахунок\nголосів виборців на виборчій дільниці прописом та цифрами\nзаносяться:\n1) кількість виборчих бюлетенів, одержаних дільничною\nвиборчою комісією;\n2) кількість виборців, внесених до списку виборців на\nвиборчій дільниці;\n3) кількість невикористаних виборчих бюлетенів;\n4) кількість виборців, які отримали виборчі бюлетені;\n5) кількість виборців, які взяли участь у голосуванні на\nвиборчій дільниці;\n6) кількість виборчих бюлетенів, визнаних недійсними;\n7) кількість голосів виборців, поданих за кожного кандидата\nна пост Президента України;\n8) кількість виборців, які не підтримали жодного кандидата на\nпост Президента України.\n3. Протокол про підрахунок голосів виборців на виборчій\nдільниці складається дільничною виборчою комісією у кількості\nпримірників, яка на чотири більша, ніж кількість осіб, які входять\nдо складу дільничної виборчої комісії. Примірники протоколу\nнумеруються і мають однакову юридичну силу.\n4. У протоколі про підрахунок голосів виборців на виборчій\nдільниці зазначаються дата і час (година і хвилини) його\nпідписання членами дільничної виборчої комісії. Кожен примірник\nпротоколу підписується головою, заступником голови, секретарем та\nіншими членами дільничної виборчої комісії, які присутні на\nзасіданні комісії. У разі відсутності підпису члена дільничної\nвиборчої комісії у протоколі проти його прізвища зазначається\nпричина відсутності підпису. Протокол засвідчується печаткою\nдільничної виборчої комісії. Перший примірник протоколу мають\nправо підписати кандидати на пост Президента України, їх довірені\nособи, офіційні спостерігачі, які були присутні при підрахунку\nголосів виборців.\n5. Забороняється заповнення протоколів про підрахунок голосів\nвиборців на виборчій дільниці олівцем, а також внесення до них без\nвідповідного рішення комісії будь-яких виправлень.\n6. Якщо після підписання протоколу про підрахунок голосів\nвиборців на виборчій дільниці у відповідному окрузі дільнична\nвиборча комісія виявила в ньому неточності (описку чи помилку у\nцифрах), вона на тому ж засіданні розглядає питання про внесення\nзмін до нього шляхом складення нового протоколу, на якому робиться\nпомітка \"Уточнений\". При цьому перерахунок бюлетенів не робиться.\nПротокол з позначкою \"Уточнений\" складається у кількості\nпримірників, зазначених у частині третій цієї статті.\n7. Перший і другий примірники протоколу дільничної виборчої\nкомісії про підрахунок голосів виборців на виборчій дільниці, а за\nнаявності - і відповідні примірники протоколу з поміткою\n\"Уточнений\" запаковуються. На пакеті робиться напис \"Протокол про\nпідрахунок голосів\", зазначаються номер територіального округу,\nномер виборчої дільниці, дата і час пакування, ставляться підписи\nприсутніх членів дільничної виборчої комісії та печатка комісії.\nТретій примірник протоколу дільничної виборчої комісії про\nпідрахунок голосів виборців на виборчій дільниці зберігається у\nсекретаря дільничної виборчої комісії, четвертий примірник\nзазначеного протоколу невідкладно вивішується для загального\nознайомлення в приміщенні дільничної виборчої комісії, а решта по\nодному примірнику протоколу видається членам дільничної виборчої\nкомісії.\n8. Кандидатам на пост Президента України, їх довіреним\nособам, офіційним спостерігачам, які були присутні при підрахунку\nголосів виборців на виборчій дільниці, на їх прохання невідкладно\nвидаються копії зазначеного у цій статті протоколу, засвідчені\nголовою і секретарем дільничної виборчої комісії та скріплені\nпечаткою комісії, з розрахунку не більш як по одній копії кожного\nпротоколу для кожного кандидата та для кожного офіційного\nспостерігача.\n9. Пакети з протоколами дільничної виборчої комісії про\nпідрахунок голосів виборців на виборчій дільниці, виборчими\nбюлетенями, контрольними талонами і предметами, списками виборців,\nа також, за наявності, окремими думками членів виборчої комісії,\nвикладеними у письмовій формі, актами, заявами, скаргами та\nрішеннями, прийнятими комісією, невідкладно після закінчення\nзасідання комісії доставляються до територіальної виборчої\nкомісії.\nСтаття 80. Визнання дільничною виборчою комісією голосування\nна виборчій дільниці недійсним\n1. Дільнична виборча комісія може визнати голосування на\nвиборчій дільниці недійсним у разі встановлення нею порушень вимог\nцього Закону, внаслідок яких неможливо достовірно встановити\nрезультати волевиявлення виборців. Дільнична виборча комісія може\nвизнати голосування на виборчій дільниці недійсним за наявності\nлише таких обставин:\n1) випадків незаконного голосування (вкидання виборчого\nбюлетеня до виборчої скриньки за виборця іншою особою, крім\nвипадків, передбачених частиною сьомою статті 76 цього Закону;\nголосування особами, які не мають права голосу; голосування\nособами, які не включені до списку виборців на виборчій дільниці\nабо включені до нього безпідставно; голосування особою більше ніж\nодин раз) у кількості, що перевищує десять відсотків кількості\nвиборців, які взяли участь у голосуванні на виборчій дільниці;\n2) виявлення у виборчих скриньках виборчих бюлетенів у\nкількості, що перевищує більше ніж на десять відсотків кількість\nвиборців, які взяли участь у голосуванні на виборчій дільниці;\n3) знищення або пошкодження виборчої скриньки (скриньок), що\nунеможливлює встановлення змісту виборчих бюлетенів, якщо\nкількість цих бюлетенів перевищує десять відсотків кількості\nвиборців, які взяли участь у голосуванні на виборчій дільниці.\n2. У разі виявлення обставин, зазначених у частині першій\nцієї статті, у кожному випадку дільнична виборча комісія складає\nвідповідний акт, який підписується всіма присутніми членами\nдільничної виборчої комісії та скріплюється печаткою виборчої\nкомісії. Такий акт (акти) є підставою для розгляду дільничною\nвиборчою комісією питання про визнання голосування на виборчій\nдільниці у відповідному окрузі недійсним.\n3. У разі прийняття рішення про визнання голосування на\nвиборчій дільниці недійсним протокол дільничної виборчої комісії\nпро підрахунок голосів виборців на виборчій дільниці повинен\nмістити лише відомості, зазначені у пунктах 1-6 частини другої\nстатті 79 цього Закону. На місці інших відомостей ставиться\nпрочерк. Протоколи складаються дільничною виборчою комісією у\nпорядку, встановленому статтею 79 цього Закону.\n4. У разі прийняття рішення про визнання голосування на\nвиборчій дільниці недійсним виборчі бюлетені запаковуються. На\nпакеті робиться напис \"Виборчі бюлетені\", зазначаються номер\nтериторіального округу, номер виборчої дільниці, кількість\nзапакованих виборчих бюлетенів, дата і час пакування, ставляться\nпідписи присутніх членів дільничної виборчої комісії та печатка\nкомісії.\n5. Рішення дільничної виборчої комісії про визнання\nголосування на виборчій дільниці недійсним та акт, на підставі\nякого прийнято це рішення, додаються до протоколів про підрахунок\nголосів виборців на виборчій дільниці.\nСтаття 81. Порядок транспортування і передачі документів\nдо територіальної виборчої комісії\n1. Транспортування документів, зазначених у частині дев'ятій\nстатті 79 цього Закону, здійснюється головою дільничної виборчої\nкомісії або заступником голови та іншими двома членами цієї\nкомісії, які повинні бути представниками різних кандидатів, у\nсупроводі працівника органів внутрішніх справ. Інші члени\nдільничної виборчої комісії, кандидати, уповноважені особи,\nофіційні спостерігачі за їх бажанням можуть також супроводжувати\nтранспортування таких документів. Супроводження таких документів\nіншими особами забороняється. Під час транспортування документів\nзабороняється розпечатувати пакети з виборчими бюлетенями та іншою\nдокументацією.\n2. Протокол про підрахунок голосів виборців на виборчій\nдільниці у відповідних виборчих округах та інші документи\nдільничної виборчої комісії передаються відповідній територіальній\nвиборчій комісії на її засіданні.\n3. Зміст протоколу про підрахунок голосів виборців на\nспеціальній виборчій дільниці, утвореній на судні, що перебуває в\nдень виборів у плаванні під Державним Прапором України, на\nполярній станції України, після його підписання членами дільничної\nвиборчої комісії невідкладно передається дільничною виборчою\nкомісією за допомогою технічних засобів зв'язку до відповідної\nтериторіальної виборчої комісії з обов'язковою наступною передачею\nдо неї першого і другого примірників протоколу про підрахунок\nголосів виборців на виборчій дільниці, інших документів,\nзазначених у частині дев'ятій статті 79 цього Закону.\n4. Зміст протоколу про підрахунок голосів виборців на\nзакордонній виборчій дільниці після його підписання членами\nдільничної виборчої комісії невідкладно передається дільничною\nвиборчою комісією за допомогою технічних засобів зв'язку до\nвідповідної територіальної виборчої комісії з обов'язковою\nнаступною передачею до неї першого і другого примірників протоколу\nпро підрахунок голосів виборців на виборчій дільниці через\nвідповідні центральні органи виконавчої влади в порядку,\nвстановленому Центральною виборчою комісією. До протоколів\nдодаються інші документи, зазначені у частині дев'ятій статті 79\nцього Закону.\nСтаття 82. Порядок прийняття та розгляд документів дільничних\nвиборчих комісій територіальною виборчою комісією\n1. З моменту закінчення голосування територіальна виборча\nкомісія розпочинає засідання, яке продовжується безперервно до\nвстановлення підсумків голосування у територіальному виборчому\nокрузі. На цей час члени територіальної виборчої комісії не можуть\nзалучатися до виконання інших функцій, крім участі в засіданні\nкомісії.\n2. Засідання територіальної виборчої комісії, зазначене у\nчастині першій цієї статті, оформляється протоколом безперервного\nзасідання, який підписується головуючим на засіданні та секретарем\nкомісії або членом комісії, який виконував на зазначеному\nзасіданні обов'язки секретаря. До протоколу додаються (за\nнаявності) окремі думки членів комісії, які брали участь у\nзасіданні і не згодні з прийнятим комісією рішенням.\n3. На початку засідання територіальної виборчої комісії,\nзазначеного у частині першій цієї статті, комісія перераховує,\nпогашає і запаковує невикористані виборчі бюлетені, які до дня\nвиборів включно зберігалися у приміщенні територіальної виборчої\nкомісії. Ці дії виконуються у порядку, зазначеному у частині\nсьомій статті 78 цього Закону.\n4. На засіданні територіальної виборчої комісії приймаються,\nрозглядаються та оголошуються протоколи дільничних виборчих\nкомісій про підсумки голосування на відповідних виборчих\nдільницях, а також передаються інші документи дільничних виборчих\nкомісій, передбачені частиною дев'ятою статті 79 цього Закону. Час\nприйняття територіальною виборчою комісією протоколу дільничної\nвиборчої комісії, перелік прийнятих документів і занесені до\nпротоколу відомості фіксуються у протоколі засідання\nтериторіальної виборчої комісії.\n5. При прийнятті територіальною виборчою комісією протоколу\nдільничної виборчої комісії про підрахунок голосів виборців на\nвиборчій дільниці у відповідному окрузі занесені до нього\nвідомості оголошуються.\n6. У разі виявлення у протоколі дільничної виборчої комісії\nпро підрахунок голосів виборців на виборчій дільниці виправлень,\nпомилок, неточностей територіальна виборча комісія своїм рішенням\nможе зобов'язати дільничну виборчу комісію внести зміни до цього\nпротоколу відповідно до вимог частини шостої статті 79 цього\nЗакону. Під час розгляду цього питання дільничною виборчою\nкомісією подані до територіальної виборчої комісії примірники\nпротоколу про підрахунок голосів виборців на виборчій дільниці та\nдодані до нього документи зберігаються в територіальній виборчій\nкомісії.\n7. Дільнична виборча комісія зобов'язана у строк, визначений\nтериторіальною виборчою комісією, розглянути питання про внесення\nзмін до протоколу без перерахунку бюлетенів. Протокол з поміткою\n\"Уточнений\" транспортується і передається територіальній виборчій\nкомісії в порядку, встановленому статтею 81 цього Закону.\n8. За наявності скарг, заяв, відповідно оформлених актів,\nскладених кандидатами, їх довіреними особами та офіційними\nспостерігачами, про порушення вимог цього Закону під час\nпроведення голосування та (або) підрахунку голосів виборців на\nвиборчій дільниці, що ставлять під сумнів результати підрахунку\nголосів виборців на цій дільниці, територіальна виборча комісія\nможе прийняти рішення про проведення повторного підрахунку голосів\nвиборців на виборчій дільниці.\n9. У разі наявності акта або письмової заяви осіб, зазначених\nу частині першій статті 81 цього Закону, про порушення вимог цього\nЗакону під час транспортування протоколів про підрахунок голосів\nвиборців на виборчій дільниці та інших документів до\nтериторіальної виборчої комісії територіальна виборча комісія\nможе, а у разі наявних ознак розпечатування пакетів із\nзапакованими документами зобов'язана прийняти рішення про\nповторний підрахунок голосів виборців на цій дільниці.\n10. Протоколи про підрахунок голосів виборців на виборчій\nдільниці та інші документи дільничної виборчої комісії до\nпроведення повторного підрахунку голосів виборців на виборчій\nдільниці територіальною виборчою комісією зберігаються у\nприміщенні засідання територіальної виборчої комісії.\n11. Повторний підрахунок голосів виборців на виборчій\nдільниці здійснюється територіальною виборчою комісією з\nобов'язковою участю членів дільничної виборчої комісії, які\nпередають виборчу документацію, після розгляду і прийняття\nпротоколів та інших документів від усіх дільничних виборчих\nкомісій. У повторному підрахунку територіальною виборчою комісією\nголосів виборців на виборчій дільниці мають право брати участь усі\nчлени цієї дільничної виборчої комісії, і можуть бути присутніми\nкандидати, їх довірені особи, офіційні спостерігачі.\n12. Територіальна виборча комісія у разі повторного\nпідрахунку нею голосів виборців на цій дільниці складає протокол\nпро повторний підрахунок голосів виборців на відповідній виборчій\nдільниці за формою, встановленою Центральною виборчою комісією.\n13. Протоколи про повторний підрахунок голосів виборців на\nвідповідній виборчій дільниці складаються територіальною виборчою\nкомісією у кількості примірників на чотири більшій, ніж кількість\nосіб, що входять до складу територіальної виборчої комісії.\nПримірники протоколів нумеруються і мають однакову юридичну силу.\nЦі протоколи підписуються присутніми членами територіальної\nвиборчої комісії та членами дільничної виборчої комісії, які брали\nучасть у повторному підрахунку голосів, та засвідчуються печаткою\nтериторіальної виборчої комісії. Відомості протоколів\nоголошуються. Перший примірник кожного протоколу мають право\nпідписати кандидати, їх довірені особи, офіційні спостерігачі, які\nбули присутні при підрахунку голосів виборців.\n14. У разі виявлення при повторному підрахунку голосів\nвиборців територіальною виборчою комісією на відповідній виборчій\nдільниці обставин, зазначених у частині першій статті 80 цього\nЗакону, чи інших обставин, внаслідок яких неможливо достовірно\nвстановити результати волевиявлення виборців на виборчій дільниці,\nтериторіальна виборча комісія може прийняти рішення про визнання\nголосування на виборчій дільниці недійсним. У цьому випадку\nпротокол про повторний підрахунок голосів виборців на цій виборчій\nдільниці складається у порядку, зазначеному у частинах дванадцятій\nта тринадцятій цієї статті, та повинен містити лише відомості,\nзазначені відповідно у пунктах 1-6 частини другої статті 79 цього\nЗакону.\n15. Перший примірник протоколу територіальної виборчої\nкомісії про повторний підрахунок голосів виборців на відповідній\nвиборчій дільниці разом з відповідним протоколом дільничної\nвиборчої комісії про підрахунок голосів виборців на виборчій\nдільниці, рішенням територіальної виборчої комісії про визнання\nголосування на виборчій дільниці недійсним додається відповідно до\nпротоколу територіальної виборчої комісії про підсумки голосування\nу відповідному територіальному виборчому окрузі. Другий примірник\nпротоколу територіальної виборчої комісії про повторний підрахунок\nголосів виборців на відповідній виборчій дільниці зберігається у\nсекретаря територіальної виборчої комісії, третій - передається\nдільничній виборчій комісії, четвертий - відразу вивішується для\nзагального ознайомлення у приміщенні територіальної виборчої\nкомісії, а решта по одному примірнику видається членам\nтериторіальної виборчої комісії. Відомості протоколу\nтериторіальної виборчої комісії про повторний підрахунок голосів\nвиборців на відповідній виборчій дільниці оголошуються.\n16. Кандидатам на пост Президента України, їх довіреним\nособам, офіційним спостерігачам, які були присутні при повторному\nпідрахунку голосів, на їх прохання невідкладно видаються копії\nзазначеного у цій статті протоколу, засвідчені головою і\nсекретарем територіальної виборчої комісії та скріплені печаткою\nкомісії, з розрахунку не більш як по одній копії кожного протоколу\nдля кожного кандидата та для кожного офіційного спостерігача.\nСтаття 83. Встановлення підсумків голосування в межах\nтериторіального виборчого округу\n1. Територіальна виборча комісія після прийняття і розгляду\nпротоколів дільничних виборчих комісій про підрахунок голосів\nвиборців на виборчих дільницях, у тому числі з поміткою\n\"Уточнений\", на підставі протоколів дільничних виборчих комісій\nпро підрахунок голосів виборців на виборчих дільницях та\nповідомлень про зміст таких протоколів дільничних виборчих\nкомісій, переданих за допомогою технічних засобів зв'язку із\nспеціальних виборчих дільниць, утворених на суднах, що перебувають\nу день виборів у плаванні під Державним Прапором України, на\nполярних станціях України, та закордонних виборчих дільниць, а у\nразі повторного підрахунку голосів виборців - протоколу\nтериторіальної виборчої комісії про повторний підрахунок голосів\nвиборців на відповідній виборчій дільниці встановлює:\n1) кількість виборчих бюлетенів, одержаних територіальною\nвиборчою комісією;\n2) кількість виборчих бюлетенів, погашених територіальною\nвиборчою комісією;\n3) кількість виборчих бюлетенів, одержаних дільничними\nвиборчими комісіями територіального округу;\n4) кількість виборців, включених до списків виборців на\nвиборчих дільницях територіального округу;\n5) кількість невикористаних виборчих бюлетенів;\n6) кількість виборців, які отримали виборчі бюлетені;\n7) кількість виборців, які взяли участь у голосуванні в межах\nтериторіального округу;\n8) кількість виборчих бюлетенів, визнаних недійсними;\n9) кількість голосів виборців, поданих за кожного кандидата\nна пост Президента України;\n10) кількість виборців, які не підтримали жодного кандидата\nна пост Президента України.\n2. Відомості про підсумки голосування в межах територіального\nокругу цифрами і прописом заносяться до протоколу територіальної\nвиборчої комісії про підсумки голосування в межах територіального\nвиборчого округу. Відомості, зазначені у пунктах 3-10 частини\nпершої цієї статті, вносяться як по кожній виборчій дільниці, що\nвходить до складу територіального виборчого округу, так і сумарно\nпо територіальному округу.\n3. Протокол про підсумки голосування в межах територіального\nвиборчого округу складається територіальною виборчою комісією у\nкількості примірників на три більшій, ніж кількість осіб, які\nвходять до складу територіальної виборчої комісії. Примірники\nпротоколу нумеруються і мають однакову юридичну силу.\n4. Забороняється заповнення протоколу про підсумки\nголосування в межах територіального виборчого округу олівцем, а\nтакож внесення до нього без відповідного рішення територіальної\nвиборчої комісії будь-яких виправлень.\n5. Протокол про підсумки голосування в межах територіального\nвиборчого округу підписується головою, заступником голови,\nсекретарем та іншими членами територіальної виборчої комісії, які\nприсутні на засіданні комісії, та засвідчується печаткою\nтериторіальної виборчої комісії. У протоколі зазначаються дата і\nчас (година і хвилини) його підписання членами територіальної\nвиборчої комісії. У разі відсутності підпису члена територіальної\nвиборчої комісії у протоколі проти його прізвища зазначається\nпричина відсутності підпису. Перший примірник протоколу мають\nправо підписати кандидати, їх довірені особи та офіційні\nспостерігачі, які були присутні при встановленні підсумків\nголосування в межах територіального виборчого округу. Якщо після\nпідписання зазначеного протоколу до відправки його до Центральної\nвиборчої комісії територіальна виборча комісія виявила в ньому\nнеточності (описку чи помилку у цифрах), вона на своєму засіданні\nрозглядає питання про внесення змін до протоколу шляхом складення\nнового протоколу, на якому робиться позначка \"Уточнений\". Протокол\nз поміткою \"Уточнений\" виготовляється і підписується у порядку та\nв кількості примірників, встановлених цією статтею.\n6. Перший примірник протоколу територіальної виборчої комісії\nпро підсумки голосування в межах територіального виборчого округу,\nа у разі внесення змін до цього протоколу - і протокол, в якому\nбули допущені неточності (описки чи помилки у цифрах), разом з\nвідповідними протоколами та актами дільничних виборчих комісій,\nрішеннями, прийнятими на підставі цих актів, та, за наявності,\nпротоколами територіальної виборчої комісії про повторний\nпідрахунок голосів виборців на відповідній виборчій дільниці в\nмежах територіального виборчого округу, окремими думками членів\nтериторіальної виборчої комісії, викладеними у письмовій формі,\nзаявами і скаргами про порушення територіальною виборчою комісією\nпорядку встановлення підсумків голосування в межах територіального\nвиборчого округу та рішеннями, прийнятими територіальною виборчою\nкомісією за результатами їх розгляду, територіальна виборча\nкомісія невідкладно надсилає до Центральної виборчої комісії,\nдругий примірник протоколу зберігається в територіальній виборчій\nкомісії, третій - невідкладно вивішується для загального\nознайомлення у приміщенні територіальної виборчої комісії, а решта\nпо одному примірнику видається членам територіальної виборчої\nкомісії.\n7. Кандидатам на пост Президента України, їх довіреним\nособам, офіційним спостерігачам на їх прохання невідкладно\nвидається копія протоколу територіальної виборчої комісії про\nпідсумки голосування в межах територіального виборчого округу та,\nза наявності, протоколу про повторний підрахунок голосів виборців\nна відповідній виборчій дільниці з розрахунку по одній копії\nкожного протоколу для кожного кандидата та на кожного офіційного\nспостерігача.\nСтаття 84. Встановлення результатів виборів Президента\nУкраїни\n1. Центральна виборча комісія на своєму засіданні на підставі\nпротоколів територіальних виборчих комісій про підсумки\nголосування в межах відповідних територіальних виборчих округів не\nпізніш як на десятий день з дня виборів встановлює результати\nголосування у день виборів Президента України, про що складає\nпротокол. До протоколу про результати голосування у день виборів\nПрезидента України заносяться прописом та цифрами такі відомості:\n1) кількість виготовлених виборчих бюлетенів;\n2) кількість виборчих бюлетенів, одержаних територіальними\nвиборчими комісіями;\n3) кількість виборчих бюлетенів, одержаних дільничними\nвиборчими комісіями;\n4) кількість виборців, внесених до списків виборців на\nвиборчих дільницях;\n5) кількість невикористаних виборчих бюлетенів;\n6) кількість виборців, які отримали виборчі бюлетені;\n7) кількість виборців, які взяли участь у голосуванні;\n8) кількість виборчих бюлетенів, визнаних недійсними;\n9) кількість голосів виборців, поданих за кожного кандидата\nна пост Президента України;\n10) відсоток голосів виборців, поданих за кожного кандидата\nна пост Президента України, у відношенні до кількості виборців,\nякі взяли участь у голосуванні;\n11) кількість виборців, які не підтримали жодного кандидата\nна пост Президента України;\n12) відсоток голосів виборців, які не підтримали жодного\nкандидата на пост Президента України, у відношенні до кількості\nвиборців, які взяли участь у голосуванні.\n2. Відомості про підсумки голосування цифрами і прописом\nзаносяться до протоколу Центральної виборчої комісії про підсумки\nголосування в день виборів Президента України. Відомості,\nзазначені у пунктах 2-12 частини першої цієї статті, вносяться як\nпо кожному територіальному виборчому округу, так і сумарно по\nзагальнодержавному округу.\n3. Обраним у день виборів Президентом України вважається\nкандидат, який одержав на виборах більше половини голосів\nвиборців, які взяли участь у голосуванні. Про обрання Президента\nУкраїни за підсумками голосування у день виборів Центральна\nвиборча комісія приймає рішення. У протоколі Центральної виборчої\nкомісії про підсумки голосування в день виборів Президента України\nпри цьому зазначаються прізвище й ініціали кандидата, який\nвідповідно до цього Закону обраний Президентом України.\n4. Якщо до виборчого бюлетеня для голосування у день виборів\nбуло включено не більше двох кандидатів на пост Президента України\nі за результатами голосування у день виборів Президента України\nжоден кандидат не був обраний відповідно до вимог частини третьої\nцієї статті, Центральна виборча комісія на підставі пункту 1\nчастини четвертої статті 15 цього Закону приймає рішення про\nзвернення до Верховної Ради України з поданням про призначення\nповторних виборів Президента України, про що зазначається у\nпротоколі про підсумки голосування в день виборів Президента\nУкраїни.\n5. Якщо до виборчого бюлетеня для голосування у день виборів\nбуло включено більше двох кандидатів на пост Президента України і\nза результатами голосування у день виборів Президента України\nжоден кандидат не був обраний відповідно до вимог частини третьої\nцієї статті, Центральна виборча комісія приймає рішення про\nпроведення повторного голосування, про що зазначається у протоколі\nпро підсумки голосування в день виборів Президента України.\n6. Повідомлення про результати голосування у день виборів\nПрезидента України та про прийняте Центральною виборчою комісією\nза підсумками голосування рішення, передбачене частинами третьою,\nчетвертою або п'ятою цієї статті, публікується нею в газетах\n\"Голос України\" та \"Урядовий кур'єр\" не пізніш як на третій день\nпісля підписання протоколу про результати голосування."
    },
    {
      "provision_ref": "art85",
      "section": "85",
      "title": "Стаття 85. Повторне голосування",
      "content": "1. Повторне голосування призначається на третю неділю після\nдня виборів з додержанням вимог цього Закону. Повідомлення про\nдату проведення повторного голосування публікується в газетах\n\"Голос України\" та \"Урядовий кур'єр\" і оприлюднюється в інших\nзасобах масової інформації.\n2. До виборчого бюлетеня для повторного голосування\nвключаються два кандидати на пост Президента України, які у\nпідсумку голосування у день виборів одержали найбільшу кількість\nголосів, не враховуючи тих кандидатів, які після дня виборів зняли\nсвої кандидатури.\n3. Якщо один з кандидатів, включених до виборчого бюлетеня\nдля повторного голосування, не пізніш як за десять днів до дня\nповторного голосування зняв свою кандидатуру шляхом подання\nписьмової заяви до Центральної виборчої комісії, або Верховний Суд\nУкраїни за поданням Центральної виборчої комісії у порядку,\nвстановленому цим Законом, прийняв рішення про скасування\nреєстрації кандидата, включеного до виборчого бюлетеня для\nповторного голосування, Центральна виборча комісія невідкладно\nприймає рішення про включення до виборчого бюлетеня кандидата,\nнаступного за кількістю одержаних у день виборів голосів.\n4. Якщо кандидат подав до Центральної виборчої комісії\nписьмову заяву про зняття своєї кандидатури з балотування або\nВерховний Суд України за поданням Центральної виборчої комісії у\nпорядку, встановленому цим Законом, прийняв рішення про скасування\nреєстрації кандидата, включеного до виборчого бюлетеня для\nповторного голосування, пізніше строку, зазначеного у частині\nтретій цієї статті, або з інших причин немає кандидатів, які могли\nб бути включеними до виборчого бюлетеня для повторного голосування\nзамість вибулого, повторне голосування проводиться щодо однієї\nкандидатури.\n5. Повноваження члена виборчої комісії, який був включений до\nскладу виборчої комісії за поданням кандидата на пост Президента\nУкраїни, не включеного до виборчого бюлетеня для повторного\nголосування, припиняються достроково у разі його відсутності двічі\nпоспіль на засіданні виборчої комісії після дня виборів. У разі\nколи кількість членів виборчої комісії стає при цьому меншою від\nмінімальної кількості, встановленої частиною другою статті 23 або\nчастиною другою статті 24 цього Закону, відповідна виборча комісія\nвищого рівня включає до складу комісії інших осіб за поданнями\nкандидатів на пост Президента України, включених до виборчого\nбюлетеня для повторного голосування, із забезпеченням рівного\nпредставництва кандидатів. Подання до складу дільничної виборчої\nкомісії може бути підписане довіреною особою кандидата на пост\nПрезидента України, засвідченим у порядку, передбаченому частиною\nтретьою статті 24 цього Закону.\n6. Голосування, проведення підрахунку голосів та встановлення\nпідсумку голосування у разі повторного голосування проводиться у\nпорядку, встановленому статтями 75-83 цього Закону.\n7. Центральна виборча комісія на своєму засіданні на підставі\nпротоколів територіальних виборчих комісій про підсумки повторного\nголосування в межах відповідних територіальних виборчих округів не\nпізніш як на п'ятнадцятий день з дня повторного голосування\nвстановлює результати повторного голосування з виборів Президента\nУкраїни, про що складає протокол, до якого заносяться відомості,\nпередбачені частинами першою та другою статті 84 цього Закону.\n8. Якщо до бюлетеня для повторного голосування було внесено\nдві кандидатури, обраним Президентом України за підсумками\nповторного голосування вважається кандидат, який за підсумками\nповторного голосування одержав більшу, ніж інший кандидат,\nкількість голосів виборців, які взяли участь у голосуванні.\n9. Якщо до виборчого бюлетеня для повторного голосування було\nвключено лише одну кандидатуру, кандидат вважається обраним\nПрезидентом України, якщо він одержав більше половини голосів\nвиборців, які взяли участь у голосуванні.\n10. Якщо в результаті повторного голосування обидва\nкандидати, що балотувалися, набрали однакову кількість голосів,\nабо якщо голосування проводилося по одній кандидатурі і вона не\nотримала більше половини голосів виборців, які взяли участь у\nголосуванні, вибори Президента України вважаються такими, що не\nвідбулися."
    },
    {
      "provision_ref": "art86",
      "section": "86",
      "title": "Стаття 86. Офіційне оприлюднення результатів виборів",
      "content": "1. Центральна виборча комісія не пізніш як на третій день з\nдня встановлення результатів виборів офіційно оприлюднює\nрезультати виборів Президента України у газетах \"Голос України\" та\n\"Урядовий кур'єр\" із зазначенням прізвища, імені, по батькові\nобраного Президента України, його року народження, професії,\nпосади (заняття), місця роботи, місця проживання, партійності,\nсуб'єкта висування.\n2. Офіційне оприлюднення Центральною виборчою комісією\nрезультатів виборів Президента України є підставою для звільнення\nз роботи (посади), не сумісної із зайняттям поста Президента\nУкраїни, та прийняття рішення про припинення дії представницького\nмандата особи, обраної Президентом України."
    },
    {
      "provision_ref": "art87",
      "section": "87",
      "title": "Стаття 87. Набуття повноважень Президентом України",
      "content": "1. Новообраний Президент України вступає на пост не пізніш як\nчерез тридцять днів після офіційного оголошення результатів\nвиборів.\n2. Новообраний Президент України набуває повноважень з\nмоменту складення присяги Українському народові на урочистому\nзасіданні Верховної Ради України.\n3. Після складення присяги Центральна виборча комісія вручає\nновообраному Президентові України посвідчення Президента України.\nСтаття 88. Зберігання виборчої та іншої документації\nі матеріальних цінностей\n1. Центральна виборча комісія після офіційного оприлюднення\nрезультатів виборів Президента України передає виборчу та іншу\nдокументацію до відповідної центральної державної архівної\nустанови, а територіальні виборчі комісії - до відповідних\nмісцевих державних архівних установ.\n2. Перелік виборчої та іншої документації, що підлягає\nзберіганню в державних архівних установах, і порядок її передачі\nдо цих установ визначаються Центральною виборчою комісією за\nпогодженням із спеціально уповноваженим центральним органом\nвиконавчої влади у сфері архівної справи.\n3. Місцеві органи виконавчої влади та органи місцевого\nсамоврядування після припинення повноважень дільничних і\nтериторіальних виборчих комісій зобов'язані забезпечити збереження\nвиборчих скриньок, кабін для голосування, печаток, штампів цих\nкомісій, методичної літератури, що їм надавались на період\nвиборчого процесу.\n4. Протоколи виборчих комісій про підрахунок голосів виборців\nна виборчих дільницях, про підсумки голосування в територіальних\nвиборчих округах, виборчі бюлетені, контрольні талони виборчих\nбюлетенів, списки виборців, акти, заяви, скарги про порушення\nвимог цього Закону при проведенні голосування і підрахунку голосів\nвиборців, інші протоколи та рішення виборчих комісій зберігаються\nу місцевих державних архівних установах протягом трьох років з дня\nофіційного оприлюднення результатів виборів Президента України,\nпісля чого знищуються в установленому порядку.\n5. Державні архівні установи забезпечують доступ до виборчої\nдокументації виборів Президента України у порядку, встановленому\nзаконодавством України.\nСтаття 89. Особливості підготовки і проведення повторних\nвиборів\n1. Підстави, порядок призначення та строки проведення\nповторних виборів Президента України визначаються відповідно\nчастиною четвертою статті 15, частиною третьою статті 16 та\nчастинами сьомою - дев'ятою статті 17 цього Закону.\n2. Повторні вибори Президента України проводяться тими ж\nтериторіальними та дільничними виборчими комісіями на тих же\nвиборчих дільницях, що діяли під час останніх чергових\n(позачергових) виборів. У разі необхідності зміни у складі\nвиборчих комісій здійснюються у порядку, передбаченому цим\nЗаконом.\n3. При проведенні повторних виборів Президента України списки\nвиборців складаються з використанням списків виборців, які\nвикористовувалися під час останніх чергових (позачергових) виборів\nПрезидента України. Уточнення списків виборців проводиться у\nпорядку, передбаченому цим Законом.\n4. Висування кандидатів розпочинається на наступний день\nпісля початку виборчого процесу і закінчується за п'ятдесят п'ять\nднів до дня повторних виборів. Подання документів до Центральної\nвиборчої комісії для реєстрації кандидатів закінчується за\nп'ятдесят днів до дня повторних виборів. Повторне подання\nдокументів відповідно до частин третьої та четвертої статті 52\nцього Закону закінчується за сорок п'ять днів до дня повторних\nвиборів.\n5. На підтримку кандидата на пост Президента України має бути\nзібрано не менш як двісті п'ятдесят тисяч підписів, у тому числі\nне менш як по 10 тисяч підписів у кожному з двох третин регіонів\n(Автономна Республіка Крим, області, міста Київ та Севастополь)\nУкраїни. Підписні листи передаються до Центральної виборчої\nкомісії не пізніш як за тридцять днів до дня виборів.\n6. Подання кандидатур до складу територіальних виборчих\nкомісій завершується за вісімдесят днів до дня виборів, до\nдільничних виборчих комісій - за тридцять п'ять днів до дня\nвиборів. Територіальні виборчі комісії утворюються не пізніш як за\nсімдесят днів до дня виборів, дільничні виборчі комісії (крім\nвиняткових випадків, зазначених у частині шостій статті 24 цього\nЗакону) - не пізніш як за тридцять три дні до дня виборів.\nСтаття 90. Особливості підготовки і проведення позачергових\nвиборів Президента України\n1. Підстави, порядок призначення та строки проведення\nпозачергових виборів Президента України визначаються відповідно\nчастиною третьою статті 15, частиною другою статті 16 та частинами\nчетвертою - шостою статті 17 цього Закону.\n2. Для проведення позачергових виборів Президента України\nвикористовуються територіальні виборчі округи, утворені для\nпроведення попередніх виборів Президента України.\n3. Виборчі дільниці для проведення повторних виборів (крім\nвиняткових випадків, зазначених у частині десятій статті 20 цього\nЗакону) утворюються не пізніш як за п'ятдесят днів до дня виборів\nу порядку, встановленому цим Законом.\n4. Територіальні виборчі комісії утворюються не пізніш як за\nсімдесят днів до дня виборів у порядку, встановленому цим Законом,\nза поданнями партій (блоків), які вносяться до Центральної\nвиборчої комісії не пізніш як за вісімдесят днів до дня виборів.\n5. Дільничні виборчі комісії (крім виняткових випадків,\nзазначених у частині шостій статті 24 цього Закону) утворюються не\nпізніш як за тридцять три дні до дня виборів у порядку,\nвстановленому цим Законом. Подання щодо кандидатур до дільничних\nвиборчих комісій вносяться до територіальної виборчої комісії за\nтридцять п'ять днів до дня виборів.\n6. Висування кандидатів починається на наступний день після\nдня, зазначеного у пунктах 1-4 частини четвертої статті 17 цього\nЗакону, і закінчується за п'ятдесят п'ять днів до дня позачергових\nвиборів. Подання документів до Центральної виборчої комісії для\nреєстрації кандидатів закінчується за п'ятдесят днів до дня\nпозачергових виборів. Повторне подання документів відповідно до\nчастин третьої та четвертої статті 52 цього Закону закінчується за\nсорок п'ять днів до дня повторних виборів.\n7. На підтримку кандидата на пост Президента України має бути\nзібрано не менш як двісті п'ятдесят тисяч підписів, у тому числі\nне менш як по десять тисяч підписів у кожному з двох третин\nрегіонів (Автономна Республіка Крим, області, міста Київ та\nСевастополь) України. Підписні листи передаються до Центральної\nвиборчої комісії не пізніш як за тридцять днів до дня виборів.\n8. Списки виборців складаються виконавчими органами\nсільських, селищних, міських (у містах, де немає районних у місті\nрад), районних у містах рад або органами (посадовими особами), які\nвідповідно до закону здійснюють їх повноваження, на основі списків\nвиборців для останнього голосування на виборах народних депутатів\nУкраїни, виборах Президента України, всеукраїнському чи місцевому\nреферендумі за формою, встановленою Центральною виборчою комісією.\nЗазначені органи уточнюють ці списки та передають їх дільничним\nвиборчим комісіям звичайних виборчих дільниць не пізніш як за\nдвадцять днів до дня виборів. Дільничні виборчі комісії проводять\nуточнення списків виборців у порядку, встановленому статтею 34\nцього Закону.\n9. На спеціальних та закордонних виборчих дільницях списки\nвиборців складаються у порядку, передбаченому статтею 35 цього\nЗакону.\n10. Передвиборна агітація розпочинається за тридцять п'ять\nднів до дня позачергових виборів і проводиться у порядку,\nвстановленому цим Законом.\n11. Форма і текст виборчого бюлетеня для голосування на\nпозачергових виборах затверджуються Центральною виборчою комісією\nне пізніш як за тридцять днів до дня виборів."
    },
    {
      "provision_ref": "art91",
      "section": "91",
      "title": "Стаття 91. Суб'єкти звернення із скаргою",
      "content": "Суб'єктом звернення зі скаргою у випадках, передбачених цим\nЗаконом, може бути кандидат на пост Президента України, партія\n(блок) - суб'єкт виборчого процесу, виборча комісія, а також\nвиборець, виборчі права або охоронювані законом інтереси якого\nщодо участі у виборчому процесі порушено рішенням, дією чи\nбездіяльністю суб'єкта оскарження. Від імені кандидата на пост\nПрезидента України суб'єктом звернення із скаргою може бути також\nйого довірена особа."
    },
    {
      "provision_ref": "art92",
      "section": "92",
      "title": "Стаття 92. Предмет та суб'єкти оскарження",
      "content": "Скарги, що стосуються призначення, підготовки і проведення\nвиборів Президента України, можуть бути подані на рішення, дії чи\nбездіяльність виборчих комісій та їх членів, органів державної\nвлади, органів місцевого самоврядування, підприємств, установ,\nзакладів та організацій, їх посадових і службових осіб, акти та\nдії об'єднань громадян, крім тих, які відповідно до закону,\nстатуту (положення) об'єднання громадян належать до їх внутрішньої\nорганізаційної діяльності або їх виключної компетенції, дії та\nбездіяльність засобів масової інформації, їх посадових та\nслужбових осіб, а також інших суб'єктів виборчого процесу."
    },
    {
      "provision_ref": "art93",
      "section": "93",
      "title": "Стаття 93. Суб'єкти розгляду скарг",
      "content": "1. Скарга, зазначена у статтях 91 та 92 цього Закону,\nрозглядається відповідною виборчою комісією або судом згідно з цим\nта іншими законами України.\n2. Скарга на рішення, дії чи бездіяльність Центральної\nвиборчої комісії розглядається Верховним Судом України.\n3. Якщо скаргу прийнято судом до розгляду і з того ж питання\nта з тих же підстав її подано також до виборчої комісії, виборча\nкомісія зупиняє розгляд скарги до набрання рішенням суду законної\nсили. Суд зобов'язаний повідомити цю виборчу комісію та комісію\nвищого рівня про надходження скарги не пізніш як на наступний день\nз дня надходження скарги.\n4. Якщо виборча комісія при розгляді скарги визнає необхідним\nпроведення перевірки зазначених у скарзі обставин правоохоронними\nорганами, відповідні органи за зверненням виборчої комісії\nперевіряють ці обставини та вживають відповідних заходів щодо\nприпинення порушення законодавства у триденний строк з дня\nотримання звернення, а якщо звернення отримано менше ніж за три\nдні до дня голосування, у день голосування чи в наступний за ним\nдень, - невідкладно."
    },
    {
      "provision_ref": "art94",
      "section": "94",
      "title": "Стаття 94. Строки оскарження",
      "content": "1. Скарга, зазначена у статтях 91 та 92 цього Закону, може\nбути подана протягом семи днів після дня прийняття рішення,\nвчинення дії чи бездіяльності, крім випадків, зазначених у\nчастинах третій та четвертій цієї статті.\n2. Бездіяльність, що може бути оскаржена відповідно до цього\nЗакону, вважається вчиненою в останній день строку, у який мала\nбути, але не була вчинена відповідна дія.\n3. Скарга щодо порушень, які мали місце до дня голосування,\nможе бути подана не пізніше часу закінчення дня, що передує дню\nпочатку голосування.\n4. Скарга щодо порушень, які мали місце під час голосування,\nможе бути подана до виборчої комісії, яка допустила порушення, не\nпізніше закінчення голосування, а до виборчої комісії вищого рівня\nабо до суду - не пізніше двадцять четвертої години дня, наступного\nза днем голосування.\n5. Строк подання скарги продовженню або поновленню не\nпідлягає. Зміна або уточнення вимог скаржника під час розгляду\nскарги у виборчій комісії або в суді, викликані виявленням\nобставин, невідомих раніше суб'єкту звернення із скаргою, не\nвважається новою скаргою і не підлягає встановленим обмеженням\nстроків."
    },
    {
      "provision_ref": "art95",
      "section": "95",
      "title": "Стаття 95. Форма та зміст скарги",
      "content": "1. Скарга до виборчої комісії або до суду подається у\nписьмовій формі.\n2. Скарга, що подається до виборчої комісії або до суду,\nповинна містити:\n1) назву виборчої комісії або суду, до якої (якого) вона\nподається;\n2) прізвище, ім'я, по батькові, місце проживання громадянина\nУкраїни або точну назву та місцезнаходження (офіційну поштову\nадресу) виборчої комісії чи партії (блоку) - заявника скарги;\n3) назву суб'єкта оскарження та його поштову адресу;\n4) суть порушеного питання;\n5) виклад обставин і зазначення доказів, якими заявник скарги\nобґрунтовує свої вимоги;\n6) чітко сформульовані вимоги;\n7) перелік документів і матеріалів, що додаються;\n8) зазначення зацікавлених осіб, яких суб'єкт подання скарги\nвважає за потрібне залучити до розгляду скарги;\n9) підпис заявника скарги (представника юридичної особи -\nзаявника) із зазначенням дати підписання.\n3. Скарга підписується особою, яка її подає. Якщо скарга від\nімені кандидата на пост Президента України подається його\nдовіреною особою, то в заяві зазначаються також прізвище, ім'я та\nпо батькові, місце проживання або місцезнаходження (поштова\nадреса), вид та номер засобів зв'язку кандидата, в інтересах якого\nвона подається, та засвідчений відповідно до вимог законодавства\nдокумент, що посвідчує повноваження особи, яка її подає. Скарга,\nщо подається від імені виборчої комісії або партії (блоку),\nпідписується її головою (керівником) або іншою уповноваженою на те\nособою із засвідченням підпису печаткою виборчої комісії або\nпартії (партій, що входять до блоку).\n4. До скарги додаються її копії у кількості, яка дорівнює\nкількості суб'єктів оскарження та зацікавлених осіб, зазначених у\nскарзі."
    },
    {
      "provision_ref": "art96",
      "section": "96",
      "title": "Стаття 96. Порядок і строки розгляду скарг",
      "content": "1. Судовий розгляд скарг здійснюється в порядку,\nпередбаченому законом, з урахуванням особливостей, встановлених\nцим Законом. Представництво виборчої комісії в суді здійснює\nголова комісії або, за рішенням комісії, інший член комісії.\n2. Порядок розгляду скарги виборчою комісією встановлюється\nЦентральною виборчою комісією. Розгляд скарг виборчими комісіями\nздійснюється з запрошенням суб'єкта звернення із скаргою та\nсуб'єкта оскарження.\n3. Днем подачі скарги вважається день фактичного отримання\nскарги суб'єктом розгляду скарги.\n4. Скарга, оформлена без дотримання вимог статті 95 цього\nЗакону, повертається суб'єктові подання скарги (представнику\nюридичної особи - суб'єкта подання скарги) з відповідними\nроз'ясненнями не пізніш як на наступний день після дня надходження\nскарги, а подана напередодні, в день голосування чи наступного\nдня - невідкладно.\n5. Скарга розглядається у п'ятиденний строк з дня її\nотримання, але стосовно порушень, які мали місце до дня\nголосування, - не пізніше часу початку голосування, а щодо\nпорушень, які мали місце в день голосування, - не пізніше дня,\nнаступного за днем голосування.\n6. Про час і місце розгляду скарги суб'єкт звернення та інші\nзаінтересовані особи можуть повідомлятися рекомендованими\nтелеграмами, факсимільними повідомленнями, засобами електронної\nпошти. Допускається повідомлення суб'єкта звернення та\nзаінтересованих осіб про час і місце розгляду скарги по телефону з\nфіксуванням такої дії службовою особою суб'єкта розгляду скарги\nокремою письмовою довідкою, яка долучається до справи (протоколу).\n7. Суди, органи прокуратури та виборчі комісії організують\nсвою роботу під час виборчого процесу, в тому числі у вихідні дні\nта в день голосування, таким чином, щоб забезпечити прийом та\nрозгляд скарг у строки та в спосіб, встановлені цим Законом."
    },
    {
      "provision_ref": "art97",
      "section": "97",
      "title": "Стаття 97. Докази",
      "content": "1. Доказами, на підставі яких виборча комісія при розгляді\nскарги встановлює наявність чи відсутність обставин, на яких\nґрунтуються вимоги суб'єкта звернення і заперечення зацікавлених\nосіб, можуть бути:\n1) письмові документи і матеріали, які містять відомості про\nобставини, що мають значення для розгляду скарги;\n2) письмові пояснення суб'єктів виборчого процесу, посадових\nі службових осіб органів виконавчої влади, органів місцевого\nсамоврядування, підприємств, закладів, установ і організацій,\nотримані на вимогу членів виборчої комісії на виконання\nповноважень комісії;\n3) письмові і речові докази;\n4) висновки експертів.\n2. Виборча комісія приймає до розгляду лише ті докази, які\nмають значення для розгляду скарги.\n3. Обставини (факти), для доведення яких законом встановлені\nпевні засоби доказування, не можуть доводитися іншими засобами\nдоказування.\n4. Письмові докази подаються в оригіналі або в належним чином\nзасвідченій копії. Якщо подано копію письмового доказу, суб'єкт\nрозгляду скарги має право вимагати подання оригіналу.\n5. Виборча комісія оцінює докази з урахуванням дослідження їх\nв сукупності, керуючись законом. Ніякі докази не мають наперед\nвстановленої сили, за винятком фактів, встановлених судовим\nрішенням, що набрало законної сили."
    },
    {
      "provision_ref": "art98",
      "section": "98",
      "title": "Стаття 98. Рішення за підсумком розгляду скарги",
      "content": "1. Суб'єкт розгляду скарги, встановивши, що рішення, дії чи\nбездіяльність суб'єкта оскарження не відповідають законодавству\nпро вибори Президента України, задовольняє скаргу, скасовує\nрішення повністю або частково, визнає дії чи бездіяльність\nнеправомірними, зобов'язує суб'єкта оскарження задовольнити вимоги\nзаявника або іншим шляхом поновити порушені виборчі права\nгромадян, права та законні інтереси суб'єкта виборчого процесу, чи\nзобов'язує суб'єкта оскарження та (або) інший орган, партію\n(блок), засіб масової інформації, посадову чи службову особу\nздійснити передбачені законодавством, що регулює організацію та\nпорядок проведення виборів Президента України, дії, які випливають\nіз факту скасування рішення, визнання оскаржених дій або\nбездіяльності неправомірними.\n2. У разі скасування судом рішення відповідної виборчої\nкомісії, у тому числі з питання визнання голосування на виборчій\nдільниці недійсним, встановлення підсумків і результатів\nголосування, рішення з цього питання приймає виборча комісія,\nрішення якої було скасовано, або виборча комісія вищого рівня на\nпідставі рішення суду. При цьому виборча комісія не може прийняти\nрішення, яке по суті повторює рішення, скасоване судом.\n3. Виборча комісія вищого рівня на підставі скарги, рішення\nсуду може скасувати рішення виборчої комісії нижчого рівня та\nприйняти рішення по суті питання або зобов'язати виборчу комісію\nнижчого рівня повторно розглянути порушене питання.\n4. Суб'єкт розгляду відмовляє в задоволенні скарги, якщо\nвстановить, що оскаржувані рішення, дії або бездіяльність вчинені\nвідповідно до закону і в межах повноважень, передбачених законом.\n5. Копія рішення суб'єкта розгляду скарги видається суб'єкту\nзвернення, суб'єкту оскарження та іншим присутнім заінтересованим\nособам, а також надсилається відповідним виборчим комісіям та\nіншим особам у день прийняття (проголошення) такого рішення.\n6. Рішення суду першої інстанції набирає законної сили після\nзакінчення строку на апеляційне оскарження."
    },
    {
      "provision_ref": "art99",
      "section": "99",
      "title": "Стаття 99. Особливості перегляду судових рішень",
      "content": "1. Учасники судового розгляду справи мають право оскаржити в\nапеляційному порядку повністю або частково судове рішення,\nухвалене судом першої інстанції, що не набрало законної сили, якщо\nсуд першої інстанції неповно з'ясував обставини справи, не дав\nналежну оцінку доказам, неправильно застосував норми матеріального\nправа або істотно порушив норми судочинства.\n2. Апеляційна скарга також може бути подана третьою особою -\nсуб'єктом виборчого процесу, яка не брала участі в судовому\nрозгляді справи, якщо рішення суду першої інстанції порушує її\nправа та свободи, що охороняються законом.\n3. Рішення апеляційних судів, ухвалені ними у першій\nінстанції, переглядаються в апеляційному порядку Верховним Судом\nУкраїни.\n4. Апеляційні скарги на рішення суду першої інстанції можуть\nбути подані протягом двох днів з дня, наступного після дня\nодержання копії рішення.\n5. Скарги, подані після закінчення строків, встановлених\nчастиною четвертою цієї статті, залишаються без розгляду.\n6. Суд апеляційної інстанції розглядає справу протягом двох\nднів з дня закінчення строку на апеляційне оскарження, а стосовно\nсудових рішень, що були ухвалені судом першої інстанції до дня\nголосування, не пізніше часу початку голосування.\nСтаття 100. Особливості оскарження рішень, дій\nчи бездіяльності органів виконавчої влади,\nорганів місцевого самоврядування, підприємств,\nустанов,закладів та організацій, їх посадових\nта службових осіб\n1. Скарга на рішення, дії чи бездіяльність органу виконавчої\nвлади, органу місцевого самоврядування, підприємства, установи,\nзакладу чи організації, їх посадової чи службової особи подається\nдо місцевого суду за місцезнаходженням органу, підприємства,\nустанови, закладу, організації, рішення, дії чи бездіяльність\nякого чи посадової (службової) особи якого оскаржуються.\n2. Розгляд скарги на рішення, дії чи бездіяльність органу\nвиконавчої влади, органу місцевого самоврядування, підприємства,\nустанови, закладу, організації, їх посадової та службової особи не\nвиключає притягнення окремих посадових та службових осіб до\nдисциплінарної, адміністративної чи кримінальної відповідальності\nу порядку, передбаченому законом.\nСтаття 101. Особливості оскарження актів чи дій об'єднань\nгромадян, виборчих блоків\n1. Виборча комісія, кандидат, партія (блок), місцева\nорганізація партії (блок місцевих організацій партій) - суб'єкт\nвідповідного виборчого процесу, виборець, законні права або\nохоронювані законом інтереси яких порушено, мають право\nоскаржувати рішення чи дії об'єднання громадян, виборчого блоку,\nйого посадової особи чи повноважного представника, які стосуються\nвиборчого процесу, крім тих рішень чи дій, які відповідно до\nзакону, статуту (положення) об'єднання громадян належать до його\nвнутрішньої організаційної діяльності або його виключної\nкомпетенції.\n2. Скарга з підстав, зазначених у частині першій цієї статті,\nподається до місцевого суду за місцезнаходженням органу об'єднання\nгромадян, виборчого блоку, акти чи дії якого оскаржуються.\nСтаття 102. Особливості оскарження дій чи бездіяльності\nзасобів масової інформації, їх власників,\nпосадових і службових осіб\n1. Кандидат на пост Президента України, партія (блок) -\nсуб'єкт виборчого процесу мають право оскаржувати до суду або до\nвідповідної виборчої комісії дії чи бездіяльність засобів масової\nінформації, їх власників, посадових та службових осіб, які\nпорушують встановлений законом порядок діяльності засобів масової\nінформації під час виборчого процесу, у тому числі стосовно\nпередвиборної агітації, зокрема щодо вимоги спростування\nопублікованих ними неправдивих відомостей про кандидата чи партію\n(блок), що висунули кандидата.\n2. Центральна чи територіальна виборча комісія має право з\nвласної ініціативи оскаржувати до суду дії чи бездіяльність\nзасобів масової інформації, їх власників, посадових та службових\nосіб, зазначені у частині першій цієї статті.\n3. Скарга на дії чи бездіяльність засобів масової інформації,\nїх власників, посадових та службових осіб подається до місцевого\nсуду за місцезнаходженням засобу масової інформації, дії чи\nбездіяльність якого оскаржуються.\n4. Скарга на порушення встановлених законом обмежень щодо\nведення передвиборної агітації загальнодержавними засобами масової\nінформації подається до Центральної виборчої комісії, а\nрегіональними чи місцевими - до відповідної територіальної\nвиборчої комісії. Виборча комісія, до якої надійшла скарга, своїм\nрішенням невідкладно надсилає цю скаргу до відповідних\nправоохоронних органів для перевірки і реагування відповідно до\nзакону.\n5. Розгляд скарги на дії чи бездіяльність засобу масової\nінформації, його власників, посадових та службових осіб не\nвиключає притягнення зазначеного засобу чи його окремих власників,\nпосадових та службових осіб відповідно до закону до цивільної,\nадміністративної чи кримінальної відповідальності.\nСтаття 103. Особливості оскарження дій кандидатів на пост\nПрезидента України, їх довірених осіб\n1. Кандидат на пост Президента України, партія (блок) -\nсуб'єкт виборчого процесу мають право оскаржувати дії іншого\nкандидата на пост Президента України, його довіреної особи, якщо\nці дії спрямовані на порушення встановленого законом порядку\nвисунення кандидата, проведення передвиборної агітації, інші\nпорушення їх прав або виборчих прав громадян.\n2. Виборець має право оскаржувати дії кандидата на пост\nПрезидента України, його довіреної особи, якщо ці дії порушують\nйого виборчі права.\n3. Скарга на дії кандидата на пост Президента України\nподається до Центральної виборчої комісії або до Апеляційного суду\nміста Києва.\nСтаття 104. Особливості оскарження рішень, дій\nчи бездіяльності виборчих комісій\n1. Суб'єкт виборчого процесу має право оскаржити рішення, дії\nчи бездіяльність виборчої комісії, окремого члена виборчої\nкомісії.\n2. Рішення, дії чи бездіяльність дільничної виборчої комісії\nта її членів оскаржуються до територіальної виборчої комісії або\nдо місцевого суду за місцезнаходженням дільничної виборчої\nкомісії. Суб'єкт звернення зі скаргою має право звернутися до\nвідповідного апеляційного суду з мотивованим клопотанням про зміну\nпідсудності скарги.\n3. Рішення, дії чи бездіяльність територіальної виборчої\nкомісії або члена такої комісії оскаржуються до Центральної\nвиборчої комісії чи до апеляційного суду за місцезнаходженням\nтериторіальної виборчої комісії.\n4. Розгляд скарги на рішення, дії чи бездіяльність виборчої\nкомісії чи її членів не виключає притягнення окремих її членів до\nадміністративної чи кримінальної відповідальності у порядку,\nпередбаченому законом.\nСтаття 105. Відповідальність за порушення законодавства\nпро вибори Президента України\nОсоби, винні в порушенні законодавства про вибори Президента\nУкраїни, притягаються до кримінальної, адміністративної або іншої\nвідповідальності в порядку, встановленому законом.\n1. Цей Закон набирає чинності з дня його офіційного\nопублікування.\n2. Для цілей цього Закону місце проживання особи визначається\nвідповідно до Закону України \"Про свободу пересування та вільний\nвибір місця проживання в Україні\" ( 1382-15 ).\n3. До приведення законодавства України у відповідність із цим\nЗаконом закони та інші нормативно-правові акти застосовуються в\nчастині, що не суперечить цьому Закону.\n4. Кабінету Міністрів України у місячний строк після\nопублікування цього Закону:\nпідготувати та подати до Верховної Ради України пропозиції\nщодо приведення законів України у відповідність із цим Законом;\nпривести свої нормативно-правові акти у відповідність із цим\nЗаконом;\nзабезпечити прийняття нормативно-правових актів, передбачених\nцим Законом;\nзабезпечити перегляд чи скасування міністерствами та іншими\nцентральними органами виконавчої влади їх нормативно-правових\nактів, що суперечать цьому Закону.\n5. Центральній виборчій комісії:\nпривести у місячний строк після опублікування цього Закону\nсвої акти у відповідність із цим Законом;\nзабезпечити прийняття актів, передбачених цим Законом\"."
    }
  ],
  "definitions": []
}