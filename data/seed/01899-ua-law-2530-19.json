{
  "id": "ua-law-2530-19",
  "type": "statute",
  "title": "Закон України (2530-19)",
  "title_en": "",
  "short_name": "2530-19",
  "status": "in_force",
  "issued_date": "2018-09-06",
  "url": "https://zakon.rada.gov.ua/laws/show/2530-19",
  "description": "Official legislative act of Ukraine ingested from the Verkhovna Rada legal portal.",
  "provisions": [
    {
      "provision_ref": "art0",
      "section": "0",
      "title": "Стаття 0. Текст документа",
      "content": "ЗАКОН УКРАЇНИ\n\nПро внесення змін до Митного кодексу України та деяких інших законів України щодо запровадження механізму \"єдиного вікна\" та оптимізації здійснення контрольних процедур при переміщенні товарів через митний кордон України\n\n(Відомості Верховної Ради (ВВР), 2018, № 41, ст.320)\n\n{Із змінами, внесеними згідно із Законами\n\n№ 2473-VIII від 21.06.2018 , ВВР, 2018, № 30, ст.239\n\n№ 1089-IX від 16.12.2020\n\n№ 2320-IX від 20.06.2022\n\n№ 2573-IX від 06.09.2022 }\n\nВерховна Рада України постановляє :\n\nI. Внести до Митного кодексу України (Відомості Верховної Ради України, 2012 р., №№ 44-48, ст. 552) такі зміни:\n\n1. У частині першій статті 4:\n\nдоповнити пунктом 5 -1 такого змісту:\n\n\"5 -1 ) візуальне інспектування - дії посадової особи органів доходів і зборів, що передбачають зняття засобів забезпечення ідентифікації, накладених на транспортний засіб комерційного призначення, без вивантаження товарів та без їх розпакування, з метою виявлення ознак псування цих товарів\";\n\nпункт 9 -1 виключити;\n\nдоповнити пунктами 13 -1 і 19 -1 такого змісту:\n\n\"13 -1 ) заходи офіційного контролю - фітосанітарний контроль, ветеринарно-санітарний контроль, державний контроль за дотриманням законодавства про харчові продукти, корми, побічні продукти тваринного походження, здоров’я та благополуччя тварин, що проводяться згідно із законодавством України\";\n\n\"19 -1 ) механізм \"єдиного вікна\" - механізм взаємодії декларантів, їх представників та інших заінтересованих осіб з органами доходів і зборів, іншими державними органами, установами та організаціями, уповноваженими на здійснення дозвільних або контрольних функцій щодо переміщення товарів, транспортних засобів комерційного призначення через митний кордон України, який забезпечує можливість одноразового подання в електронному вигляді через єдиний державний інформаційний веб-портал \"Єдине вікно для міжнародної торгівлі\" документів та/або відомостей з метою дотримання вимог щодо переміщення товарів, транспортних засобів комерційного призначення через митний кордон України, передбачених цим Кодексом, іншими законами України, міжнародними договорами України, згода на обов’язковість яких надана Верховною Радою України, а також нормативно-правовими актами, виданими на основі та на виконання цього Кодексу та інших законів України\";\n\nпункт 42 викласти в такій редакції:\n\n\"42) попередній документальний контроль - форма здійснення заходів офіційного контролю, яка полягає у проведенні в пунктах пропуску (пунктах контролю) через державний кордон України посадовими особами органів доходів і зборів перевірки відповідних документів і відомостей, а в разі потреби, за результатами застосування автоматизованої системи управління ризиками - візуального інспектування товарів, транспортних засобів, які ввозяться на митну територію України або поміщуються в митний режим транзиту\".\n\n2. У статті 31 :\n\nчастину першу доповнити словами \"що функціонують на національному та/або міжнародному рівні\";\n\nдоповнити частинами шостою і сьомою такого змісту:\n\n\"6. Створення та функціонування єдиної автоматизованої інформаційної системи органів доходів і зборів, автоматизованої системи митного оформлення та єдиного державного інформаційного веб-порталу \"Єдине вікно для міжнародної торгівлі\" забезпечуються центральним органом виконавчої влади, що реалізує державну податкову та митну політику.\n\n7. Власне розроблення програмного забезпечення для органів доходів і зборів здійснюється спеціалізованим підрозділом центрального органу виконавчої влади, що реалізує державну податкову та митну політику\".\n\n3. Частину третю статті 33 викласти в такій редакції:\n\n\"3. Необхідні для здійснення митного контролю та митного оформлення товарів, транспортних засобів комерційного призначення документи (крім документів, що містять таємну інформацію), подання яких органам доходів і зборів передбачено цим Кодексом та іншими законами України, надаються органам доходів і зборів іншими державними органами, установами та організаціями, уповноваженими на здійснення дозвільних або контрольних функцій щодо переміщення товарів, транспортних засобів комерційного призначення через митний кордон України, з використанням механізму \"єдиного вікна\" відповідно до цього Кодексу у формі електронних документів, засвідчених електронним цифровим підписом.\n\nЗамість документа, що містить таємну інформацію, з використанням механізму \"єдиного вікна\" у формі електронного документа, засвідченого електронним цифровим підписом, передаються відкриті відомості про такий документ: назва (тип) документа, ким виданий (орган, установа, організація), ступінь секретності, дата видачі, реєстраційний номер\".\n\n4. Доповнити статтею 33 -1 такого змісту:\n\n\" Стаття 33 -1 . Реалізація механізму \"єдиного вікна\"\n\n1. Взаємодія між декларантами, їх представниками, іншими заінтересованими особами та органами доходів і зборів, іншими державними органами, установами та організаціями, уповноваженими на здійснення дозвільних або контрольних функцій щодо переміщення товарів, транспортних засобів комерційного призначення через митний кордон України, здійснюється з використанням механізму \"єдиного вікна\" згідно з цим Кодексом.\n\n2. Для здійснення взаємодії, передбаченої частиною першою цієї статті, використовується єдиний державний інформаційний веб-портал \"Єдине вікно для міжнародної торгівлі\", що входить до складу інформаційно-телекомунікаційної системи органів доходів і зборів. Адміністратором та держателем єдиного державного інформаційного веб-порталу \"Єдине вікно для міжнародної торгівлі\" є центральний орган виконавчої влади, що реалізує державну податкову та митну політику.\n\nДля функціонування єдиного державного інформаційного веб-порталу \"Єдине вікно для міжнародної торгівлі\" інформаційно-телекомунікаційна система органів доходів і зборів забезпечує можливість обміну інформацією з відповідними інформаційно-телекомунікаційними системами інших державних органів, установ та організацій, уповноважених на здійснення дозвільних або контрольних функцій щодо переміщення товарів, транспортних засобів комерційного призначення через митний кордон України.\n\n3. Для забезпечення та контролю за дотриманням вимог щодо переміщення товарів, транспортних засобів комерційного призначення через митний кордон України, передбачених цим Кодексом та іншими законами України, органами доходів і зборів, іншими державними органами, установами та організаціями, уповноваженими на здійснення дозвільних або контрольних функцій щодо переміщення товарів, транспортних засобів комерційного призначення через митний кордон України, використовується набір гармонізованих відомостей.\n\n4. Документи та відомості, надання яких органам доходів і зборів передбачено цим Кодексом та іншими законами України від інших державних органів, установ та організацій, уповноважених на здійснення відповідних дозвільних або контрольних функцій стосовно переміщення товарів, транспортних засобів комерційного призначення через митний кордон України, для здійснення митних формальностей надаються одноразово у формі електронного документа, засвідченого електронним цифровим підписом, через єдиний державний інформаційний веб-портал \"Єдине вікно для міжнародної торгівлі\" та не потребують дублювання в паперовій формі, крім випадків надання відкритих відомостей про документи, що містять таємну інформацію. Надання органам доходів і зборів для здійснення митних формальностей паперового примірника документа, що містить таємну інформацію, здійснюється у випадках та порядку, встановлених цим Кодексом та іншими законами України.\n\n5. Під час взаємодії між декларантами, їх представниками, іншими заінтересованими особами та органами доходів і зборів, іншими державними органами, установами та організаціями, уповноваженими на здійснення дозвільних або контрольних функцій щодо переміщення товарів, транспортних засобів комерційного призначення через митний кордон України, з використанням механізму \"єдиного вікна\" забезпечується додержання вимог щодо конфіденційності інформації.\n\nІнформація, надана декларантами, їх представниками, іншими заінтересованими особами через єдиний державний інформаційний веб-портал \"Єдине вікно для міжнародної торгівлі\", може використовуватися державними органами, установами та організаціями, уповноваженими на здійснення дозвільних або контрольних функцій щодо переміщення товарів, транспортних засобів комерційного призначення через митний кордон України, виключно відповідно до компетенції та не може розголошуватися без дозволу особи, якою надано таку інформацію, зокрема, передаватися третім особам, у тому числі іншим державним органам, установам та організаціям, крім випадків, визначених цим Кодексом.\n\n6. Гармонізація відомостей, що надаються через єдиний державний інформаційний веб-портал \"Єдине вікно для міжнародної торгівлі\", здійснюється з метою уникнення необхідності неодноразового надання декларантом, його представником та іншою заінтересованою особою одних і тих самих відомостей різним державним органам, установам та організаціям, уповноваженим на здійснення дозвільних або контрольних функцій щодо переміщення товарів, транспортних засобів комерційного призначення через митний кордон України.\n\nГармонізацію відомостей, що надаються через єдиний державний інформаційний веб-портал \"Єдине вікно для міжнародної торгівлі\", здійснює центральний орган виконавчої влади, що забезпечує формування та реалізує державну фінансову політику, відповідно до рекомендацій та на основі моделі даних Всесвітньої митної організації.\n\nДля гармонізації відомостей, що надаються через єдиний державний інформаційний веб-портал \"Єдине вікно для міжнародної торгівлі\", центральний орган виконавчої влади, що забезпечує формування та реалізує державну фінансову політику, затверджує нормативно-технічний документ - набір гармонізованих відомостей для надання через єдиний державний інформаційний веб-портал \"Єдине вікно для міжнародної торгівлі\" та забезпечує його систематичний перегляд.\n\nЦентральний орган виконавчої влади, що реалізує державну податкову та митну політику, для забезпечення гармонізації відомостей, що надаються через єдиний державний інформаційний веб-портал \"Єдине вікно для міжнародної торгівлі\", здійснює:\n\n1) збір та узагальнення даних та супровідних документів, які згідно з цим Кодексом, іншими законами України, міжнародними договорами України, згода на обов’язковість яких надана Верховною Радою України, а також нормативно-правовими актами, виданими на основі та на виконання цього Кодексу та інших законів України, підлягають поданню відповідними особами до державних органів, установ та організацій, уповноважених на здійснення дозвільних або контрольних функцій щодо переміщення товарів, транспортних засобів комерційного призначення через митний кордон України;\n\n2) обробку узагальнених даних відповідно до рекомендацій Всесвітньої митної організації;\n\n3) зберігання даних, що надаються через єдиний державний інформаційний веб-портал \"Єдине вікно для міжнародної торгівлі\";\n\n4) визначення змісту та формату даних для подання через єдиний державний інформаційний веб-портал \"Єдине вікно для міжнародної торгівлі\" відповідно до моделі даних Всесвітньої митної організації;\n\n5) відстеження змін і доповнень до моделі даних Всесвітньої митної організації та рекомендацій Всесвітньої митної організації для подальшого їх використання;\n\n6) розміщення на своєму офіційному сайті інформації про функціонування єдиного державного інформаційного веб-порталу \"Єдине вікно для міжнародної торгівлі\";\n\n7) інші функції, передбачені законодавством, необхідні для забезпечення функціонування єдиного державного інформаційного веб-порталу \"Єдине вікно для міжнародної торгівлі\".\n\n7. Єдиний державний інформаційний веб-портал \"Єдине вікно для міжнародної торгівлі\" забезпечує:\n\n1) обмін документами та відомостями стосовно переміщення товарів, транспортних засобів комерційного призначення через митний кордон України між особами, зазначеними у частині першій цієї статті;\n\n2) передавання державними органами, установами і організаціями, уповноваженими на здійснення дозвільних або контрольних функцій щодо переміщення товарів, транспортних засобів комерційного призначення через митний кордон України, відповідних дозвільних документів та/або відомостей про включення (виключення) товару до (з) відповідного реєстру органам доходів і зборів, декларантам, їх представникам та іншим заінтересованим особам у формі електронних документів, засвідчених електронним цифровим підписом;\n\n3) передавання уповноваженими державними органами органам доходів і зборів, декларантам, їх представникам та іншим заінтересованим особам інформації про встановлені ними відповідно до законів чи міжнародних договорів України, згода на обов’язковість яких надана Верховною Радою України, заборон на переміщення у відповідному напрямку товарів через митний кордон України;\n\n4) використання органами доходів і зборів відомостей з відповідних реєстрів та/або документів для контролю за дотриманням встановлених заборон та/або обмежень на переміщення товарів через митний кордон України;\n\n5) надання уповноваженими органами, які проводять заходи офіційного контролю щодо товарів, транспортних засобів комерційного призначення, що ввозяться на митну територію України (у тому числі з метою транзиту), відомостей про результати проведення таких заходів органам доходів і зборів, декларантам, їх представникам та іншим заінтересованим особам;\n\n6) використання органами доходів і зборів інформації, наданої декларантами, їх представниками, іншими заінтересованими особами та державними органами, установами та організаціями, уповноваженими на здійснення дозвільних або контрольних функцій щодо переміщення товарів, транспортних засобів комерційного призначення через митний кордон України, для прийняття відповідних рішень щодо пропуску товарів, транспортних засобів комерційного призначення через митний кордон України, їх випуску у відповідний митний режим;\n\n7) регулярне інформування відповідних державних органів, установ та організацій, уповноважених на здійснення дозвільних або контрольних функцій щодо переміщення товарів, транспортних засобів комерційного призначення через митний кордон України, про здійснення митних формальностей на підставі відповідних дозвільних документів або відомостей про наявність (відсутність) товару у відповідному реєстрі, внесеному до єдиного державного інформаційного веб-порталу \"Єдине вікно для міжнародної торгівлі\", шляхом надання інформації про товари, переміщені через митний кордон України за відповідний період (відомості про дозвільний документ або реєстр, митний режим, декларанта, відправника, одержувача, найменування країни походження товарів (за наявності), відправлення та призначення, найменування товару, код товару згідно з УКТ ЗЕД , відомості про кількість товару в кілограмах (вага брутто та вага нетто) та в інших одиницях виміру);\n\n8) багаторазове використання одноразово внесеної інформації;\n\n9) можливість координації органами доходів і зборів проведення заходів офіційного контролю уповноваженими органами;\n\n10) можливість здійснення декларантами, їх представниками, іншими заінтересованими особами сплати відповідних митних платежів, єдиного збору, плати за здійснення митних формальностей органами доходів і зборів, плати за проведення заходів офіційного контролю уповноваженими органами;\n\n11) передавання декларантами, їх представниками та іншими заінтересованими особами до органів доходів і зборів передбачених законодавством України з питань державної митної справи документів, відомостей, заяв, запитів тощо та отримання зворотної інформації та відповідей від органів доходів і зборів;\n\n12) розмежування доступу до інформації згідно з компетенцією державних органів, інших установ та організацій, уповноважених на здійснення дозвільних або контрольних функцій щодо переміщення товарів, транспортних засобів комерційного призначення через митний кордон України;\n\n13) безстрокове збереження інформації, її архівацію та відновлення.\n\n8. Єдиний державний інформаційний веб-портал \"Єдине вікно для міжнародної торгівлі\" працює постійно (24 години щоденно), крім часу, необхідного для його технічного обслуговування.\n\nТехнічне обслуговування єдиного державного інформаційного веб-порталу \"Єдине вікно для міжнародної торгівлі\" проводиться у часові проміжки з незначною кількістю звернень до порталу декларантів, їх представників, інших заінтересованих осіб.\n\nІнформація про запланований час технічного обслуговування єдиного державного інформаційного веб-порталу \"Єдине вікно для міжнародної торгівлі\" розміщується на офіційному веб-сайті центрального органу виконавчої влади, що реалізує державну податкову та митну політику, не пізніше, ніж за 24 години до початку його проведення.\n\nУ разі виходу з ладу єдиного державного інформаційного веб-порталу \"Єдине вікно для міжнародної торгівлі\" строки, визначені цим Кодексом, що пов’язані з його роботою, призупиняються на період до відновлення його роботи.\n\nІнформація про вихід з ладу єдиного державного інформаційного веб-порталу \"Єдине вікно для міжнародної торгівлі\" та відновлення його роботи невідкладно розміщується на офіційному веб-сайті центрального органу виконавчої влади, що реалізує державну податкову та митну політику.\n\n9. Порядок взаємодії між декларантами, їх представниками, іншими заінтересованими особами та органами доходів і зборів, іншими державними органами, установами та організаціями, уповноваженими на здійснення дозвільних або контрольних функцій щодо переміщення товарів, транспортних засобів комерційного призначення через митний кордон України, з використанням механізму \"єдиного вікна\" затверджується Кабінетом Міністрів України\".\n\n5. У пункті 7 частини другої статті 53 слова \"копія імпортної ліцензії\" замінити словами \"ліцензія на імпорт товару\".\n\n6. Частину третю статті 110 доповнити пунктом 13 такого змісту:\n\n\"13) товарів, які тимчасово ввозяться на митну територію України суб’єктами космічної діяльності, що підпадають під дію законів України \"Про державну підтримку космічної діяльності\" та \"Про космічну діяльність\" , з метою проведення досліджень або випробувань\".\n\n7. У пункті 2 частини п’ятої статті 122 слова та цифри \"видів контролю, зазначених у частині першій статті 319 цього Кодексу\" замінити словами \"заходів офіційного контролю\".\n\n8. У статті 140 слова та цифри \"у тому числі видів контролю, зазначених у частині першій статті 319 цього Кодексу\" замінити словами \"а також без проведення заходів офіційного контролю\".\n\n9. У статті 149 :\n\nу пункті 1 частини другої слова \"здійснюватиметься переробка товарів\" замінити словами \"зазначені в заяві товари були чи будуть ввезені на митну територію України\";\n\nу частині четвертій слова \"на підставі якого здійснюватиметься переробка\" замінити словами \"або документ, що його замінює, на підставі якого зазначені в заяві товари будуть ввезені на митну територію України\";\n\nчастину сьому доповнити пунктами 3 та 4 такого змісту:\n\n\"3) вид зовнішньоекономічного договору, на підставі якого ці товари були чи будуть ввезені на митну територію України, за винятком договорів, які заборонені законами України;\n\n4) форму розрахунку за зовнішньоекономічним договором, на підставі якого ці товари були чи будуть ввезені на митну територію України, крім форм розрахунку, заборонених законодавством України\".\n\n10. Статтю 155 доповнити частиною четвертою такого змісту:\n\n\"4. Реалізація на митній території України продуктів переробки, виготовлених з товарів, власником яких є підприємство-резидент, якому органом доходів і зборів надано дозвіл на їх переробку, здійснюється після поміщення зазначеним підприємством таких продуктів переробки в митний режим імпорту зі сплатою митних платежів, якими відповідно до законів України оподатковуються товари під час ввезення на митну територію України в режимі імпорту, та із застосуванням до таких продуктів переробки встановлених відповідно до закону заходів нетарифного регулювання зовнішньоекономічної діяльності\".\n\n11. У статті 196 :\n\nу частині першій:\n\nпункт 1 доповнити словами \"або міжнародним договором України, згода на обов’язковість якого надана Верховною Радою України, або відповідно до закону чи міжнародного договору України, згода на обов’язковість якого надана Верховною Радою України\";\n\nпункт 2 викласти в такій редакції:\n\n\"2) товари (крім товарів для власного споживання, що ввозяться громадянами в обсязі та порядку, встановлених статтями 376 і 378 цього Кодексу), на пропуск яких відповідно до закону потрібні документи державних органів, установ та організацій, уповноважених на їх видачу, - в разі відсутності таких документів\";\n\nу пункті 3 слова \"крім випадків, передбачених цим Кодексом\" виключити;\n\nдоповнити частиною третьою такого змісту:\n\n\"3. Центральний орган виконавчої влади, що реалізує державну податкову та митну політику, визначає коди товарів згідно з УКТ ЗЕД , на переміщення яких через митний кордон України у відповідному напрямку встановлено заборону законом або міжнародним договором України, згода на обов’язковість якого надана Верховною Радою України, або відповідно до закону чи міжнародного договору України, згода на обов’язковість якого надана Верховною Радою України, і розміщує відповідну інформацію на своєму офіційному веб-сайті та в єдиному державному інформаційному веб-порталі \"Єдине вікно для міжнародної торгівлі\".\n\n12. У статті 197 :\n\nдруге речення частини першої замінити двома реченнями такого змісту: \"Пропуск таких товарів через митний кордон України та/або їх випуск залежно від вимог відповідного закону здійснюються органами доходів і зборів на підставі отриманих від державних органів, інших установ та організацій, уповноважених на здійснення дозвільних або контрольних функцій щодо переміщення товарів, транспортних засобів комерційного призначення через митний кордон України, з використанням механізму \"єдиного вікна\" відповідних дозвільних документів та/або відомостей про включення (виключення) товару до (з) відповідного реєстру у формі електронних документів, засвідчених електронним цифровим підписом, які підтверджують дотримання встановлених обмежень щодо переміщення таких товарів через митний кордон України, якщо використання таких дозвільних документів та/або відомостей для здійснення митних формальностей передбачено законами України. У випадках, передбачених цим Кодексом, для здійснення митних формальностей можуть використовуватися паперові примірники таких документів, надані декларантом або уповноваженою ним особою\";\n\nчастину другу викласти в такій редакції:\n\n\"2. Центральний орган виконавчої влади, що реалізує державну податкову та митну політику, визначає коди товарів згідно з УКТ ЗЕД , на переміщення яких через митний кордон України у відповідному напрямку встановлено обмеження, та розміщує відповідну інформацію на своєму офіційному веб-сайті та на єдиному державному інформаційному веб-порталі \"Єдине вікно для міжнародної торгівлі\".\n\n13. Доповнити статтею 222 -1 такого змісту:\n\n\" Стаття 222 -1 . Документальний контроль у сфері міжнародних автомобільних перевезень\n\n1. У пунктах пропуску через державний кордон України органи доходів і зборів здійснюють контроль за дотриманням автомобільними перевізниками законодавства України щодо міжнародних автомобільних перевезень згідно із Законом України \"Про автомобільний транспорт\". Порядок проведення такого контролю затверджується Кабінетом Міністрів України\".\n\n14. У статті 233 :\n\nчастину четверту викласти в такій редакції:\n\n\"4. У пункті пропуску (пункті контролю) через державний кордон України до товарів, які переміщуються (пересилаються) у міжнародних поштових та експрес-відправленнях, контроль за дотриманням заходів нетарифного регулювання зовнішньоекономічної діяльності не здійснюється, а заходи офіційного контролю не проводяться. Митні формальності щодо таких товарів проводяться в найкоротший строк\";\n\nчастину п’яту після слова \"огляду\" доповнити словами \"у тому числі при здійсненні заходів офіційного контролю\".\n\n15. Пункт 4 частини першої статті 235 викласти в такій редакції:\n\n\"4) товарів, які за результатами проведення заходів офіційного контролю не можуть бути випущені у заявлений митний режим відповідно до мети їх ввезення в Україну\".\n\n16. У статті 237 :\n\nчастину другу викласти в такій редакції:\n\n\"2. Якщо товари, ввезені на митну територію України у міжнародних поштових та експрес-відправленнях, підлягають заходам офіційного контролю, органи доходів і зборів залучають посадових осіб відповідних уповноважених органів для проведення таких заходів\";\n\nу частині третій слова \"дозвільних документів та без проведення інших, крім митного, видів контролю\" замінити словами \"документів та/або відомостей, що підтверджують дотримання встановлених обмежень щодо переміщення через митний кордон України, та без проведення заходів офіційного контролю\".\n\n17. У пункті 4 частини другої статті 255 слово \"п’ятої\" замінити словом \"шостої\".\n\n18. У статті 257 :\n\nдруге речення частини першої доповнити словами \"або їх електронні (скановані) копії, засвідчені електронним цифровим підписом декларанта або уповноваженої ним особи\";\n\nчастину другу доповнити словами \"а також електронних (сканованих) копій паперових документів, засвідчених електронним цифровим підписом декларанта або уповноваженої ним особи\".\n\n19. Перше речення частини восьмої статті 259 доповнити словами \"або електронної (сканованої) копії паперового документа, засвідченої електронним цифровим підписом декларанта або уповноваженої ним особи\".\n\n20. Частину другу статті 264 доповнити абзацами другим і третім такого змісту:\n\n\"Органам доходів і зборів забороняється вимагати надання декларантом або уповноваженою ним особою документів та/або відомостей, якщо цим Кодексом та іншими законами України передбачено надання таких документів (відомостей) органам доходів і зборів державними органами, установами та організаціями, уповноваженими на здійснення дозвільних або контрольних функцій щодо переміщення товарів, транспортних засобів комерційного призначення через митний кордон України, через єдиний державний інформаційний веб-портал \"Єдине вікно для міжнародної торгівлі\", а також приймати і використовувати такі документи та/або відомості, надані декларантом або уповноваженою ним особою, для здійснення митних формальностей, крім випадків, визначених цим Кодексом.\n\nУ разі виходу з ладу єдиного державного інформаційного веб-порталу \"Єдине вікно для міжнародної торгівлі\" на строк більше двох годин орган доходів і зборів зобов’язаний приймати документи та/або відомості, зазначені в абзаці другому цієї частини, у разі надання їх декларантом або уповноваженою ним особою у вигляді електронних документів або документів на паперовому носії або їх електронних (сканованих) копій, засвідчених електронним цифровим підписом декларанта або уповноваженої ним особи\".\n\n21. Статтю 318 доповнити частиною сьомою такого змісту:\n\n\"7. Для забезпечення здійснення митного контролю органами доходів і зборів використовується єдина автоматизована інформаційна система органів доходів і зборів України\".\n\n22. Статтю 319 викласти в такій редакції:\n\n\" Стаття 319 . Взаємодія органів доходів і зборів з іншими уповноваженими органами під час переміщення товарів через митний кордон України\n\n1. Товари, що ввозяться на митну територію України (у тому числі з метою транзиту), можуть підлягати заходам офіційного контролю.\n\nВичерпний перелік товарів (з описом та кодом згідно з УКТ ЗЕД ), які в разі ввезення на митну територію України (у тому числі з метою транзиту) підлягають заходам офіційного контролю, затверджується Кабінетом Міністрів України.\n\n2. Заходи офіційного контролю проводяться:\n\n1) у пунктах пропуску (пунктах контролю) через державний кордон України - в обсязі, необхідному для надання дозволу на пропуск товарів через митний кордон України для їх переміщення до пунктів призначення на території України чи до пункту вивезення (пропуску) за межі митної території України або випуску їх у заявлений митний режим відповідно до мети їх ввезення в Україну у пункті пропуску (пункті контролю) через державний кордон України;\n\n2) у пунктах призначення на території України - в обсязі, необхідному для надання дозволу на випуск товарів у заявлений митний режим відповідно до мети їх ввезення в Україну.\n\n3. Заходи офіційного контролю у пунктах пропуску (пунктах контролю) через державний кордон України проводяться органами доходів і зборів шляхом попереднього документального контролю.\n\nПерелік документів і відомостей, що підлягають перевірці під час попереднього документального контролю, затверджується Кабінетом Міністрів України.\n\n4. Попередній документальний контроль розпочинається після пред’явлення органу доходів і зборів товарів, транспортних засобів комерційного призначення і документів на такі товари в пункті пропуску (пункті контролю) через державний кордон України.\n\nПротягом двох годин з моменту пред’явлення товарів, транспортних засобів комерційного призначення посадова особа органу доходів і зборів під час проведення попереднього документального контролю зобов’язана:\n\n1) прийняти одне з таких рішень про:\n\nнадання дозволу на пропуск товарів через митний кордон України за результатами попереднього документального контролю для переміщення їх до пункту призначення на території України чи до пункту вивезення (пропуску) за межі митної території України;\n\nприпинення попереднього документального контролю та залучення для проведення заходів офіційного контролю посадової особи відповідного уповноваженого органу;\n\n2) внести до єдиної автоматизованої інформаційної системи органів доходів і зборів України інформацію про прийняте рішення.\n\n5. Попередній документальний контроль припиняється посадовою особою органу доходів і зборів у разі:\n\n1) встановленої законом вимоги щодо проведення відповідного заходу офіційного контролю відповідним уповноваженим органом;\n\n2) ввезення на митну територію України (у тому числі з метою транзиту) живих тварин (ссавців, птахів, бджіл, комах, риб, ракоподібних, молюсків, жаб, амфібій та рептилій);\n\n3) ввезення на митну територію України (у тому числі з метою транзиту) живих рослин;\n\n4) проведення у пунктах пропуску (пунктах контролю) через державний кордон України відповідних санітарних заходів у зв’язку із загрозою занесення збудників хвороб тварин на територію України;\n\n5) наявності в єдиній автоматизованій інформаційній системі органів доходів і зборів України інформації уповноваженого органу про встановлення ним заборони на ввезення відповідних товарів на митну територію України (у тому числі з метою транзиту) з відповідної країни;\n\n6) відсутності документів чи відомостей, необхідних для здійснення попереднього документального контролю;\n\n7) отримання звернення декларанта або уповноваженої ним особи щодо проведення заходів офіційного контролю у пункті пропуску (пункті контролю) через державний кордон відповідним уповноваженим органом;\n\n8) виявлення під час візуального інспектування ознак псування товарів.\n\nУ разі припинення попереднього документального контролю для проведення відповідної перевірки посадовою особою органу доходів і зборів невідкладно залучається посадова особа відповідного уповноваженого органу.\n\n6. Протягом двох годин з моменту залучення до проведення заходів офіційного контролю у пункті пропуску (пункті контролю) через державний кордон України посадова особа відповідного уповноваженого органу зобов’язана:\n\n1) прийняти одне або кілька рішень про:\n\nнадання дозволу на пропуск товарів через митний кордон України для переміщення їх до пункту призначення на території України чи до пункту вивезення (пропуску) за межі митної території України;\n\nнадання дозволу на випуск товарів у заявлений митний режим відповідно до мети їх ввезення в Україну в пункті пропуску (пункті контролю) через державний кордон України;\n\nзаборону ввезення товарів на митну територію України;\n\nнеобхідність проведення огляду (інспектування) товарів;\n\nнеобхідність взяття проб (зразків) товарів для проведення їх дослідження (аналізу, експертизи);\n\nнеобхідність проведення додаткової обробки товарів (фумігації, знезараження, нанесення відповідного маркування тощо);\n\n2) внести до єдиного державного інформаційного веб-порталу \"Єдине вікно для міжнародної торгівлі\" інформацію про прийняте рішення, про посадову особу, яка прийняла таке рішення, та про посадову особу, яка безпосередньо виконуватиме процедури, зазначені в абзацах п’ятому - сьомому пункту 1 цієї частини.\n\nПосадова особа відповідного уповноваженого державного органу, призначена для виконання процедур, зазначених в абзацах п’ятому - сьомому пункту 1 цієї частини, протягом 12 годин з моменту внесення відповідної інформації до єдиного державного інформаційного веб-порталу \"Єдине вікно для міжнародної торгівлі\" зобов’язана виконати такі процедури та внести до єдиного державного інформаційного веб-порталу \"Єдине вікно для міжнародної торгівлі\" інформацію про їх виконання.\n\nЄдиний державний інформаційний веб-портал \"Єдине вікно для міжнародної торгівлі\" в автоматичному режимі формує та надсилає декларанту (уповноваженій ним особі), органу доходів і зборів та відповідному уповноваженому державному органу повідомлення про:\n\nневнесення протягом встановленого строку до єдиного державного інформаційного веб-порталу \"Єдине вікно для міжнародної торгівлі\" інформації згідно з пунктом 2 цієї частини із зазначенням відомостей про відповідний уповноважений державний орган та посадову особу, яка повинна була внести таку інформацію;\n\nневнесення протягом встановленого строку до єдиного державного інформаційного веб-порталу \"Єдине вікно для міжнародної торгівлі\" інформації про виконання процедур, зазначених в абзацах п’ятому - сьомому пункту 1 цієї частини, із зазначенням відомостей про відповідний уповноважений державний орган та посадову особу, яка повинна була виконати такі процедури.\n\n7. Пропуск через митний кордон України товарів, які в разі ввезення на митну територію України (у тому числі з метою транзиту) підлягають заходам офіційного контролю, здійснюється на підставі інформації, що міститься в єдиній автоматизованій інформаційній системі органів доходів і зборів, про надання дозволу на:\n\nпропуск таких товарів через митний кордон України для переміщення їх до пункту призначення на території України чи до пункту вивезення (пропуску) за межі митної території України; або\n\nвипуск таких товарів у заявлений митний режим відповідно до мети їх ввезення в Україну в пункті пропуску (пункті контролю) через державний кордон України.\n\n8. Документи та відомості для проведення заходів офіційного контролю, крім документів і відомостей, які згідно з цим Кодексом та іншими законами України вносяться до єдиного державного інформаційного веб-порталу \"Єдине вікно для міжнародної торгівлі\" державними органами, установами та організаціями, уповноваженими на здійснення відповідних дозвільних або контрольних функцій стосовно переміщення товарів, транспортних засобів комерційного призначення через митний кордон України, вносяться до єдиного державного інформаційного веб-порталу \"Єдине вікно для міжнародної торгівлі\" декларантом (уповноваженою ним особою) до або одночасно з поданням митної декларації з метою випуску товарів у обраний митний режим.\n\n9. Посадова особа відповідного уповноваженого органу, який проводить заходи офіційного контролю товарів у пункті їх призначення на території України, протягом двох робочих годин з моменту внесення декларантом (уповноваженою ним особою) до єдиного державного інформаційного веб-порталу \"Єдине вікно для міжнародної торгівлі\" документів та відомостей про такі товари для проведення заходів офіційного контролю зобов’язана:\n\n1) прийняти одне або кілька рішень про:\n\nнадання дозволу на випуск товарів у заявлений митний режим відповідно до мети їх ввезення в Україну;\n\nзаборону випуску товарів у заявлений митний режим відповідно до мети їх ввезення в Україну;\n\nнеобхідність перевірки оригіналів документів на такі товари;\n\nнеобхідність проведення огляду (інспектування) товарів;\n\nнеобхідність взяття проб (зразків) товарів для проведення їх дослідження (аналізу, експертизи);\n\nнеобхідність проведення додаткової обробки товарів (фумігації, знезараження, нанесення відповідного маркування тощо);\n\n2) внести до єдиного державного інформаційного веб-порталу \"Єдине вікно для міжнародної торгівлі\" інформацію про прийняте рішення, посадову особу, яка прийняла таке рішення, та посадову особу, яка безпосередньо виконуватиме процедури, зазначені в абзацах четвертому - сьомому пункту 1 цієї частини.\n\nУ разі внесення декларантом (уповноваженою ним особою) до єдиного державного інформаційного веб-порталу \"Єдине вікно для міжнародної торгівлі\" документів та відомостей для проведення заходів офіційного контролю до прибуття товарів на митну територію України посадова особа відповідного уповноваженого органу, яка проводить заходи офіційного контролю товарів у пункті їх призначення на території України, приймає відповідне рішення згідно з пунктом 1 цієї частини протягом двох робочих годин з моменту пропуску товарів на митну територію України.\n\nУ разі якщо законодавством України передбачено здійснення в рамках заходів офіційного контролю окремих процедур, не зазначених у пункті 1 цієї частини, за поданням відповідного уповноваженого органу центральний орган виконавчої влади, що реалізує державну податкову та митну політику, забезпечує можливість внесення інформації про такі процедури до єдиного державного інформаційного веб-порталу \"Єдине вікно для міжнародної торгівлі\" з їх однозначною ідентифікацією.\n\nУ разі якщо посадовою особою відповідного уповноваженого органу, яка проводить заходи офіційного контролю товарів у пункті їх призначення на території України, внесено до єдиного державного інформаційного веб-порталу \"Єдине вікно для міжнародної торгівлі\" інформацію про необхідність проведення огляду (інспектування) товарів, взяття проб (зразків) товарів для проведення їх дослідження (аналізу, експертизи), проведення додаткової обробки товарів (фумігації, знезараження, нанесення відповідного маркування тощо), термін проведення відповідних процедур у рамках заходів офіційного контролю узгоджується з використанням механізму \"єдиного вікна\" між декларантом (уповноваженою ним особою), відповідним уповноваженим органом та органом доходів і зборів за принципом вибору найближчого можливого терміну, але не пізніше ніж через вісім робочих годин від терміну, запропонованого декларантом (уповноваженою ним особою).\n\nПісля завершення заходів офіційного контролю товарів у пункті їх призначення на території України посадова особа відповідного уповноваженого органу, яка їх здійснювала, зобов’язана невідкладно внести інформацію про прийняте рішення до єдиного державного інформаційного веб-порталу \"Єдине вікно для міжнародної торгівлі\".\n\n10. Випуск у відповідний митний режим (крім митного режиму транзиту) товарів, які в разі ввезення на митну територію України підлягають заходам офіційного контролю, здійснюється за умови наявності в єдиній автоматизованій інформаційній системі органів доходів і зборів України інформації про надання дозволу на випуск цих товарів у заявлений митний режим відповідно до мети їх ввезення в Україну за результатами проведення таких заходів відповідними уповноваженими органами, крім випадків, визначених абзацом другим цієї частини.\n\nЯкщо на момент закінчення встановлених статтею 255 цього Кодексу строків митного оформлення в єдиній автоматизованій інформаційній системі органів доходів і зборів України відсутня інформація про надання певним (одним чи кількома) уповноваженим органом за результатами проведення заходів офіційного контролю дозволу на випуск товарів у заявлений митний режим відповідно до мети їх ввезення в Україну та про заборону цим же (одним чи кількома) уповноваженим органом випуску товарів у заявлений митний режим відповідно до мети їх ввезення в Україну, орган доходів і зборів завершує митне оформлення цих товарів із дотриманням строків, встановлених статтею 255 цього Кодексу. Заходи офіційного контролю щодо зазначених товарів у такому разі проводяться відповідними уповноваженими органами незалежно від завершення їх митного оформлення в порядку, встановленому законодавством України. Положення цього абзацу не застосовуються до товарів, визнаних гуманітарною допомогою відповідно до Закону України \"Про гуманітарну допомогу\".\n\nВипуск у митний режим транзиту товарів, які в разі ввезення на митну територію України підлягають заходам офіційного контролю, здійснюється на підставі інформації, що міститься в єдиній автоматизованій інформаційній системі органів доходів і зборів, про надання дозволу на:\n\nпропуск таких товарів через митний кордон України для переміщення їх до пункту призначення на території України чи до пункту вивезення (пропуску) за межі митної території України; або\n\nвипуск таких товарів у заявлений митний режим відповідно до мети їх ввезення в Україну в пункті пропуску (пункті контролю) через державний кордон України.\n\nІнформація про випуск товарів у відповідний митний режим вноситься до єдиного державного інформаційного веб-порталу \"Єдине вікно для міжнародної торгівлі\" автоматизованою системою митного оформлення в автоматичному режимі.\n\n11. Органи доходів і зборів координують роботу відповідних уповноважених органів щодо проведення заходів офіційного контролю у пунктах пропуску (пунктах контролю) через державний кордон України і в зонах митного контролю на митній території України в порядку, встановленому цим Кодексом та іншими актами законодавства України.\n\nРежим роботи уповноважених органів, які проводять заходи офіційного контролю у пунктах пропуску (пунктах контролю) через державний кордон України і в зонах митного контролю на митній території України, повинен бути узгоджений з режимом роботи відповідного підрозділу органу доходів і зборів.\n\n12. Центральний орган виконавчої влади, що реалізує державну податкову та митну політику, здійснює ведення реєстру пунктів пропуску (пунктів контролю) через державний кордон України, місць доставки, місць митного оформлення товарів на митній території України в порядку та за формою, затвердженими центральним органом виконавчої влади, що забезпечує формування та реалізує державну фінансову політику, а також розміщує цей реєстр на своєму офіційному сайті та в єдиному державному інформаційному веб-порталі \"Єдине вікно для міжнародної торгівлі\".\n\nДо реєстру, зазначеного в абзаці першому цієї частини, за інформацією, наданою уповноваженими органами, вносяться відомості про орієнтовний строк прибуття до кожного пункту пропуску (пункту контролю) через державний кордон України, місця доставки, місця митного оформлення товарів на митній території України посадових осіб відповідних уповноважених органів для здійснення заходів офіційного контролю, а також про режим їх роботи. Уповноважені органи, що здійснюють заходи офіційного контролю, зобов’язані своєчасно інформувати центральний орган виконавчої влади, що реалізує державну податкову та митну політику, про необхідність внесення змін і доповнень до реєстру, зазначеного у цій частині\".\n\n23. Друге речення частини третьої статті 320 виключити.\n\n24. У частині першій статті 331 слова та цифри \"здійснювати види контролю, зазначені у частині першій статті 319 цього Кодексу\" замінити словами \"проводити заходи офіційного контролю\".\n\n25. У першому реченні частини другої статті 332 слова та цифри \"здійснюють види контролю, зазначені у частині першій статті 319 цього Кодексу\" замінити словами \"проводять заходи офіційного контролю\".\n\n26. У частині шостій статті 334 слова \"або уповноваженими ними особами для здійснення митного контролю\" замінити словами \"їх представниками, іншими заінтересованими особами, а також державними органами, установами та організаціями, уповноваженими на здійснення дозвільних або контрольних функцій щодо переміщення товарів, транспортних засобів комерційного призначення через митний кордон України, у тому числі через єдиний державний інформаційний веб-портал \"Єдине вікно для міжнародної торгівлі\", для здійснення митних формальностей\".\n\n27. Частину другу статті 335 доповнити абзацом другим такого змісту:\n\n\"Якщо цим Кодексом та іншими законами України передбачено надання таких документів (відомостей) органам доходів і зборів державними органами, установами та організаціями, уповноваженими на здійснення дозвільних або контрольних функцій щодо переміщення товарів, транспортних засобів комерційного призначення через митний кордон України, у формі електронних документів, засвідчених електронним цифровим підписом, через єдиний державний інформаційний веб-портал \"Єдине вікно для міжнародної торгівлі\", органам доходів і зборів забороняється вимагати надання таких документів (відомостей) декларантом, уповноваженою ним особою, перевізником чи іншою заінтересованою особою\".\n\n28. У частині першій статті 339 слова та цифри \"відповідним видам контролю, зазначеним у частині першій статті 319 цього Кодексу\" замінити словами \"заходам офіційного контролю\".\n\n29. Статтю 355 доповнити частиною другою такого змісту:\n\n\"2. Положення частини першої цієї статті не стосуються документів на паперових носіях, що були надані підприємством органу доходів і зборів для здійснення митних формальностей та не були повернені органом доходів і зборів після їх виконання, а також документів та відомостей, які згідно з цим Кодексом та іншими законами України повинні надаватися органам доходів і зборів державними органами, установами та організаціями, уповноваженими на здійснення дозвільних або контрольних функцій щодо переміщення товарів, транспортних засобів комерційного призначення через митний кордон України через єдиний державний інформаційний веб-портал \"Єдине вікно для міжнародної торгівлі\".\n\n30. Частину третю статті 363 викласти в такій редакції:\n\n\"3. Автоматизована система управління ризиками, що застосовується органами доходів і зборів, є складовою частиною єдиної автоматизованої інформаційної системи органів доходів і зборів.\n\nАвтоматизована система управління ризиками функціонує на центральному рівні та передбачає застосування випадкового відбору.\n\nАвтоматизована система управління ризиками забезпечує визначення однакового обсягу та форм митного контролю товарів, транспортних засобів комерційного призначення незалежно від того, якому органу доходів і зборів подано митну декларацію (інший документ, що може використовуватися замість митної декларації відповідно до цього Кодексу), для здійснення митних формальностей.\n\nУ разі якщо посадовою особою органу доходів і зборів за результатами застосування системи управління ризиками прийнято рішення про необхідність проведення певної митної формальності щодо товарів, транспортних засобів комерційного призначення, інформація про прийняття такого рішення невідкладно вноситься такою посадовою особою до автоматизованої системи управління ризиками\".\n\n31. Статтю 365 доповнити частиною дев’ятою такого змісту:\n\n\"9. При здійсненні митних формальностей щодо товарів, які переміщуються через митний кордон України громадянами, органи доходів і зборів використовують документи та/або відомості, отримані через єдиний державний інформаційний веб-портал \"Єдине вікно для міжнародної торгівлі\" або видані на паперових носіях державними органами, установами та організаціями, уповноваженими на здійснення відповідних дозвільних або контрольних функцій стосовно переміщення товарів, транспортних засобів комерційного призначення через митний кордон України\".\n\n32. У частині першій статті 369 слова та цифри \"документів, що видаються державними органами для здійснення митного контролю та митного оформлення товарів, а також від застосування до них видів державного контролю, визначених частиною першою статті 319 цього Кодексу\" замінити словами \"проведення заходів офіційного контролю, а також від подання документів та/або відомостей, що підтверджують дотримання встановлених заборон та/або обмежень щодо переміщення товарів через митний кордон України\".\n\n33. У статті 371 :\n\nу частині третій:\n\nслово \"та\" виключити;\n\nдоповнити словами \"та з поданням відповідних документів, які підтверджують дотримання встановлених заборон та/або обмежень згідно із законами України щодо вивезення (пересилання) товарів за межі митної території України\";\n\nу частині четвертій слова \"документів, що видаються державними органами для здійснення митного контролю та митного оформлення товарів, що переміщуються громадянами через митний кордон України\" замінити словами \"документів (крім документів, що підтверджують право вивезення за межі митної території України культурних цінностей), що підтверджують дотримання встановлених заборон та/або обмежень щодо вивезення (пересилання) громадянами товарів за межі митної території України\".\n\n34. У статті 372 :\n\nчастину другу після слова \"євро\" доповнити словами \"(крім культурних цінностей)\";\n\nдоповнити частиною шостою такого змісту:\n\n\"6. Тимчасове вивезення (пересилання) громадянами-резидентами за межі митної території України культурних цінностей здійснюється з поданням відповідних документів, які підтверджують право вивезення за межі митної території України культурних цінностей та дотримання заборон та/або обмежень згідно із законами України щодо тимчасового вивезення таких товарів за межі митної території України\".\n\n35. У першому реченні частини другої статті 380 слова та цифри \"подання документів, що видаються державними органами, уповноваженими здійснювати види контролю, зазначені у статті 319 цього Кодексу\" замінити словами \"проведення заходів офіційного контролю, а також від подання документів та/або відомостей, що підтверджують дотримання встановлених заборон та/або обмежень щодо переміщення транспортних засобів особистого користування через митний кордон України\".\n\n36. Статтю 452 доповнити частиною четвертою такого змісту:\n\n\"4. Обмеження, встановлені частинами першою - третьою цієї статті, не застосовуються до інформаційного обміну, що здійснюється між декларантами, їх представниками, іншими заінтересованими особами, органами доходів і зборів, іншими державними органами, установами та організаціями, уповноваженими на здійснення відповідних дозвільних або контрольних функцій стосовно переміщення товарів, транспортних засобів комерційного призначення через митний кордон України, з використанням механізму \"єдиного вікна\" згідно з цим Кодексом\".\n\n37. У частині першій статті 468 та пункті 2 частини першої статті 491 слова та цифри \"здійснюють види контролю, зазначені у частині першій статті 319 цього Кодексу\" замінити словами \"проводять заходи офіційного контролю\".\n\n38. Друге речення частини другої статті 561 виключити.\n\n39. Статтю 585 доповнити частиною третьою такого змісту:\n\n\"3. Установлюються такі посадові оклади працівників спеціалізованого підрозділу центрального органу виконавчої влади, що реалізує державну податкову та митну політику, які безпосередньо здійснюють розроблення програмного забезпечення для органів доходів і зборів, відповідно до розміру прожиткового мінімуму, встановленого для працездатних осіб на 1 січня відповідного календарного року:\n\nкерівник підрозділу - 25;\n\nзаступник керівника - 24;\n\nголовний спеціаліст - 22;\n\nпровідний спеціаліст - 20.\n\nНадбавки до посадового окладу, премії, доплати та інші виплати встановлюються працівникам цього підрозділу відповідно до законодавства\".\n\n40. У розділі XXI \"Прикінцеві та перехідні положення\":\n\nпідпункт 4 пункту 4 викласти в такій редакції:\n\n\"4) до 1 січня 2023 року - товари, які ввозяться резидентами - суб’єктами космічної діяльності, що підпадають під дію норм статті 2 Закону України \"Про державну підтримку космічної діяльності\", та класифікуються за такими кодами згідно з УКТ ЗЕД : 2710, 2811, 2818 10, 2901, 2928 00, 2929, 2931, 3207 20, 3208, 3209, 3210 00, 3214, 3403, 3506, 3603 00, 3604, 3812, 3814 00, 3815, 3901, 3904, 3907, 3909, 3917, 3920, 3921, 3926, 4005, 4008, 4016, 4901, 4906 00 00 00, 5208, 5401, 5404, 5407, 5607, 5906, 5907 00 00 00, 5911 90 90 90, 6815, 6815 10, 7019, 7202, 7205, 7208, 7209, 7211, 7214, 7215, 7217, 7218, 7219, 7220, 7222, 7223 00, 7224-7226, 7228, 7229, 7304, 7314, 7318, 7326, 7407, 7408, 7409-7411, 7413 00 00 00, 7419, 7504, 7505, 7506, 7508, 7601, 7604-7608, 7616, 8101, 8102, 8105, 8108, 8112, 8206 00 00 00, 8307, 8412, 8419, 8421, 8456, 8457, 8459, 8460, 8462, 8463, 8471, 8473, 8479, 8481, 8482, 8483 30 80, 8501, 8504, 8505, 8506, 8507, 8514, 8517, 8523, 8526, 8528, 8529, 8532, 8533, 8536-8538, 8540-8544, 8547, 8803, 9002, 9006, 9011, 9013, 9014, 9015, 9023 00, 9026, 9027, 9030-9032.\n\nПорядок, обсяги ввезення зазначених товарів та перелік резидентів - суб’єктів космічної діяльності визначаються Кабінетом Міністрів України\";\n\nдоповнити пунктами 7 -1 -7 -3 та 9 -1 такого змісту:\n\n\"7 -1 . Установити, що норми цього Кодексу щодо взаємодії між декларантами, їх представниками, іншими заінтересованими особами та органами доходів і зборів, іншими державними органами, установами та організаціями, уповноваженими на здійснення дозвільних або контрольних функцій щодо переміщення товарів, транспортних засобів комерційного призначення через митний кордон України, з використанням механізму \"єдиного вікна\" застосовуються з дня, наступного за днем опублікування на офіційному веб-сайті центрального органу виконавчої влади, що реалізує державну податкову та митну політику, повідомлення про початок передання згідно з цим Кодексом відповідним уповноваженим державним органом (установою, організацією) певного дозвільного документа або відомостей з певного реєстру до єдиного державного інформаційного веб-порталу \"Єдине вікно для міжнародної торгівлі\".\n\n7 -2 . Протягом 180 днів з дня набрання чинності Законом України \"Про внесення змін до Митного кодексу України та деяких інших законів України щодо запровадження механізму \"єдиного вікна\" та оптимізації здійснення контрольних процедур при переміщенні товарів через митний кордон України\", але не пізніше дня, наступного за днем опублікування на офіційному веб-сайті центрального органу виконавчої влади, що реалізує державну податкову та митну політику, повідомлення, зазначеного в пункті 71 цього розділу, для здійснення митних формальностей щодо пропуску товарів, транспортних засобів через митний кордон України, їх випуску у відповідний митний режим органам доходів і зборів дозволяється використовувати паперові примірники дозвільних документів, видані державними органами, установами та організаціями, уповноваженими на здійснення дозвільних або контрольних функцій щодо переміщення товарів, транспортних засобів комерційного призначення через митний кордон України.\n\n7 -3 . Тимчасово, до набрання чинності для України Конвенцією про єдиний режим транзиту, у випадках, визначених Кабінетом Міністрів України, для декларування у митний режим транзиту товарів, транспортних засобів комерційного призначення, що переміщуються між Європейським Союзом, країнами - членами Європейської асоціації вільної торгівлі, окремими країнами - членами Конвенції про єдиний режим транзиту та Україною, використовуються митні декларації окремих типів, що відповідають типам митних декларацій, запроваджених зазначеною Конвенцією.\n\nПорядок виконання митних формальностей під час транзиту товарів, транспортних засобів комерційного призначення, що переміщуються між Європейським Союзом, країнами - членами Європейської асоціації вільної торгівлі, окремими країнами - членами Конвенції про єдиний режим транзиту та Україною з використанням митних декларацій, зазначених у цьому пункті, встановлюється центральним органом виконавчої влади, що забезпечує формування та реалізує державну фінансову політику.\n\nПорядок заповнення митних декларацій, зазначених у цьому пункті, визначається центральним органом виконавчої влади, що забезпечує формування та реалізує державну фінансову політику, з урахуванням положень Конвенції про єдиний режим транзиту та Конвенції про спрощення формальностей у торгівлі товарами .\n\nДля забезпечення виконання органами доходів і зборів митних формальностей під час транзиту товарів, що декларуються з використанням митних декларацій, зазначених у цьому пункті, застосовується національна підсистема комп’ютеризованої транзитної системи Європейського Союзу.\n\nКласифікатори, передбачені Конвенцією про єдиний режим транзиту та Конвенцією про спрощення формальностей у торгівлі товарами , що використовуються для заповнення митних декларацій, зазначених у цьому пункті, оприлюднюються центральним органом виконавчої влади, що реалізує державну податкову та митну політику, на своєму офіційному веб-сайті\";\n\n\"9 -1 . У разі розроблення проекту закону, яким передбачається запровадження відповідного дозвільного документа або відомостей про наявність чи відсутність товару у відповідному реєстрі як підстави для здійснення відповідних митних формальностей органом доходів і зборів, такий проект закону обов’язково повинен містити норму щодо забезпечення передавання таких документів (відомостей) до органів доходів і зборів у формі електронного документа, засвідченого електронним цифровим підписом, відповідним уповноваженим державним органом, іншою установою чи організацією до єдиного державного інформаційного веб-порталу \"Єдине вікно для міжнародної торгівлі\" згідно з цим Кодексом в день видачі таких документів або включення (виключення) відповідної інформації до (з) відповідного реєстру\".\n\nII. Внести зміни до таких законодавчих актів України:\n\n1. Пункт 166.3 статті 166 Податкового кодексу України (Відомості Верховної Ради України, 2011 р., №№ 13-17, ст. 112) доповнити підпунктом 166.3.9 такого змісту:\n\n\"166.3.9. суму коштів у вигляді орендної плати за договором оренди житла (квартири, будинку), оформленим відповідно до вимог чинного законодавства, фактично сплачених платником податку, який має статус внутрішньо переміщеної особи.\n\nПлатник податку має право скористатися зазначеною в цьому підпункті податковою знижкою виключно за умови, що він та/або члени його сім’ї першого та другого ступенів споріднення:\n\nне мають у власності придатної для проживання житлової нерухомості, розташованої поза межами тимчасово окупованої території України;\n\nне отримують передбачених законодавством України бюджетних виплат для покриття витрат на проживання.\n\nРозмір такої знижки не може перевищувати (у розрахунку на календарний рік) 30 розмірів мінімальної заробітної плати, встановленої на 1 січня звітного (податкового) року\".\n\n2. У Законі України \"Про зовнішньоекономічну діяльність\" (Відомості Верховної Ради УРСР, 1991 р., № 29, ст. 377 із наступними змінами):\n\n1) частини двадцять дев’яту та тридцять першу статті 16 викласти в такій редакції:\n\n\"Випуск у відповідний митний режим товарів, експорт (імпорт) яких підлягає ліцензуванню, здійснюється органами доходів і зборів на підставі відповідної ліцензії, отриманої від центрального органу виконавчої влади з питань економічної політики з використанням механізму \"єдиного вікна\" відповідно до Митного кодексу України \";\n\n\"Центральний орган виконавчої влади з питань економічної політики вносить до єдиного державного інформаційного веб-порталу \"Єдине вікно для міжнародної торгівлі\" у формі електронного документа, засвідченого електронним цифровим підписом, видані ліцензії на експорт (імпорт) товарів, що підлягають ліцензуванню, в день видачі таких ліцензій\";\n\n2) статтю 37 після частини п’ятої доповнити двома новими частинами такого змісту:\n\n\"Випуск у відповідний митний режим товарів, що переміщуються через митний кордон України суб’єктом зовнішньоекономічної діяльності та/або іноземним суб’єктом господарювання, які перебувають на індивідуальному режимі ліцензування, здійснюється органами доходів і зборів на підставі відповідної ліцензії, отриманої від центрального органу виконавчої влади з питань економічної політики з використанням механізму \"єдиного вікна\" відповідно до Митного кодексу України .\n\nЦентральний орган виконавчої влади з питань економічної політики вносить до єдиного державного інформаційного веб-порталу \"Єдине вікно для міжнародної торгівлі\" у формі електронного документа, засвідченого електронним цифровим підписом, ліцензії, видані відповідно до цієї статті суб’єктам зовнішньоекономічної діяльності та іноземним суб’єктам господарювання, які перебувають на індивідуальному режимі ліцензування, в день видачі таких ліцензій\".\n\nУ зв’язку з цим частини шосту - вісімнадцяту вважати відповідно частинами восьмою - двадцятою.\n\n3. Пункт \"б\" частини першої статті 20 -2 Закону України \"Про охорону навколишнього природного середовища\" (Відомості Верховної Ради України, 1991 р., № 41, ст. 546; 2013 р., № 46, ст. 640) викласти в такій редакції:\n\n\"б) здійснення у пунктах пропуску (пунктах контролю) через державний кордон України перевірки дотримання вимог законодавства про радіаційну безпеку у разі виявлення органом (підрозділом) Державної прикордонної служби України транспортних засобів, вантажів та іншого майна з перевищенням допустимого рівня іонізуючого випромінювання та надання дозволу або заборони на пропуск через державний кордон України транспортних засобів, вантажів та іншого майна за результатами такої перевірки\".\n\n4. У статті 11 Закону України \"Про державний кордон України\" (Відомості Верховної Ради України, 1992 р., № 2, ст. 5):\n\n1) друге та третє речення частини першої викласти в такій редакції: \"Контроль організовується та здійснюється у встановленому актами законодавства України порядку. У відповідних випадках та в порядку, встановленому актами законодавства України, здійснюються також перевірки рівня іонізуючого випромінювання, фітосанітарний, ветеринарно-санітарний контроль, державний контроль за дотриманням законодавства про харчові продукти, корми, побічні продукти тваринного походження, здоров’я та благополуччя тварин\";\n\n2) доповнити частиною другою такого змісту:\n\n\"У разі виявлення у пунктах пропуску (пунктах контролю) через державний кордон України органами (підрозділами) Державної прикордонної служби України транспортних засобів, вантажів та іншого майна з перевищенням допустимого рівня іонізуючого випромінювання для перевірки дотримання вимог законодавства про радіаційну безпеку та надання дозволу або заборони на пропуск через державний кордон України таких транспортних засобів, вантажів та іншого майна залучається уповноважена посадова особа державного органу, що здійснює державний нагляд (контроль) у сфері охорони навколишнього природного середовища\".\n\n{Пункт 5 розділу II втратив чинність на підставі Закону № 2573-IX від 06.09.2022 }\n\n6. У статті 59 Закону України \"Про використання ядерної енергії та радіаційну безпеку\" (Відомості Верховної Ради України, 1995 р., № 12, ст. 81; 2003 р., № 37, ст. 307; 2004 р., № 19, ст. 257; 2014 р., № 20-21, ст. 732):\n\n1) після частини шостої доповнити новою частиною такого змісту:\n\n\"Орган державного регулювання ядерної та радіаційної безпеки вносить до єдиного державного інформаційного веб-порталу \"Єдине вікно для міжнародної торгівлі\" у формі електронного документа, засвідченого електронним цифровим підписом, видані дозволи на перевезення радіоактивних матеріалів в день видачі таких дозволів\".\n\nУ зв’язку з цим частину сьому вважати частиною восьмою;\n\n2) частину восьму викласти в такій редакції:\n\n\"Органи доходів і зборів здійснюють митні формальності, необхідні для пропуску через митний кордон України, випуску у відповідний митний режим радіоактивних матеріалів, на підставі відповідного дозволу, отриманого від органу державного регулювання ядерної та радіаційної безпеки з використанням механізму \"єдиного вікна\" відповідно до Митного кодексу України \".\n\n7. Статтю 4 Закону України \"Про пестициди і агрохімікати\" (Відомості Верховної Ради України, 1995 р., № 14, ст. 91; 2004 р., № 26, ст. 362; 2014 р., № 23, ст. 873; 2016 р., № 4, ст. 40) після частини третьої доповнити двома новими частинами такого змісту:\n\n\"Центральний орган виконавчої влади, що реалізує державну політику у сфері охорони навколишнього природного середовища, вносить до єдиного державного інформаційного веб-порталу \"Єдине вікно для міжнародної торгівлі\" у формі електронного документа, засвідченого електронним цифровим підписом, видані дозволи або інформацію про державну реєстрацію пестицидів і агрохімікатів в день видачі таких дозволів або реєстрації пестицидів і агрохімікатів.\n\nОргани доходів і зборів здійснюють відповідні митні формальності, необхідні для випуску у вільний обіг на митній території України пестицидів і агрохімікатів, на підставі Переліку агрохімікатів, дозволених до ввезення на митну територію України, виробництва, торгівлі, застосування та рекламування без їх державної реєстрації згідно з додатком до цього Закону, а також відповідних дозволів або інформації про державну реєстрацію пестицидів і агрохімікатів, отриманих від центрального органу виконавчої влади, що реалізує державну політику у сфері охорони навколишнього природного середовища, з використанням механізму \"єдиного вікна\" відповідно до Митного кодексу України \".\n\nУ зв’язку з цим частину четверту вважати частиною шостою.\n\n8. У статті 28 -1 Закону України \"Про видавничу справу\" (Відомості Верховної Ради України, 1997 р., № 32, ст. 206):\n\n1) після частини вісімнадцятої доповнити новою частиною такого змісту:\n\n\"Центральний орган виконавчої влади, що забезпечує формування та реалізує державну політику в інформаційній сфері, вносить до єдиного державного інформаційного веб-порталу \"Єдине вікно для міжнародної торгівлі\" у формі електронних документів, засвідчених електронним цифровим підписом, видані дозволи, а також інформацію про їх анулювання в день видачі таких дозволів чи прийняття рішення про їх анулювання\".\n\nУ зв’язку з цим частини дев’ятнадцяту - двадцять третю вважати відповідно частинами двадцятою - двадцять четвертою;\n\n2) частину двадцяту викласти в такій редакції:\n\n\"Випуск у вільний обіг на митній території України видавничої продукції, що має походження або виготовлена та/або ввозиться з території держави-агресора, тимчасово окупованої території України для розповсюдження на території України, здійснюється органом доходів і зборів на підставі відповідного дозволу, отриманого від центрального органу виконавчої влади, що забезпечує формування та реалізує державну політику в інформаційній сфері з використанням механізму \"єдиного вікна\" відповідно до Митного кодексу України \".\n\n{Пункт 9 розділу I втратив чинність на підставі Закону № 2320-IX від 20.06.2022 }\n\n10. У Законі України \"Про захист національного товаровиробника від демпінгового імпорту\" (Відомості Верховної Ради України, 1999 р., № 9-10, ст. 65; 2014 р., № 20-21, ст. 712):\n\n1) статтю 27 після частини шостої доповнити двома новими частинами такого змісту:\n\n\"7. Міністерство вносить до єдиного державного інформаційного веб-порталу \"Єдине вікно для міжнародної торгівлі\" у формі електронних документів, засвідчених електронним цифровим підписом, видані ліцензії в день видачі таких ліцензій.\n\n8. Випуск у вільний обіг на митній території України таких товарів здійснюється органом доходів і зборів на підставі відповідної ліцензії, яка засвідчує, що імпорт товарів не призводить до ухилення від сплати антидемпінгового мита, отриманої від Міністерства з використанням механізму \"єдиного вікна\" відповідно до Митного кодексу України \".\n\nУ зв’язку з цим частину сьому вважати частиною дев’ятою;\n\n2) у частині четвертій статті 28:\n\nв абзаці шостому:\n\nперше речення викласти в такій редакції:\n\n\"Випуск у вільний обіг на митній території України товару відповідно до контрактів, які є об’єктом реєстрації, здійснюється органом доходів і зборів на підставі відповідної ліцензії на імпорт, отриманої від Міністерства з використанням механізму \"єдиного вікна\" відповідно до Митного кодексу України , та документів, що підтверджують внесення на депозит необхідної суми\";\n\nу другому реченні слова \"митне оформлення\" замінити словом \"випуск\";\n\nдоповнити абзацом сьомим такого змісту:\n\n\"Міністерство вносить до єдиного державного інформаційного веб-порталу \"Єдине вікно для міжнародної торгівлі\" у формі електронних документів, засвідчених електронним цифровим підписом, видані ліцензії на імпорт в день видачі таких ліцензій\".\n\n11. У Законі України \"Про застосування спеціальних заходів щодо імпорту в Україну\" (Відомості Верховної Ради України, 1999 р., № 11, ст. 78):\n\n1) частину першу статті 15 викласти в такій редакції:\n\n\"1. Випуск у вільний обіг на митній території України товару, щодо якого прийнято рішення, що він є об’єктом застосування заходів нагляду або регіонального нагляду за імпортом в Україну, здійснюється органом доходів і зборів на підставі дозволу на імпорт, отриманого від Міністерства з використанням механізму \"єдиного вікна\" відповідно до Митного кодексу України .\n\nДозвіл на імпорт видається Міністерством у встановленій ним формі протягом семи робочих днів від дати подання заінтересованим імпортером відповідної заяви за встановленою Міністерством формою.\n\nМіністерство вносить до єдиного державного інформаційного веб-порталу \"Єдине вікно для міжнародної торгівлі\" у формі електронних документів, засвідчених електронним цифровим підписом, видані дозволи на імпорт в день видачі таких дозволів\";\n\n2) частину четверту статті 16 викласти в такій редакції:\n\n\"4. Квотування імпорту в Україну товарів, що є об’єктом спеціальних заходів, здійснюється шляхом видачі Міністерством спеціальних ліцензій. Випуск у вільний обіг на митній території України товару, який є об’єктом спеціальних заходів, здійснюється органом доходів і зборів на підставі спеціальної ліцензії, отриманої від Міністерства з використанням механізму \"єдиного вікна\" відповідно до Митного кодексу України .\n\nМіністерство вносить до єдиного державного інформаційного веб-порталу \"Єдине вікно для міжнародної торгівлі\" у формі електронних документів, засвідчених електронним цифровим підписом, видані спеціальні ліцензії в день видачі таких ліцензій\".\n\n12. У Законі України \"Про захист національного товаровиробника від субсидованого імпорту\" (Відомості Верховної Ради України, 1999 р., № 12-13, ст. 80):\n\n1) статтю 26 після частини п’ятої доповнити двома новими частинами такого змісту:\n\n\"6. Міністерство вносить до єдиного державного інформаційного веб-порталу \"Єдине вікно для міжнародної торгівлі\" у формі електронних документів, засвідчених електронним цифровим підписом, видані ліцензії в день видачі таких ліцензій.\n\n7. Випуск у вільний обіг на митній території України таких товарів здійснюється органом доходів і зборів на підставі відповідної ліцензії, яка засвідчує, що імпорт товарів не призводить до ухилення від сплати компенсаційного мита, отриманої від Міністерства з використанням механізму \"єдиного вікна\" відповідно до Митного кодексу України \".\n\nУ зв’язку з цим частину шосту вважати частиною восьмою;\n\n2) у частині четвертій статті 27:\n\nв абзаці шостому:\n\nперше речення викласти в такій редакції:\n\n\"Випуск у вільний обіг на митній території України товару відповідно до контрактів, які є об’єктом реєстрації, здійснюється органом доходів і зборів на підставі відповідної ліцензії на імпорт, отриманої від Міністерства з використанням механізму \"єдиного вікна\" відповідно до Митного кодексу України , та документів, що підтверджують внесення на депозит необхідної суми\";\n\nу другому реченні слова \"митне оформлення\" замінити словом \"випуск\";\n\nдоповнити абзацом сьомим такого змісту:\n\n\"Міністерство вносить до єдиного державного інформаційного веб-порталу \"Єдине вікно для міжнародної торгівлі\" у формі електронних документів, засвідчених електронним цифровим підписом, видані ліцензії на імпорт в день видачі таких ліцензій\".\n\n13. У статті 32 Закону України \"Про рослинний світ\" (Відомості Верховної Ради України, 1999 р., № 22-23, ст. 198; 2009 р., № 30, ст. 428):\n\n1) частину першу викласти в такій редакції:\n\n\"Ввезення в Україну і вивезення за її межі об’єктів рослинного світу здійснюються за правилами, встановленими законодавством України, у тому числі міжнародними договорами України, згода на обов’язковість яких надана Верховною Радою України\";\n\n2) доповнити частинами другою та третьою такого змісту:\n\n\"Документи (дозволи або сертифікати), що видаються уповноваженими органами України відповідно до Конвенції про міжнародну торгівлю видами дикої фауни і флори, що перебувають під загрозою зникнення , вносяться такими органами до єдиного державного інформаційного веб-порталу \"Єдине вікно для міжнародної торгівлі\" відповідно до Митного кодексу України у формі електронних документів, засвідчених електронним цифровим підписом, в день видачі таких документів.\n\nОргани доходів і зборів здійснюють митні формальності, необхідні для випуску у відповідний митний режим об’єктів рослинного світу, що є об’єктами регулювання зазначеної Конвенції , на підставі документів (дозволів або сертифікатів), отриманих від уповноважених органів України з використанням механізму \"єдиного вікна\" відповідно до Митного кодексу України \".\n\n14. У Законі України \"Про вивезення, ввезення та повернення культурних цінностей\" (Відомості Верховної Ради України, 1999 р., № 48, ст. 405; 2003 р., № 24, ст. 159; 2011 р., № 33, ст. 326; 2014 р., № 5, ст. 62, № 20-21, ст. 712):\n\n1) статтю 6 викласти в такій редакції:\n\n\" Стаття 6 . Вивезення за межі України зоологічних колекцій\n\nВивезення, у тому числі тимчасове, за межі України зоологічних колекцій здійснюється відповідно до Закону України \"Про тваринний світ\", міжнародних договорів України, згода на обов’язковість яких надана Верховною Радою України\";\n\n2) статтю 13 доповнити частинами третьою та четвертою такого змісту:\n\n\"Центральний орган виконавчої влади, що реалізує державну політику у сфері вивезення, ввезення та повернення культурних цінностей, вносить до єдиного державного інформаційного веб-порталу \"Єдине вікно для міжнародної торгівлі\" у формі електронних документів, засвідчених електронним цифровим підписом, видані свідоцтва на право вивезення (тимчасового вивезення) культурних цінностей в день видачі таких свідоцтв.\n\nОргани доходів і зборів здійснюють відповідні митні формальності, необхідні для випуску у відповідний митний режим, пропуску через митний кордон України культурних цінностей, що вивозяться, у тому числі тимчасово, за межі України, на підставі відповідного свідоцтва, отриманого від центрального органу виконавчої влади, що реалізує державну політику у сфері вивезення, ввезення та повернення культурних цінностей, з використанням механізму \"єдиного вікна\" відповідно до Митного кодексу України \";\n\n3) у статті 21:\n\nдруге - четверте речення частини першої виключити;\n\nчастину другу виключити.\n\n15. У Законі України \"Про гуманітарну допомогу\" (Відомості Верховної Ради України, 1999 р., № 51, ст. 451 із наступними змінами):\n\n1) статтю 1 після абзацу четвертого доповнити новим абзацом такого змісту:\n\n\"заходи офіційного контролю - фітосанітарний контроль, ветеринарно-санітарний контроль, державний контроль за дотриманням законодавства про харчові продукти, корми, побічні продукти тваринного походження, здоров’я та благополуччя тварин, що проводяться згідно із законодавством України\".\n\nУ зв’язку з цим абзаци п’ятий - одинадцятий вважати відповідно абзацами шостим - дванадцятим;\n\n2) у частині шостій статті 5:\n\nв абзаці другому слова \"здійснюють державний санітарно-епідеміологічний, ветеринарно-санітарний, фітосанітарний, екологічний та радіологічний контроль\" замінити словами \"проводять заходи офіційного контролю щодо\";\n\nпісля абзацу другого доповнити новим абзацом такого змісту:\n\n\"внести до єдиного державного інформаційного веб-порталу \"Єдине вікно для міжнародної торгівлі\" у формі електронного документа, засвідченого електронним цифровим підписом, рішення про визнання товарів (предметів) гуманітарною допомогою в день прийняття такого рішення\".\n\nУ зв’язку з цим абзац третій вважати абзацом четвертим;\n\nв абзаці четвертому слова \"органів доходів і зборів та\" виключити;\n\n3) статтю 8 після частини першої доповнити новою частиною такого змісту:\n\n\"Випуск у вільний обіг на митній території України вантажів, визнаних гуманітарною допомогою, здійснюється органами доходів і зборів на підставі відповідного рішення, отриманого від спеціально уповноваженого державного органу з питань гуманітарної допомоги з використанням механізму \"єдиного вікна\" відповідно до Митного кодексу України \".\n\nУ зв’язку з цим частини другу - п’яту вважати відповідно частинами третьою - шостою;\n\n4) у статті 9:\n\nу частині другій:\n\nперше речення викласти в такій редакції:\n\n\"Товари (предмети) гуманітарної допомоги, що ввозяться на митну територію України, підлягають заходам офіційного контролю згідно зі статтею 319 Митного кодексу України в установленому законодавством порядку\";\n\nу другому реченні слова \"види контролю здійснюються\" замінити словами \"заходи офіційного контролю проводяться\";\n\nчастину п’яту викласти в такій редакції:\n\n\"Митне оформлення товарів (предметів) гуманітарної допомоги, що ввозяться на митну територію України, завершується тільки після проведення необхідних заходів офіційного контролю\";\n\nу частині шостій слова \"здійснюють державний санітарно-епідеміологічний, ветеринарно-санітарний, фітосанітарний, екологічний та радіологічний контроль\", \"відповідного контролю\", \"відповідного виду контролю\", \"восьми днів\", \"видів контролю\", \"відповідний державний контроль\" та \"відповідних видів державного контролю\" замінити відповідно словами \"проводять заходи офіційного контролю щодо\", \"таких заходів\", \"відповідних заходів\", \"чотирьох днів\", \"заходів щодо\", \"відповідні заходи\" та \"необхідних заходів офіційного контролю\";\n\nв абзаці шостому частини другої статті 12 слова \"здійснюють державний санітарно-епідеміологічний, ветеринарно-санітарний, фітосанітарний, екологічний та радіологічний контроль\" замінити словами \"проводять заходи офіційного контролю щодо\".\n\n16. В абзаці третьому пункту 3 частини першої статті 15 Закону України \"Про перевезення небезпечних вантажів\" (Відомості Верховної Ради України, 2000 р., № 28, ст. 222; 2016 р., № 4, ст. 44) слово \"законодавством\" замінити словами \"законодавчими актами\".\n\n17. У статті 28 Закону України \"Про захист населення від інфекційних хвороб\" (Відомості Верховної Ради України, 2000 р., № 29, ст. 228; 2013 р., № 2, ст. 4; 2014 р., № 2-3, ст. 41):\n\n1) у частині першій слова \"та санітарно-епідеміологічним наглядом у пунктах пропуску через державний кордон та на всій території України\" замінити словами \"та санітарно-епідеміологічним наглядом на всій території України\";\n\n2) у частині другій слова \"у пунктах пропуску через державний кордон України\" виключити;\n\n3) частини четверту та п’яту виключити;\n\n4) частину шосту викласти в такій редакції:\n\n\"Ввезення на територію України товарів не допускається у разі, якщо їх ввезення:\n\nзаборонено законодавством у зв’язку з небезпекою для життя і здоров’я людей;\n\nможе спричинити масові інфекційні захворювання або отруєння людей\".\n\n18. У Законі України \"Про єдиний збір, який справляється у пунктах пропуску через державний кордон України\" (Відомості Верховної Ради України, 2001 р., № 50, ст. 260; 2013 р., № 2, ст. 4):\n\n1) назву Закону після слова \"пропуску\" доповнити словами \"(пунктах контролю)\";\n\n2) частину першу статті 1 викласти в такій редакції:\n\n\"Єдиний збір встановлюється щодо транспортних засобів вітчизняних та іноземних власників, визначених статтею 5 цього Закону, які перетинають державний кордон України, і справляється за проїзд транспортних засобів автомобільними дорогами України, за проїзд автомобільних транспортних засобів з перевищенням встановлених розмірів загальної маси, осьових навантажень та (або) габаритних параметрів, а також за проведення у пунктах пропуску (пунктах контролю) через державний кордон України відповідно до Митного кодексу України та інших законів України заходів офіційного контролю (у тому числі у формі попереднього документального контролю) під час ввезення товарів на митну територію України (у тому числі з метою транзиту)\";\n\n3) частину п’яту статті 2 викласти в такій редакції:\n\n\"Єдиний збір включає вартість витрат, пов’язаних із:\n\nвідновленням автомобільних доріг;\n\nздійсненням уповноваженими органами в пунктах пропуску (пунктах контролю) через державний кордон України фітосанітарного, ветеринарно-санітарного та державного контролю за дотриманням законодавства про харчові продукти, корми, побічні продукти тваринного походження, здоров’я та благополуччя тварин, в розмірі, що не перевищує розміру плати за проведення перевірки документів на товар і транспортний засіб (контейнер);\n\nпроведенням органами доходів і зборів у пунктах пропуску (пунктах контролю) через державний кордон України заходів офіційного контролю відповідно до статті 319 Митного кодексу України у формі попереднього документального контролю\".\n\n19. У статті 53 Закону України \"Про тваринний світ\" (Відомості Верховної Ради України, 2002 р., № 14, ст. 97; 2009 р., № 30, ст. 428; 2011 р., № 45, ст. 480):\n\n1) у частині першій слова \"центральним органом виконавчої влади, що забезпечує формування державної політики у сфері охорони навколишнього природного середовища, крім генетично модифікованих\" замінити словами \"законодавством України, у тому числі міжнародними договорами України, згода на обов’язковість яких надана Верховною Радою України\";\n\nпісля частини першої доповнити двома новими частинами такого змісту:\n\n\"Документи (дозволи або сертифікати), що видаються уповноваженими органами України відповідно до Конвенції про міжнародну торгівлю видами дикої фауни і флори, що перебувають під загрозою зникнення , вносяться такими органами до єдиного державного інформаційного веб-порталу \"Єдине вікно для міжнародної торгівлі\" у формі електронних документів, засвідчених електронним цифровим підписом, в день видачі таких документів.\n\nОргани доходів і зборів здійснюють митні формальності, необхідні для випуску у відповідний митний режим об’єктів тваринного світу, які є об’єктами регулювання зазначеної Конвенції , на підставі документів (дозволів або сертифікатів), отриманих від уповноважених органів України з використанням механізму \"єдиного вікна\" відповідно до Митного кодексу України \".\n\nУ зв’язку з цим частину другу вважати частиною четвертою.\n\n20. Частину четверту статті 29 Закону України \"Про охорону прав на сорти рослин\" (Відомості Верховної Ради України, 2002 р., № 23, ст. 163; 2016 р., № 4, ст. 39) викласти в такій редакції:\n\n\"4. Ввезення в Україну зразків сорту, призначених для проведення експертизи, здійснюється на підставі підтвердження Компетентного органу про те, що зразки сорту ввозяться в Україну для проведення експертизи заявки (повідомлення Компетентного органу про прийняття заявки до розгляду та ввезення дослідних зразків сортів для цілей експертизи заявки).\n\nКомпетентний орган вносить видані підтвердження (повідомлення про прийняття заявки до розгляду та ввезення дослідних зразків сортів для цілей експертизи заявки) до єдиного державного інформаційного веб-порталу \"Єдине вікно для міжнародної торгівлі\" у формі електронного документа, засвідченого електронним цифровим підписом, в день видачі таких підтверджень.\n\nПеревірка наявності підтвердження Компетентного органу, зазначеного в частині другій цієї статті, здійснюється державним фітосанітарним інспектором під час проведення фітосанітарного контролю дослідних зразків сортів, що ввозяться в Україну для проведення експертизи заявки, у тому числі за допомогою єдиного державного інформаційного веб-порталу \"Єдине вікно для міжнародної торгівлі\", в порядку, що затверджується Кабінетом Міністрів України\".\n\n21. У Законі України \"Про державний контроль за міжнародними передачами товарів військового призначення та подвійного використання\" (Відомості Верховної Ради України, 2003 р., № 23, ст. 148; 2011 р., № 6, ст. 46; 2014 р., № 20-21, ст. 712):\n\n1) статтю 16 доповнити частинами дев’ятою і десятою такого змісту:\n\n\"Центральний орган виконавчої влади, що реалізує державну політику у сфері державного експортного контролю, вносить до єдиного державного інформаційного веб-порталу \"Єдине вікно для міжнародної торгівлі\" у формі електронних документів, засвідчених електронним цифровим підписом, видані дозвільні документи на здійснення міжнародних передач товарів (крім документів, що містять таємну інформацію), а також інформацію про їх скасування або зупинення дії в день видачі таких документів чи прийняття рішень про їх скасування або зупинення дії.\n\nЗамість документів, що містять таємну інформацію, до єдиного державного інформаційного веб-порталу \"Єдине вікно для міжнародної торгівлі\" у формі електронних документів, засвідчених електронним цифровим підписом, в день видачі таких документів передаються відкриті відомості про такі документи: назва (тип) документа, ким виданий (орган, установа, організація), ступінь секретності, дата видачі, реєстраційний номер\";\n\n2) статтю 21 викласти в такій редакції:\n\n\" Стаття 21 . Митні формальності\n\nОргани доходів і зборів здійснюють митні формальності, необхідні для пропуску через митний кордон України, випуску у відповідний митний режим товарів військового призначення та подвійного використання на підставі відповідного дозвільного документа на здійснення міжнародних передач товарів, отриманого від центрального органу виконавчої влади, що реалізує державну політику у сфері державного експортного контролю, з використанням механізму \"єдиного вікна\" відповідно до Митного кодексу України .\n\nУ разі якщо з використанням механізму \"єдиного вікна\" відповідно до Митного кодексу України у формі електронного документа, засвідченого електронним цифровим підписом, отримано лише нетаємні відомості про документи, що містять таємну інформацію, паперові примірники документів, що містять таємну інформацію, надаються на вимогу органу доходів і зборів для здійснення митних формальностей у випадках та порядку, встановлених Митним кодексом України та іншими законами України.\n\nНа запит імпортера товарів, що може подаватися у тому числі з використанням механізму \"єдиного вікна\", органи доходів і зборів видають сертифікат підтвердження доставки, яким засвідчують факт надходження в Україну товарів, визначених у зазначеному сертифікаті. Сертифікат підтвердження доставки на вибір заявника видається у паперовій формі або у формі електронної (сканованої) копії паперового документа, засвідченого електронним цифровим підписом, з використанням механізму \"єдиного вікна\".\n\n22. Статтю 19 Закону України \"Про Державну прикордонну службу України\" (Відомості Верховної Ради України, 2003 р., № 27, ст. 208 із наступними змінами) доповнити пунктом 6 -1 такого змісту:\n\n\"6 -1 ) здійснення у пунктах пропуску (пунктах контролю) через державний кордон України перевірки засобів автомобільного та залізничного транспорту, що в’їжджають в Україну, та вантажів, що ввозяться в Україну всіма видами транспорту, з використанням стаціонарних та/або переносних приладів радіаційного контролю з метою виявлення випадків перевищення допустимого рівня іонізуючого випромінювання\".\n\n23. У Законі України \"Про радіочастотний ресурс України\" (Відомості Верховної Ради України, 2004 р., № 48, ст. 526; 2014 р., № 23, ст. 873):\n\n{Пункт 23 розділу II втратив чинність на підставі Закону № 1089-IX від 16.12.2020 }\n\n24. У статті 3 Закону України \"Про особливості державного регулювання діяльності суб’єктів підприємницької діяльності, пов’язаної з реалізацією та експортом лісоматеріалів\" (Відомості Верховної Ради України, 2006 р., № 2-3, ст. 34; 2015 р., № 31, ст. 291):\n\n1) частини п’яту і сьому викласти в такій редакції:\n\n\"Центральний орган виконавчої влади, що реалізує державну політику у сфері лісового господарства, забезпечує ведення та розміщення на своєму офіційному веб-сайті електронного переліку виданих сертифікатів про походження лісоматеріалів та виготовлених з них пиломатеріалів, а також внесення виданих сертифікатів до єдиного державного інформаційного веб-порталу \"Єдине вікно для міжнародної торгівлі\" у формі електронних документів, засвідчених електронним цифровим підписом, в день видачі таких сертифікатів\";\n\n\"Випуск у митний режим експорту лісо- та пиломатеріалів, крім передбачених статтями 2 та 2 -1 цього Закону, здійснюється органом доходів і зборів на підставі сертифікатів про походження лісоматеріалів та виготовлених з них пиломатеріалів, отриманих від центрального органу виконавчої влади, що реалізує державну політику у сфері лісового господарства, з використанням механізму \"єдиного вікна\" відповідно до Митного кодексу України \";\n\n2) частину восьму виключити.\n\n25. У Законі України \"Про карантин рослин\" (Відомості Верховної Ради України, 2006 р., № 19-20, ст. 167 із наступними змінами):\n\n1) у статті 2 слово \"Закону\" замінити словами \"Закону, Міжнародної конвенції про захист рослин \";\n\n2) частину першу статті 7 після абзацу п’ятого доповнити двома новими абзацами такого змісту:\n\n\"перевірка наявності документального підтвердження центрального органу виконавчої влади, що забезпечує формування та реалізує державну політику у сфері охорони прав на сорти рослин, про ввезення дослідних зразків сортів для цілей експертизи заявки;\n\nперевірка наявності підтвердження центрального органу виконавчої влади, що реалізує державну політику у сфері державного нагляду (контролю) у сфері насінництва та розсадництва, про ввезення зразків насіння і садивного матеріалу для селекційних, дослідних робіт і експонування\".\n\nУ зв’язку з цим абзаци шостий - двадцять третій вважати відповідно абзацами восьмим - двадцять п’ятим;\n\n3) частину другу статті 10 після абзацу другого доповнити двома новими абзацами такого змісту:\n\n\"перевіряти наявність документального підтвердження центрального органу виконавчої влади, що забезпечує формування та реалізує державну політику у сфері охорони прав на сорти рослин, про ввезення дослідних зразків сортів для цілей експертизи заявки;\n\nперевіряти наявність підтвердження центрального органу виконавчої влади, що реалізує державну політику у сфері державного нагляду (контролю) у сфері насінництва та розсадництва, про ввезення зразків насіння і садивного матеріалу для селекційних, дослідних робіт і експонування\".\n\nУ зв’язку з цим абзаци третій - десятий вважати відповідно абзацами п’ятим - дванадцятим;\n\n4) частину другу статті 30 виключити;\n\n5) у статті 38:\n\nу частині другій:\n\nу першому реченні слово \"окремих\" виключити;\n\nдруге речення виключити;\n\nпісля частини другої доповнити новою частиною такого змісту:\n\n\"У разі припинення попереднього документального контролю органами доходів і зборів для здійснення фітосанітарного контролю залучається посадова особа відповідного уповноваженого органу\".\n\nУ зв’язку з цим частини третю - п’яту вважати відповідно частинами четвертою - шостою;\n\n6) доповнити статтею 45 -1 такого змісту:\n\n\" Стаття 45 -1 . Використання механізму \"єдиного вікна\"\n\nВзаємодія центрального органу виконавчої влади, що реалізує державну політику у сфері карантину рослин, та державних фітосанітарних інспекторів з органами доходів і зборів, іншими державними органами, установами та організаціями, уповноваженими на здійснення дозвільних або контрольних функцій щодо переміщення товарів, транспортних засобів комерційного призначення через митний кордон України, та іншими заінтересованими особами під час проведення фітосанітарного контролю вантажів з об’єктами регулювання, що імпортуються або ввозяться на митну територію України з метою транзиту, здійснюється з використанням механізму \"єдиного вікна\" відповідно до Митного кодексу України .\n\nВідомості про результати здійснення фітосанітарного контролю в електронній формі, засвідчені електронним цифровим підписом, вносяться державним фітосанітарним інспектором до єдиного державного інформаційного веб-порталу \"Єдине вікно для міжнародної торгівлі\" протягом строків, встановлених статтею 319 Митного кодексу України\";\n\n7) статтю 49 доповнити частиною четвертою такого змісту:\n\n\"Плата за проведення державним фітосанітарним інспектором фітосанітарного контролю товарів, транспортних засобів, які ввозяться на митну територію України, в тому числі з метою транзиту, в пунктах пропуску (пунктах контролю) через державний кордон України в розмірі, що не перевищує розміру плати за перевірку документів на товари і транспортні засоби (контейнери), включається до складу єдиного збору згідно із Законом України \"Про єдиний збір, який справляється у пунктах пропуску (пунктах контролю) через державний кордон України\".\n\n26. У Законі України \"Про ветеринарну медицину\" (Відомості Верховної Ради України, 2007 р., № 5, ст. 53; 2011 р., № 33, ст. 326; 2014 р., № 20-21, ст. 712):\n\n1) у статті 18:\n\nу частині другій слова \"транзиту), вивезення за межі митної території України\" замінити словом \"транзиту)\";\n\n2) у частині шостій:\n\nв абзаці першому:\n\nу першому реченні слово \"окремих\" виключити;\n\nдруге речення виключити;\n\nдоповнити абзацом другим такого змісту:\n\n\"У разі припинення попереднього документального контролю органами доходів і зборів для здійснення державного ветеринарно-санітарного контролю залучається державний інспектор ветеринарної медицини\";\n\n3) у статті 23:\n\nу частині першій слова \"винятково у письмовій\" замінити словами \"у паперовій та/або електронній\";\n\nу частині четвертій слово \"письмовій\" замінити словом \"паперовій\";\n\nдоповнити частинами п’ятою та шостою такого змісту:\n\n\"5. Аналіз ризику проводиться з використанням інформаційних технологій.\n\n6. За результатами аналізу ризику державним прикордонним інспектором ветеринарної медицини визначаються вид ветеринарно-санітарного контролю (стандартний або розширений) товарів, що ввозяться на територію України, та обсяг заходів такого контролю згідно із статтями 87, 89 цього Закону\";\n\n4) частину четверту статті 24 викласти в такій редакції:\n\n\"4. Управління ризиком здійснюється з урахуванням відповідних програм, передбачених цим Законом (вибіркового ветеринарно-санітарного контролю, моніторингу залишкових кількостей ветеринарних препаратів і забруднюючих речовин тощо). Управління ризиком здійснюється з використанням інформаційних технологій\";\n\n5) у частині першій статті 81 слова \"і вивезення з території України\" виключити, а слова \"ввезення та вивезення\" замінити словами \"ввезення, транзиту\";\n\n6) частину четверту статті 85 викласти в такій редакції:\n\n\"4. Перелік товарів із зазначенням кодів за Українською класифікацією товарів зовнішньоекономічної діяльності, які підлягають ветеринарно-санітарному контролю при ввезенні на митну територію України, у тому числі з метою транзиту, встановлюється Кабінетом Міністрів України\";\n\n7) статтю 93 викласти в такій редакції:\n\n\" Стаття 93 . Використання механізму \"єдиного вікна\"\n\n1. Взаємодія державних органів ветеринарної медицини з органами доходів і зборів, іншими державними органами, установами та організаціями, уповноваженими на здійснення дозвільних або контрольних функцій щодо переміщення товарів, транспортних засобів комерційного призначення через митний кордон України, та іншими заінтересованими особами під час проведення ветеринарно-санітарного контролю товарів, що ввозяться на митну територію України (у тому числі з метою транзиту), здійснюється з використанням механізму \"єдиного вікна\" відповідно до Митного кодексу України .\n\n2. Відомості про результати здійснення ветеринарно-санітарного контролю в електронній формі, засвідчені електронним цифровим підписом, вносяться державним інспектором ветеринарної медицини до єдиного державного інформаційного веб-порталу \"Єдине вікно для міжнародної торгівлі\" протягом строків, встановлених статтею 319 Митного кодексу України\";\n\n8) у пункті 1 статті 94 слово \"супроводжуватися\" замінити словами \"якщо це вимагається країною призначення або транзиту - супроводжуватися\";\n\n9) абзац другий частини другої статті 95 виключити;\n\n10) статтю 99 доповнити частиною п’ятою такого змісту:\n\n\"5. Оплата послуг за проведення державним інспектором ветеринарної медицини ветеринарно-санітарного контролю товарів, транспортних засобів, що ввозяться на митну територію України, у тому числі з метою транзиту, в пунктах пропуску (пунктах контролю) через державний кордон України в розмірі, що не перевищує розмір оплати за перевірку документів на товари й транспортні засоби (контейнери), включається до складу єдиного збору згідно із Законом України \"Про єдиний збір, який справляється у пунктах пропуску (пунктах контролю) через державний кордон України\".\n\n27. У статті 24 Закону України \"Про наркотичні засоби, психотропні речовини і прекурсори\" (Відомості Верховної Ради України, 2007 р., № 10, ст. 89; 2014 р., № 2-3, ст. 41; 2016 р., № 4, ст. 44):\n\n1) у частині п’ятій слова \"а також надсилаються центральним органом виконавчої влади, що реалізує державну політику у сфері обігу наркотичних засобів, психотропних речовин, їх аналогів і прекурсорів, протидії їх незаконному обігу, центральному органу виконавчої влади, що забезпечує формування та реалізує державну податкову і митну політику\" виключити;\n\n2) після частини п’ятої доповнити двома новими частинами такого змісту:\n\n\"Центральний орган виконавчої влади, що реалізує державну політику у сфері обігу наркотичних засобів, психотропних речовин, їх аналогів і прекурсорів, протидії їх незаконному обігу, вносить до єдиного державного інформаційного веб-порталу \"Єдине вікно для міжнародної торгівлі\" у формі електронного документа, засвідченого електронним цифровим підписом, видані дозволи на право ввезення на територію України, вивезення з території України чи на право транзиту через територію України наркотичних засобів, психотропних речовин або прекурсорів в день видачі таких дозволів.\n\nОргани доходів і зборів здійснюють митні формальності, необхідні для пропуску через митний кордон України, випуску у відповідний митний режим кожної партії наркотичних засобів, психотропних речовин або прекурсорів, на підставі відповідного дозволу, отриманого від центрального органу виконавчої влади, що реалізує державну політику у сфері обігу наркотичних засобів, психотропних речовин, їх аналогів і прекурсорів, протидії їх незаконному обігу, з використанням механізму \"єдиного вікна\" відповідно до Митного кодексу України \".\n\nУ зв’язку з цим частини шосту - дванадцяту вважати відповідно частинами восьмою - чотирнадцятою;\n\n3) частину восьму виключити.\n\n28. Статтю 16 Закону України \"Про державну систему біобезпеки при створенні, випробуванні, транспортуванні та використанні генетично модифікованих організмів\" (Відомості Верховної Ради України, 2007 р., № 35, ст. 484; 2010 р., № 9, ст. 90; 2013 р., № 46, ст. 640; 2014 р., № 23, ст. 873) доповнити частинами сьомою і восьмою такого змісту:\n\n\"Центральні органи виконавчої влади відповідно до своїх повноважень, передбачених статтями 8-11 -2 цього Закону, вносять до єдиного державного інформаційного веб-порталу \"Єдине вікно для міжнародної торгівлі\" у формі електронних документів, засвідчених електронним цифровим підписом, надані дозволи та інформацію про державну реєстрацію ГМО, а також продукції, виробленої із застосуванням ГМО, в день видачі таких дозволів або реєстрації ГМО, а також продукції, виробленої із застосуванням ГМО.\n\nОргани доходів і зборів здійснюють митні формальності, необхідні для випуску у відповідний митний режим ГМО, на підставі відповідних дозволів або інформації про державну реєстрацію ГМО, а також продукції, виробленої із застосуванням ГМО, отриманих від відповідних центральних органів виконавчої влади з використанням механізму \"єдиного вікна\" відповідно до Митного кодексу України \".\n\n29. У Законі України \"Про прикордонний контроль\" (Відомості Верховної Ради України, 2010 р., № 6, ст. 46):\n\n1) у пункті 7 частини першої статті 1 слова \"санітарний, ветеринарний, фітосанітарний, радіологічний, екологічний контроль, контроль за вивезенням з території України культурних цінностей, інші передбачені законом види державного контролю при перетинанні державного кордону\" замінити словами \"передбачені законом перевірки рівня іонізуючого випромінювання, фітосанітарний, ветеринарно-санітарний контроль, державний контроль за дотриманням законодавства про харчові продукти, корми, побічні продукти тваринного походження, здоров’я та благополуччя тварин, що проводяться згідно із законодавством України\";\n\n2) частину третю статті 6 доповнити абзацами другим та третім такого змісту:\n\n\"У разі виявлення органами Державної прикордонної служби України в пунктах пропуску (пунктах контролю) через державний кордон України транспортних засобів та/або вантажів з перевищенням допустимого рівня іонізуючого випромінювання їх пропуск через державний кордон здійснюється на підставі дозволу уповноваженої посадової особи центрального органу виконавчої влади, що реалізує державну політику із здійснення державного нагляду (контролю) у сфері охорони навколишнього природного середовища, раціонального використання, відтворення і охорони природних ресурсів.\n\nПорядок взаємодії Державної прикордонної служби України та центрального органу виконавчої влади, що реалізує державну політику із здійснення державного нагляду (контролю) у сфері охорони навколишнього природного середовища, раціонального використання, відтворення і охорони природних ресурсів, у разі виявлення перевищення допустимого рівня іонізуючого випромінювання транспортних засобів та вантажів, що переміщуються через державний кордон України, встановлюється Кабінетом Міністрів України\".\n\n30. У Законі України \"Про рибне господарство, промислове рибальство та охорону водних біоресурсів\" (Відомості Верховної Ради України, 2012 р., № 17, ст. 155 із наступними змінами):\n\n1) розділ VII доповнити статтею 35 -1 такого змісту:\n\n\" Стаття 35 -1 . Переміщення через митний кордон України водних біоресурсів та продукції з них\n\nВвезення в Україну і вивезення за її межі водних біоресурсів та продукції з них здійснюються за правилами, встановленими законодавством України, у тому числі міжнародними договорами України, згода на обов’язковість яких надана Верховною Радою України.\n\nДокументи, зазначені в абзацах шостому і сьомому статті 23 цього Закону, що видаються центральним органом виконавчої влади, що реалізує державну політику у сфері рибного господарства, є необхідними для переміщення через митний кордон України відповідних водних біоресурсів та продукції з них.\n\nДокументи, зазначені в абзацах шостому і сьомому статті 23 цього Закону, вносяться центральним органом виконавчої влади, що реалізує державну політику у сфері рибного господарства, до єдиного державного інформаційного веб-порталу \"Єдине вікно для міжнародної торгівлі\" у формі електронних документів, засвідчених електронним цифровим підписом, в день видачі таких документів.\n\nОргани доходів і зборів здійснюють митні формальності, необхідні для випуску у відповідний митний режим відповідних водних біоресурсів та продукції з них, на підставі документів, зазначених в абзацах шостому і сьомому статті 23 цього Закону, отриманих від центрального органу виконавчої влади, що реалізує державну політику у сфері рибного господарства, з використанням механізму \"єдиного вікна\" відповідно до Митного кодексу України \";\n\n2) у статті 46 :\n\nчастину третю доповнити словами \"та дотримання законодавства про охорону навколишнього природного середовища, у тому числі шляхом участі в межах визначеної законодавством компетенції у виявленні випадків скидання суднами (плавзасобами) забруднюючих речовин у межах акваторії порту, портопунктів та місць базування суден\";\n\n3) після частини третьої доповнити новою частиною такого змісту:\n\n\"Порядок взаємодії адміністрації морських рибних портів, портопунктів, місць базування суден флоту рибної промисловості та центрального органу виконавчої влади, що реалізує державну політику із здійснення державного нагляду (контролю) у сфері охорони навколишнього природного середовища, раціонального використання, відтворення і охорони природних ресурсів, із забезпечення дотримання законодавства про охорону навколишнього природного середовища у разі виявлення випадків скидання суднами (плавзасобами) забруднюючих речовин у межах акваторії порту, портопунктів та місць базування суден встановлюється Кабінетом Міністрів України\".\n\nУ зв’язку з цим частини четверту та п’яту вважати відповідно частинами п’ятою та шостою.\n\n31. У Законі України \"Про морські порти України\" (Відомості Верховної Ради України, 2013 р., № 7, ст. 65):\n\n1) у частині третій статті 11:\n\nслова \"митний, санітарно-карантинний та екологічний контроль\" замінити словами \"митний контроль\";\n\nдоповнити двома реченнями такого змісту: \"Контроль організовується та здійснюється у встановленому актами законодавства України порядку. У відповідних випадках та в порядку, встановленому актами законодавства України, здійснюються також перевірки рівня іонізуючого випромінювання, фітосанітарний, ветеринарно-санітарний контроль, державний контроль за дотриманням законодавства про харчові продукти, корми, побічні продукти тваринного походження, здоров’я та благополуччя тварин, медичний огляд пасажирів, екіпажів, бригад тощо з метою виявлення осіб з симптомами інфекційних хвороб\";\n\n2) пункт 9 частини першої статті 15 викласти в такій редакції:\n\n\"9) забезпечення дотримання законодавства про охорону навколишнього природного середовища, у тому числі шляхом участі в межах визначеної законодавством компетенції у виявленні випадків скидання суднами (плавзасобами) забруднюючих речовин у межах акваторії порту.\n\nПорядок взаємодії адміністрації морських портів та центрального органу виконавчої влади, що реалізує державну політику із здійснення державного нагляду (контролю) у сфері охорони навколишнього природного середовища, раціонального використання, відтворення і охорони природних ресурсів, із забезпечення дотримання законодавства про охорону навколишнього природного середовища у разі виявлення випадків скидання суднами (плавзасобами) забруднюючих речовин у межах акваторії порту встановлюється Кабінетом Міністрів України\";\n\n3) у частині третій статті 17 слова \"санітарно-карантинного, прикордонного та митного контролю\" замінити словами \"прикордонного, митного, фітосанітарного, ветеринарно-санітарного контролю, державного контролю за дотриманням законодавства про харчові продукти, корми, побічні продукти тваринного походження, здоров’я та благополуччя тварин\".\n\n32. У статті 20 Закону України \"Про насіння і садивний матеріал\" (Відомості Верховної Ради України, 2013 р., № 42, ст. 585; 2016 р., № 4, ст. 39):\n\n1) у частині третій слова \"Митне оформлення\" замінити словом \"Ввезення\";\n\n2) у частинах шостій та дев’ятнадцятій слова \"суб’єктами насінництва та розсадництва\" замінити словами \"суб’єктами господарювання\";\n\n3) у частині дев’ятій слова \"суб’єкт насінництва та розсадництва\" замінити словами \"суб’єкт господарювання\", а слова \"або до центру надання адміністративних послуг\" виключити;\n\n4) частину десяту виключити;\n\n5) частину чотирнадцяту викласти в такій редакції:\n\n\"Центральний орган виконавчої влади, що реалізує державну політику у сфері державного нагляду (контролю) у сфері насінництва та розсадництва, вносить видані підтвердження або рішення про обґрунтовану відмову у їх видачі до єдиного державного інформаційного веб-порталу \"Єдине вікно для міжнародної торгівлі\" у формі електронних документів, засвідчених електронним цифровим підписом, в день їх видачі, а також не пізніше наступного робочого дня після прийняття рішення про видачу підтвердження або про обґрунтовану відмову у його видачі направляє (вручає) таке підтвердження або рішення про обґрунтовану відмову у видачі суб’єкту господарювання у будь-який спосіб, що забезпечує наявність доказів здійснення такого направлення (вручення)\";\n\n6) частину п’ятнадцяту виключити;\n\n7) частину сімнадцяту викласти в такій редакції:\n\n\"У разі якщо через п’ять робочих днів з дня закінчення встановленого строку центральним органом виконавчої влади, що реалізує державну політику у сфері державного нагляду (контролю) у сфері насінництва та розсадництва, до єдиного державного інформаційного веб-порталу \"Єдине вікно для міжнародної торгівлі\" не внесено підтвердження або рішення про обґрунтовану відмову у його видачі, суб’єкт господарювання має право на ввезення на митну територію України або вивезення з митної території України зразків насіння і садивного матеріалу без такого підтвердження за умови:\n\nпред’явлення відповідному державному фітосанітарному інспектору копії заяви (з описом прийнятих документів) з відміткою про дату її прийняття центральним органом виконавчої влади, що реалізує державну політику у сфері державного нагляду (контролю) у сфері насінництва та розсадництва;\n\nпроведення та дотримання всіх інших процедур фітосанітарного контролю, що вимагаються відповідно до закону\";\n\n8) у частині двадцять першій слова \"зразки насіння та садивного матеріалу для селекційних, дослідних робіт і експонування ввозяться в кількості, що подається разом із заявкою на сорт рослин\" замінити словами \"обсяг зразків насіння та садивного матеріалу, що ввозяться для селекційних, дослідних робіт і експонування протягом одного календарного року, не повинен перевищувати тридцятикратного обсягу посадкового матеріалу, що подається разом із заявкою на сорт рослин\";\n\n9) у частині двадцять другій слова \"Суб’єкт насінництва та розсадництва\" замінити словами \"Суб’єкт господарювання\";\n\n10) доповнити частиною двадцять четвертою такого змісту:\n\n\"Перевірка сертифікатів та підтверджень, передбачених цією статтею, проводиться державним фітосанітарним інспектором під час здійснення фітосанітарного контролю відповідних зразків насіння і садивного матеріалу, у тому числі за допомогою єдиного державного інформаційного веб-порталу \"Єдине вікно для міжнародної торгівлі\", в порядку, що затверджується Кабінетом Міністрів України\".\n\n33. В абзаці першому підпункту 5 пункту 12.4 статті 12 Закону України \"Про створення вільної економічної зони \"Крим\" та про особливості здійснення економічної діяльності на тимчасово окупованій території України\" (Відомості Верховної Ради України, 2014 р., № 43, ст. 2030) слова \"державний санітарно-епідеміологічний, ветеринарно-санітарний, фіто-санітарний, екологічний, радіологічний контроль\" замінити словами \"перевірку рівня іонізуючого випромінювання, фітосанітарний, ветеринарно-санітарний контроль, державний контроль за дотриманням законодавства про харчові продукти, корми, побічні продукти тваринного походження, здоров’я та благополуччя тварин\".\n\n34. У Законі України \"Про державний контроль за дотриманням законодавства про харчові продукти, корми, побічні продукти тваринного походження, здоров’я та благополуччя тварин\" (Відомості Верховної Ради України, 2017 р., № 31, ст. 343):\n\n1) у статті 42 :\n\nпункт 3 частини третьої викласти в такій редакції:\n\n\"3) надає органу доходів і зборів інформацію, необхідну для здійснення митних формальностей з використанням єдиного державного інформаційного веб-порталу \"Єдине вікно для міжнародної торгівлі\" відповідно до Митного кодексу України \";\n\n2) частину четверту викласти в такій редакції:\n\n\"4. Взаємодія компетентного органу з органами доходів і зборів, іншими державними органами, установами та організаціями, уповноваженими на здійснення дозвільних або контрольних функцій щодо переміщення товарів, транспортних засобів комерційного призначення через митний кордон України, та іншими заінтересованими особами під час проведення державного контролю вантажів з продуктами, що ввозяться на митну територію України (у тому числі з метою транзиту), здійснюється з використанням механізму \"єдиного вікна\" відповідно до Митного кодексу України .\n\nВідомості про результати здійснення державного контролю у формі електронного документа, засвідченого електронним цифровим підписом, вносяться державним ветеринарним інспектором до єдиного державного інформаційного веб-порталу \"Єдине вікно для міжнародної торгівлі\" протягом строків, встановлених статтею 319 Митного кодексу України\";\n\n3) у частині першій статті 47 та частині шостій статті 48 слова \"митного органу\" замінити словами \"органу доходів і зборів\";\n\n4) у частині восьмій статті 54 слова \"митний орган\" замінити словами \"орган доходів і зборів\", а після слова \"вантажем\" доповнити словами \"шляхом внесення до єдиного державного інформаційного веб-порталу \"Єдине вікно для міжнародної торгівлі\" відповідної інформації у формі електронного документа, засвідченого електронним цифровим підписом\";\n\n5) у статті 57 :\n\nчастину другу після слів \"кормів нетваринного походження\" доповнити словами \"(із зазначенням їх коду згідно з УКТ ЗЕД , назви та, за потреби, інших характеристик)\";\n\nу пункті 1 частини четвертої слово \"днів\" замінити словом \"годин\";\n\nпункт 3 частини п’ятої викласти в такій редакції:\n\n\"3) надає органу доходів і зборів інформацію, необхідну для здійснення митних формальностей з використанням єдиного державного інформаційного веб-порталу \"Єдине вікно для міжнародної торгівлі\" відповідно до Митного кодексу України \";\n\nчастину шосту викласти в такій редакції:\n\n\"6. Взаємодія компетентного органу з органами доходів і зборів, іншими державними органами, установами та організаціями, уповноваженими на здійснення дозвільних або контрольних функцій щодо переміщення товарів, транспортних засобів комерційного призначення через митний кордон України, та іншими заінтересованими особами під час проведення державного контролю харчових продуктів нетваринного походження та кормів нетваринного походження, що ввозяться на митну територію України (у тому числі з метою транзиту), здійснюється з використанням механізму \"єдиного вікна\" відповідно до Митного кодексу України .\n\nВідомості про результати здійснення державного контролю вносяться державним ветеринарним інспектором до єдиного державного інформаційного веб-порталу \"Єдине вікно для міжнародної торгівлі\" у формі електронного документа, засвідченого електронним цифровим підписом, протягом строків, встановлених статтею 319 Митного кодексу України\";\n\nчетверте речення частини восьмої викласти в такій редакції: \"У такому разі державний інспектор засвідчує копію загального документа на ввезення, яка має супроводжувати вантаж до місця його призначення на території України, та вносить відомості про результати здійснення державного контролю, які є підставою для випуску у відповідний митний режим, до єдиного державного інформаційного веб-порталу \"Єдине вікно для міжнародної торгівлі\" у формі електронного документа, засвідченого електронним цифровим підписом, протягом строків, встановлених статтею 319 Митного кодексу України\";\n\nу частині дев’ятій слова \"або митним органом\" виключити;\n\n6) статтю 63 доповнити частиною четвертою такого змісту:\n\n\"4. Плата за здійснення компетентним органом державного контролю товарів, транспортних засобів, що ввозяться на митну територію України, в тому числі з метою транзиту, в пунктах пропуску (пунктах контролю) через державний кордон України в розмірі, що не перевищує розмір плати за перевірку документів на товари і транспортні засоби (контейнери), включається до складу єдиного збору згідно із Законом України \"Про єдиний збір, який справляється у пунктах пропуску через державний кордон України\";\n\n7) у пункті 3 розділу X \"Прикінцеві та перехідні положення\":\n\nу підпункті 2 слова \"документальним перевіркам, перевіркам відповідності та фізичним перевіркам у пунктах пропуску через державний кордон України або\" замінити словами \"попередньому документальному контролю у пунктах пропуску (пунктах контролю) через державний кордон України, що здійснюється органами доходів і зборів відповідно до Митного кодексу України , документальним перевіркам, перевіркам відповідності та фізичним перевіркам в\";\n\nпідпункт 3 після слів \"електронною поштою\" доповнити словами \"або з використанням єдиного державного інформаційного веб-порталу \"Єдине вікно для міжнародної торгівлі\" відповідно до Митного кодексу України у формі електронного документа, засвідченого електронним цифровим підписом\".\n\n{Пункт 35 розділу II втратив чинність на підставі Закону № 2473-VIII від 21.06.2018 }\n\nIII. Прикінцеві та перехідні положення\n\n1. Цей Закон набирає чинності з дня, наступного за днем його опублікування.\n\n2. Кабінету Міністрів України:\n\nу тримісячний строк з дня набрання чинності цим Законом:\n\nприйняти нормативно-правові акти, необхідні для реалізації цього Закону;\n\nпривести свої нормативно-правові акти у відповідність із цим Законом, у тому числі внести зміни до положень про центральні органи виконавчої влади в частині забезпечення передання цими органами відповідних дозвільних документів або інформації про включення (виключення) товару до (з) відповідного реєстру через єдиний державний інформаційний веб-портал \"Єдине вікно для міжнародної торгівлі\" до органів доходів і зборів згідно з Митним кодексом України у формі електронного документа, засвідченого електронним цифровим підписом;\n\nзабезпечити перегляд та приведення центральними органами виконавчої влади їх нормативно-правових актів у відповідність із цим Законом;\n\nзабезпечити розміщення на офіційному веб-сайті центрального органу виконавчої влади, що реалізує державну податкову та митну політику, переліків товарів, щодо переміщення яких через митний кордон України у відповідному напрямку встановлено заборони та/або обмеження згідно з вимогами статей 196 і 197 Митного кодексу України;\n\nпротягом шести місяців з дня набрання чинності цим Законом:\n\nзабезпечити доопрацювання програмного забезпечення для функціонування єдиної автоматизованої інформаційної системи органів доходів і зборів України, автоматизованої системи управління ризиками, автоматизованої системи митного оформлення та створення єдиного державного інформаційного веб-порталу \"Єдине вікно для міжнародної торгівлі\" згідно з цим Законом;\n\nзабезпечити здійснення щомісячного моніторингу стану впровадження відповідними центральними органами виконавчої влади передання відповідних дозвільних документів або інформації про включення (виключення) товару до (з) відповідного реєстру через єдиний державний інформаційний веб-портал \"Єдине вікно для міжнародної торгівлі\" до органів доходів і зборів згідно з Митним кодексом України у формі електронного документа, засвідченого електронним цифровим підписом;\n\nздійснювати щомісячне інформування Комітету Верховної Ради України з питань податкової та митної політики про стан впровадження органами виконавчої влади передання відповідних дозвільних документів або інформації про включення (виключення) товару до (з) відповідного реєстру до єдиного державного інформаційного веб-порталу \"Єдине вікно для міжнародної торгівлі\".\n\n3. Установити, що протягом 180 днів з дня набрання чинності цим Законом у пунктах пропуску (пунктах контролю) через державний кордон України, які не обладнано стаціонарними приладами радіаційного контролю, перевірка засобів автомобільного та залізничного транспорту, що в’їжджають в Україну, а також вантажів, що ввозяться в Україну всіма видами транспорту, з метою виявлення випадків перевищення допустимого рівня іонізуючого випромінювання здійснюється уповноваженими посадовими особами центрального органу виконавчої влади, що реалізує державну політику із здійснення державного нагляду (контролю) у сфері охорони навколишнього природного середовища, раціонального використання, відтворення і охорони природних ресурсів, з наданням дозволу щодо пропуску транспортних засобів, вантажів через державний кордон до органу (підрозділу) Державної прикордонної служби України.\n\nПрезидент України\n\nП.ПОРОШЕНКО\n\nм. Київ\n\n6 вересня 2018 року\n\n№ 2530-VIII\n\nПро внесення змін до Митного кодексу України та деяких інших законів України щодо запровадження механізму \"єдиного вікна\" та оптимізації здійснення контрольних процедур при переміщенні товарів через митний кордон України\nЗакон України від 06.09.2018 № 2530-VIII\n\nРедакція від 01.10.2023 , підстава — 2573-IX\nПостійна адреса:\nhttps://zakon.rada.gov.ua/go/2530-19\nЗаконодавство України\nстаном на 22.02.2026\n\nчинний"
    }
  ],
  "definitions": []
}