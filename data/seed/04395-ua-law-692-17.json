{
  "id": "ua-law-692-17",
  "type": "statute",
  "title": "Закон України (692-17)",
  "title_en": "",
  "short_name": "692-17",
  "status": "in_force",
  "issued_date": "2008-12-18",
  "url": "https://zakon.rada.gov.ua/laws/show/692-17",
  "description": "Official legislative act of Ukraine ingested from the Verkhovna Rada legal portal.",
  "provisions": [
    {
      "provision_ref": "art12",
      "section": "12",
      "title": "Стаття 12. Підстави функціонування ФФБ",
      "content": "Управитель для кожного ФФБ розробляє й затверджує Правила ФФБ\nта інші необхідні внутрішні документи, що регламентують\nфункціонування цього ФФБ. Правила ФФБ є обов'язковими для\nвиконання всіма суб'єктами цієї системи фінансування будівництва\nжитла.\nПравила ФФБ визначають вид ФФБ, процедуру створення ФФБ,\nпорядок організації взаємовідносин забудовника, управителя та\nдовірителів, порядок встановлення управління майном, умови,\nособливості та обмеження здійснення управління майном, напрями та\nпорядок використання залучених коштів, порядок участі у фонді та\nвідмови від участі в ньому, типи вимірних одиниць об'єктів\nінвестування, порядок та умови закріплення об'єкта інвестування за\nдовірителем, розмір винагороди управителя, відповідальність\nуправителя і забудовника за невиконання прийнятих на себе\nзобов'язань, порядок отримання довірителем страхового\nвідшкодування у разі несвоєчасного введення об'єкта будівництва в\nексплуатацію, невиконання робіт, передбачених договором між\nуправителем і забудовником та договором між управителем і\nустановником фонду, або неналежного виконання таких робіт та інші\nумови функціонування ФФБ.\nПравила ФФБ є публічною пропозицією для вступу до фонду\nособи, яка бажає стати довірителем цього фонду, на підставі\nвизнання цих Правил.\nПравила фонду мають передбачати обмеження права довірчої\nвласності управителя ФФБ, встановлені установником управління\nмайном у договорі управління майном, і містити зобов'язання\nуправителя виконувати процедури щодо:\nзабезпечення передачі довірителю, який повністю проінвестував\nзакріплений за ним об'єкт інвестування, майнових прав на цей\nоб'єкт інвестування для подальшого отримання його у власність від\nзабудовника;\nзабезпечення можливості отримання довірителем, на умовах\nПравил ФФБ та договору управління майном, коштів з ФФБ на вимогу\nдовірителя в разі його відмови від участі у фонді.\nПісля визнання довірителями Правил ФФБ та внесення до ФФБ\nкоштів управитель ФФБ не має права вносити зміни та доповнення до\nПравил ФФБ без письмової згоди всіх довірителів. У разі\nнеобхідності внесення змін та доповнень до Правил ФФБ управитель\nФФБ зобов'язаний надіслати у письмовій формі пропозиції із\nзазначенням змісту правил, які пропонується змінити, кожному\nдовірителю. Згода довірителя вважається отриманою, якщо протягом\n30 днів з дня надходження повідомлення від управителя з\nпропозицією про внесення змін і доповнень до Правил ФФБ на\nзазначену у договорі адресу довірителя управитель не отримав\nписьмової відповіді довірителя."
    },
    {
      "provision_ref": "art13",
      "section": "13",
      "title": "Стаття 13. Система функціонування ФФБ",
      "content": "Система функціонування ФФБ передбачає:\nукладання договору між забудовником та управителем ФФБ,\nвизначення характеристик об'єктів будівництва і об'єктів\nінвестування, передачу забудовником управителю ФФБ переліку\nоб'єктів інвестування в об'єктах будівництва;\nоприлюднення забудовником зареєстрованої проектної\nдекларації;\nзатвердження Правил ФФБ;\nвідкриття управителем ФФБ фінансування об'єктів будівництва;\nнадання управителем довірителю інформації про умови участі у\nФФБ для прийняття довірителем рішення про участь у ФФБ;\nукладання управителем ФФБ договору з довірителем про участь у\nФФБ;\nвнесення довірителем коштів до ФФБ та передачу їх управителю\nФФБ в управління за договором про участь у ФФБ;\nзакріплення управителем за довірителем обраного ним об'єкта\nінвестування, що є підтвердженням замовлення на спорудження цього\nоб'єкта інвестування як складової частини об'єкта будівництва;\nвідкриття управителем рахунку довірителю у системі обліку\nправ вимоги довірителів ФФБ;\nможливість дострокового припинення управління майном за\nініціативою довірителя, відкріплення від нього об'єкта\nінвестування, повернення довірителю коштів у розмірі та у порядку,\nвизначених Правилами ФФБ, внаслідок зменшення обсягу\nпідтвердженого замовлення на будівництво;\nможливість здійснення довірителем на умовах Правил ФФБ зміни\nоб'єкта інвестування, уступки права вимоги за договором про участь\nу ФФБ третім особам, часткового отримання коштів з ФФБ;\nможливість внесення управителем змін до системи обліку прав\nвимоги довірителів ФФБ;\nпередачу управителем довірителям, які повністю проінвестували\nзакріплені за ними об'єкти інвестування, майнових прав на ці\nоб'єкти інвестування за договором про уступку майнових прав;\nорганізацію спорудження забудовником об'єктів будівництва\nвідповідно до проектної документації та проектної декларації;\nфінансування управителем ФФБ спорудження об'єктів\nбудівництва;\nформування управителем ФФБ оперативного резерву на рахунку\nФФБ за рахунок отриманих в управління коштів;\nздійснення управителем ФФБ контролю за цільовим використанням\nзабудовником спрямованих на будівництво коштів, дотриманням\nстроків виконання робіт на об'єкті будівництва, дотриманням\nтехнічних характеристик об'єкта будівництва та об'єктів\nінвестування, зазначених у проектній декларації, вжиття заходів\nдля усунення виявлених недоліків;\nповернення забудовником коштів до ФФБ на вимогу управителя\nФФБ виду А у випадках зменшення обсягу підтвердженого замовлення\nвнаслідок відмови довірителя від участі у ФФБ виду А, а також в\nінших випадках, визначених договором;\nздійснення управителем ФФБ контролю за виконанням\nзабудовником своїх зобов'язань за договором;\nвведення забудовником об'єкта будівництва в експлуатацію,\nписьмове повідомлення про це управителя, замовлення технічної\nдокументації на об'єкт будівництва та на кожний об'єкт\nінвестування, передачу управителю ФФБ даних щодо фактичної площі\nоб'єктів інвестування;\nповідомлення управителем ФФБ кожного довірителя про введення\nоб'єкта будівництва в експлуатацію з наданням на письмову вимогу\nдовірителя копії відповідного акта;\nздійснення довірителем остаточних розрахунків з управителем\nза даними щодо фактичної площі об'єктів інвестування;\nотримання довірителем сум страхового відшкодування у порядку\nі випадках, передбачених цим Законом та Правилами ФФБ;\nпередачу управителем ФФБ забудовнику переліку довірителів,\nякі мають право отримати у власність закріплені за ними об'єкти\nінвестування, відповідно до отриманих довірителями від управителя\nмайнових прав на ці об'єкти інвестування;\nнабуття довірителями у власність закріплених за ними об'єктів\nінвестування, припинення дій за договором про участь у ФФБ;\nперерахування управителем забудовнику на умовах договору\nкоштів оперативного резерву, сформованого за введеним в\nексплуатацію об'єктом будівництва, закриття фінансування об'єкта\nбудівництва;\nприпинення дій за договором, укладеним між управителем ФФБ та\nзабудовником.\nУправитель ФФБ при здійсненні управління ФФБ:\nнесе відповідальність за дотримання обмежень довірчої\nвласності управителя, визначених Правилами ФФБ та визнаних\nдовірителями ФФБ;\nнесе зобов'язання перед довірителями ФФБ у межах договору про\nучасть у ФФБ;\nза письмовою заявою довірителя виступає в інтересах\nдовірителів позивачем у разі невиконання забудовником своїх\nзобов'язань щодо строків спорудження і якості об'єктів будівництва\nта передачі довірителям у власність об'єктів інвестування."
    },
    {
      "provision_ref": "art14",
      "section": "14",
      "title": "Стаття 14. Порядок укладання договору про участь у ФФБ",
      "content": "Фізична або юридична особа, або спільний інвестор ФОН стає\nдовірителем ФФБ за умови передачі коштів в управління управителю\nФФБ та укладання з управителем ФФБ договору про участь у ФФБ.\nДоговір про участь у ФФБ укладається за умови надання особою\nвизначених Правилами ФФБ документів, які ідентифікують цю особу.\nЯкщо довіритель ФФБ - спільний інвестор ФОН, від імені та в\nінтересах якого діє управитель ФОН в системі ФОН-ФФБ, додатково\nмають бути надані належним чином засвідчені копії Правил ФОН та\nінвестиційної декларації ФОН, які підтверджують правомірність дій\nтакого управителя ФОН. Якщо управитель ФОН та управитель ФФБ в\nсистемі ФОН-ФФБ є одна особа, то в договорі зазначається тільки\nнайменування такого ФОН. Укладання такого договору від імені\nдовірителів, які складають спільного інвестора ФОН, може бути\nдоручено фізичній особі, яка діє від їх імені на підставі\nвідповідної довіреності з правом передоручення.\nУправитель ФФБ відкриває рахунок довірителю у системі обліку\nправ вимоги довірителів відповідного ФФБ. Для довірителя ФФБ, який\nє спільним інвестором ФОН, від імені та в інтересах якого діє\nуправитель ФОН, рахунок відкривається на ім'я управителя ФОН з\nвідповідною позначкою.\nОсоба може бути довірителем в кількох різних ФФБ та в кожному\nфонді мати кілька рахунків у системі обліку прав вимоги\nдовірителів відповідного ФФБ.\nДоговір про участь у ФФБ обов'язково має містити:\nпредмет договору;\nнайменування особи довірителя;\nнайменування особи управителя ФФБ;\nвид ФФБ;\nпорядок передачі довірителем коштів в управління управителю\nФФБ;\nобмеження щодо окремих дій управителя з управління майном;\nправа та обов'язки управителя ФФБ та довірителя;\nвідомості про об'єкт будівництва із зазначенням його місця\nрозташування та технічних характеристик відповідно до проектної\nдекларації;\nзапланована дата (місяць і рік) введення об'єкта будівництва\nв експлуатацію;\nвідомості про закріплений за довірителем об'єкт інвестування\nіз зазначенням його технічних характеристик;\nстроки та механізм повернення довірителю коштів на його\nвимогу, розмір платежів, які повинен сплатити при цьому\nдовіритель;\nстрок дії договору;\nвідповідальність сторін за невиконання умов договору;\nпорядок надання інформації довірителю про хід виконання умов\nдоговору, перелік інформації, яка надається довірителю у письмовій\nформі;\nпорядок взаємодії довірителя та управителя ФФБ у випадку\nдострокового введення об'єкта будівництва в експлуатацію;\nпорядок внесення змін до договору про участь у ФФБ;\nрозмір та форму винагороди управителя ФФБ.\nДо договору про участь у ФФБ додаються:\nправила ФФБ;\nграфічне зображення схеми будівельного плану об'єкта\nінвестування з назвами та площами всіх його приміщень і\nзазначенням розміщення об'єкта інвестування на поверсі;\nстислий перелік будівельних робіт, які забудовник\nзобов'язується провести на об'єкті інвестування;\nперелік обладнання, яке буде встановлене на об'єкті\nінвестування з наступною його передачею довірителеві;\nстислий перелік робіт, які забудовник зобов'язується провести\nна об'єкті будівництва та прибудинковій території;\nперелік обладнання, яке буде встановлене на об'єкті\nбудівництва з наступною його передачею експлуатуючим організаціям\nчи об'єднанню співвласників будинку.\nЗа вимогою довірителя управитель ФФБ зобов'язаний ознайомити\nдовірителя або на вимогу довірителя надати йому копії отриманих\nвід забудовника документів з даними про:\nзабудовника та об'єкт будівництва:\nдокументи, що дають змогу провести ідентифікацію особи\nзабудовника у відповідності з вимогами законодавства;\nдокументи, що підтверджують право забудовника на користування\nземельною ділянкою або право забудовника на виконання функцій\nзамовника будівництва для спорудження на земельній ділянці об'єкта\nбудівництва;\nпозитивний висновок комплексної державної експертизи\nпроектної документації;\nдозвіл на виконання будівельних робіт;\nліцензію підрядної організації;\nзареєстровану та опубліковану проектну декларацію.\nУправитель не повинен включати у договори із довірителями\nумови, які є несправедливими згідно з Законом України \"Про захист\nправ споживачів\" ( 1023-12 ).\nПісля введення об'єкта будівництва в експлуатацію управитель\nможе продовжити укладання договорів про участь у ФФБ із\nзакріпленням об'єктів інвестування за довірителями до моменту\nотримання письмової вимоги забудовника повернути йому майнові\nправа на об'єкти інвестування, які не передані довірителям.\nЗабудовник зобов'язаний прийняти від управителя такі майнові\nправа.\nСтаття 15. Порядок закріплення за довірителем об'єкта\nінвестування та умови передачі коштів\nв управління управителю ФФБ\nПри укладенні договору про участь у ФФБ довіритель обирає\nконкретний об'єкт інвестування з переліку незакріплених за іншими\nдовірителями об'єктів інвестування, що є у пропозиції управителя.\nЦей об'єкт інвестування управитель має закріпити за довірителем на\nумовах Правил ФФБ.\nПри внесенні коштів довірителем до ФФБ управитель\nзобов'язаний закріпити за довірителем відповідну кількість\nвимірних одиниць об'єкта інвестування за поточною ціною вимірної\nодиниці цього об'єкта інвестування та одночасно внести відповідну\nінформацію до системи обліку прав вимоги довірителів ФФБ. Право\nвимоги на відповідну кількість вимірних одиниць об'єкта\nінвестування виникає у довірителя з моменту передачі коштів в\nуправління управителю ФФБ.\nРозмір вимог довірителя на об'єкт інвестування визначається\nкількістю закріплених за довірителем вимірних одиниць об'єкта\nінвестування. Довіритель, якому належить право вимоги на\nвідповідну кількість вимірних одиниць закріпленого за ним об'єкта\nінвестування, має виключне право на закріплення за собою на умовах\nдоговору про участь у ФФБ решти вимірних одиниць цього об'єкта\nінвестування; закріплення решти вимірних одиниць цього об'єкта\nінвестування за іншими довірителями забороняється.\nПри закріпленні об'єкта інвестування за довірителем:\nдовіритель бере на себе зобов'язання щодо подальшого внесення\nкоштів до ФФБ;\nуправитель вилучає цей об'єкт з переліку об'єктів\nінвестування, що є у пропозиції управителя, для виключення\nможливості закріплення цього об'єкта за іншим довірителем та\nзобов'язується, за умови виконання довірителем своїх зобов'язань\nза договором про участь у ФФБ, включити довірителя до переліку\nдовірителів, яким забудовник у подальшому зобов'язаний передати у\nвласність закріплені за ними об'єкти інвестування. За недотримання\nуправителем цієї вимоги, що призвело до закріплення одного об'єкта\nінвестування за двома або більше довірителями, управитель несе\nвідповідальність власним майном.\nЗакріплення об'єкта інвестування за довірителем є\nпідтвердженням замовлення на спорудження цього об'єкта\nінвестування як складової частини об'єкта будівництва.\nПоточна ціна вимірної одиниці об'єкта інвестування\nвизначається виходячи з встановлених поточної ціни вимірної\nодиниці об'єкта будівництва, коефіцієнтів поверху та комфортності\nцього об'єкта інвестування. На підставі цих даних управитель\nрозраховує вартість зобов'язань довірителя щодо внесення коштів до\nФФБ.\nУ разі підвищення поточної ціни вимірної одиниці об'єкта\nінвестування у довірителя не виникає зобов'язань щодо внесення до\nФФБ додаткових коштів за закріплені за ним вимірні одиниці об'єкта\nінвестування.\nОблік довірителів та належних їм прав вимоги управитель веде\nу системі обліку прав вимоги довірителів відповідного ФФБ.\nУправитель вносить зміни до системи обліку прав вимоги\nдовірителів ФФБ при оформленні ним таких операцій:\nприйняття майнових прав на об'єкти інвестування від\nзабудовника;\nвідкриття рахунку довірителю;\nзакріплення за довірителем об'єкта інвестування;\nзакріплення за довірителем відповідної кількості вимірних\nодиниць об'єкта інвестування;\nоформлення операції зміни об'єкта інвестування, уступки права\nвимоги довірителя на вимірні одиниці об'єкта інвестування третім\nособам;\nоформлення відмови довірителя від прав вимоги на частину\nзакріплених за ним вимірних одиниць об'єкта інвестування або на\nвсі закріплені за ним вимірні одиниці об'єкта інвестування;\nвідкріплення від довірителя об'єкта інвестування;\nпередача довірителю майнових прав на закріплений за ним\nоб'єкт інвестування;\nзакриття фінансування об'єкта будівництва.\nПідставою для внесення змін до системи обліку прав вимоги\nдовірителів ФФБ є документи, визначені Правилами ФФБ.\nПісля внесення довірителем коштів до ФФБ управитель видає\nдовірителю свідоцтво про участь у ФФБ - документ, що підтверджує\nучасть довірителя у ФФБ.\nУ свідоцтві про участь у ФФБ обов'язково мають бути зазначені\nтакі дані:\nвид ФФБ;\nдані довірителя:\nдля юридичних осіб:\nдля резидентів - найменування, місцезнаходження та\nідентифікаційний код в Єдиному державному реєстрі підприємств та\nорганізацій України;\nдля нерезидентів - найменування, місцезнаходження та країна,\nде зареєстровано особу;\nдля фізичних осіб:\nдля громадян України - прізвище, ім'я, по батькові, адреса\nпостійного місця проживання та ідентифікаційний номер у Державному\nреєстрі фізичних осіб - платників податків та інших обов'язкових\nплатежів;\nдля іноземців, осіб без громадянства - прізвище, ім'я, по\nбатькові (за наявності), адреса постійного місця проживання за\nмежами України;\nдата видачі свідоцтва;\nзакріплений за довірителем об'єкт інвестування;\nзапланована дата введення об'єкта будівництва в експлуатацію\n(місяць і рік);\nсума коштів, переданих довірителем в управління управителю;\nкількість закріплених за довірителем вимірних одиниць об'єкта\nінвестування;\nграфік подальшого внесення довірителем коштів до ФФБ;\nвитяг з договору про зобов'язання забудовника перед\nуправителем, який діє в інтересах довірителів, щодо спорудження\nоб'єктів будівництва та передачі у власність довірителям об'єктів\nінвестування.\nУ разі зміни будь-яких даних, що зазначені у свідоцтві про\nучасть у ФФБ, свідоцтво про участь у ФФБ підлягає заміні.\nУ разі відмови довірителя від участі у ФФБ управитель\nвиплачує довірителю кошти на умовах цього Закону, Правил ФФБ і\nдоговору про участь у ФФБ та вилучає у довірителя свідоцтво про\nучасть у ФФБ і укладений з довірителем договір про уступку\nмайнових прав (за наявності).\nДовірителі можуть вносити до ФФБ кошти в національній валюті\nУкраїни у готівковій чи безготівковій формі.\nУправитель приймає кошти в управління за договорами про\nучасть у ФФБ безпосередньо від осіб, які є довірителями, або від\nїх довірених осіб, повноваження яких підтверджуються нотаріально\nоформленою довіреністю, в якій зазначені конкретні права та\nобов'язки довіреної особи з обов'язковим посиланням на реквізити\nдоговору про участь у ФФБ.\nСтаття 16. Фінансування будівництва з використанням\nотриманих в управління коштів\nФінансування будівництва за рахунок коштів ФФБ виду А\nуправитель здійснює в межах отриманих в управління коштів, за\nвинятком оперативного резерву.\nДля ФФБ виду Б управитель здійснює фінансування будівництва у\nпорядку, визначеному договором, у межах загальної вартості\nбудівництва та відповідно до графіка фінансування, погоджених\nуправителем і забудовником за кожним об'єктом будівництва. У разі\nякщо обсяг фактично залучених від довірителів коштів менший\nобсягу, визначеного графіком фінансування, управитель здійснює\nфінансування будівництва за рахунок інших джерел.\nЗа кожним об'єктом будівництва забудовник до відкриття\nфінансування зобов'язаний повідомити управителя ФФБ про всі свої\nзобов'язання (та про всі відомі йому зобов'язання землевласника)\nперед третіми особами за цим об'єктом будівництва.\nПерелік документів, який забудовник зобов'язаний надати\nуправителю ФФБ для відкриття фінансування об'єкта будівництва,\nвизначається у договорі між забудовником та управителем ФФБ. Серед\nних обов'язково мають бути копії таких документів, засвідчені\nзабудовником в установленому порядку:\nдокументи, що дають змогу провести ідентифікацію особи\nзабудовника у відповідності з вимогами законодавства;\nдокументи, що підтверджують право користування земельною\nділянкою, на якій має бути споруджений об'єкт будівництва;\nдля забудовників, що не є землекористувачами земельної\nділянки, - договір із землекористувачем про передачу забудовнику\nправ на виконання функцій замовника будівництва для спорудження на\nземельній ділянці об'єкта будівництва;\nпозитивний висновок комплексної державної експертизи\nпроектної документації;\nдозвіл на виконання будівельних робіт;\nліцензія підрядної організації;\nзареєстрована та опублікована проектна декларація.\nПроектна декларація підлягає обов'язковій реєстрації в\nорганах державного архітектурно-будівельного контролю. Протягом\nп'яти днів з дня реєстрації проектної декларації забудовник\nзобов'язаний оприлюднити її у засобах масової інформації,\nвизначених спеціально уповноваженим центральним органом виконавчої\nвлади з питань будівництва та архітектури.\nУ разі зміни будь-яких даних, що містяться у проектній\nдекларації, забудовник зобов'язаний зареєструвати в органах\nдержавного архітектурно-будівельного контролю зміни до проектної\nдекларації та протягом десяти днів з дня реєстрації:\nоприлюднити проектну декларацію з внесеними змінами у засобах\nмасової інформації, визначених спеціально уповноваженим\nцентральним органом виконавчої влади з питань будівництва та\nархітектури, з зазначенням обґрунтування внесення змін;\nнадати управителю опубліковану проектну декларацію з\nвнесеними змінами.\nОблік спрямованих на фінансування будівництва коштів\nуправитель веде за об'єктами будівництва.\nЗа кожним об'єктом будівництва забудовник зобов'язаний вести\nзвітність за встановленою законодавством формою та регулярно\nнадавати її управителю.\nЗабудовник зобов'язаний забезпечувати цільове використання\nотриманих від управителя коштів. В інтересах довірителів\nуправитель здійснює контроль цільового використання забудовником\nкоштів, спрямованих на фінансування будівництва.\nУ разі встановлення фактів нецільового використання\nзабудовником коштів, отриманих від управителя, спорудження об'єкта\nбудівництва та/або об'єктів інвестування з порушенням технічних\nхарактеристик, зазначених у проектній декларації, управитель\nзобов'язаний звернутися до забудовника з вимогою вжити всіх\nнеобхідних заходів для усунення виявлених порушень.\nУ разі зменшення обсягу підтвердженого замовлення на\nбудівництво забудовник зобов'язаний на вимогу управителя ФФБ виду\nА повернути кошти на рахунок цього ФФБ для розрахунку з\nдовірителями ФФБ виду А. За невиконання зобов'язання щодо\nперерахування коштів на рахунок ФФБ для проведення управителем\nрозрахунків з довірителями ФФБ виду А забудовник несе\nвідповідальність своїм майном.\nУправитель в інтересах довірителів може, а на письмову вимогу\nдовірителя - зобов'язаний перевіряти фінансовий стан забудовника,\nвимагати від нього надання фінансових та аудиторських звітів та\nнадавати заявникові інформацію про результати проведеної\nперевірки."
    },
    {
      "provision_ref": "art17",
      "section": "17",
      "title": "Стаття 17. Оперативний резерв",
      "content": "Кошти оперативного резерву, сформованого управителем на\nрахунку ФФБ відповідно до встановлених обмежень за рахунок\nотриманих в управління коштів, управитель використовує для\nвиконання таких операцій:\nвиплата довірителям коштів з ФФБ;\nперерозподіл отриманих в управління коштів між об'єктами\nбудівництва внаслідок здійснення довірителями операції зміни\nоб'єкта інвестування.\nРозмір оперативного резерву банк-управитель визначає\nсамостійно. Управитель, який не є банківською установою, визначає\nрозмір оперативного резерву відповідно до нормативів, встановлених\nу нормативно-правових актах відповідного органу, що здійснює\nнагляд та регулювання діяльності управителя.\nОперативний резерв, сформований управителем за конкретним\nоб'єктом будівництва, після введення цього об'єкта будівництва в\nексплуатацію управитель перераховує забудовнику у порядку,\nвизначеному договором між управителем та забудовником. Для ФФБ\nвиду А оперативний резерв перераховується забудовнику у повному\nобсязі."
    },
    {
      "provision_ref": "art18",
      "section": "18",
      "title": "Стаття 18. Контроль виконання зобов'язань за договором",
      "content": "Управитель здійснює контроль за дотриманням забудовником умов\nта зобов'язань за договором з метою своєчасного запобігання\nвиникненню ризикових ситуацій у процесі будівництва внаслідок дій\nзабудовника, що можуть призвести до:\nзмін технічних характеристик об'єктів будівництва та/або\nоб'єктів інвестування;\nпогіршення споживчих властивостей об'єктів будівництва та/або\nоб'єктів інвестування;\nзростання вартості будівництва більше ніж на двадцять\nвідсотків;\nзбільшення строків будівництва більше ніж на дев'яносто днів.\nУ разі виявлення управителем ризику порушень умов договору\nуправитель має право припинити фінансування будівництва, вимагати\nрозірвання договору, повернення забудовником усіх спрямованих на\nфінансування будівництва цього об'єкта коштів, відшкодування\nзаподіяних забудовником збитків, перерахування на рахунок ФФБ\nкоштів, необхідних для розрахунків з довірителями відповідно до\nвимог статті 20 цього Закону, що виходять із ФФБ у зв'язку із\nрозірванням договору про участь у ФФБ, а також здійснювати інші\nзаходи щодо виконання забудовником своїх зобов'язань за договором,\nвизначені цим Законом.\nЗабудовник зобов'язаний на вимогу управителя протягом строку,\nвизначеного в договорі, повернути грошові кошти на рахунок ФФБ або\nуступити майнові права на нерухомість, яка є об'єктом будівництва,\nчи на інші предмети іпотеки управителю з додержанням вимог статті\n10 цього Закону, якщо інше не передбачене договором.\nУ разі порушення забудовником строків спорудження об'єкта\nбудівництва або у разі неналежного виконання управителем своїх\nобов'язків, передбачених частиною першою цієї статті, довіритель\nмає право вимагати від управителя дострокового розірвання договору\nта виплати йому коштів. Управитель зобов'язаний виплатити\nдовірителю кошти у сумі, що визначається відповідно до статті 20\nцього Закону при відмові довірителя від участі у ФФБ і не може\nбути меншою за суму, внесену довірителем до ФФБ. Довіритель не\nсплачує управителю винагороду за виплату йому коштів у разі, якщо\nдовіритель відмовляється від участі у ФФБ з підстав, визначених\nцією частиною.\nСтаття 19. Взаємодія управителя ФФБ, забудовника\nта довірителя після введення об'єкта\nбудівництва в експлуатацію\nПісля введення об'єкта будівництва в експлуатацію забудовник\nписьмово повідомляє про це управителя та надає дані щодо фактичної\nзагальної площі об'єктів інвестування, отримані від органів, що\nздійснюють реєстрацію права власності на нерухоме майно.\nУправитель ФФБ надає забудовнику перелік довірителів, які\nмають право отримати у власність закріплені за ними об'єкти\nінвестування, відповідно до отриманих довірителями від управителя\nмайнових прав на ці об'єкти інвестування, і повідомляє кожного\nдовірителя про введення об'єкта будівництва в експлуатацію, а на\nписьмову вимогу довірителя надає йому копію відповідного акта.\nНа підставі даних щодо фактичної загальної площі об'єктів\nінвестування довіритель за поточною ціною вимірної одиниці об'єкта\nінвестування здійснює остаточні розрахунки з управителем ФФБ та\nотримує в управителя ФФБ в обмін на свідоцтво про участь у ФФБ\nдовідку за встановленою формою. Ця довідка є документом, що\nпідтверджує право довірителя на набуття у власність закріпленого\nза ним об'єкта інвестування.\nУ довідці про право довірителя на набуття у власність об'єкта\nінвестування обов'язково мають бути зазначені такі дані:\nномер довідки та дата її видачі;\nвид ФФБ;\nдані управителя ФФБ;\nдані довірителя:\nдля юридичних осіб:\nдля резидентів - найменування, місцезнаходження та\nідентифікаційний код в Єдиному державному реєстрі підприємств та\nорганізацій України. Для довірителя ФФБ, який складає спільного\nінвестора ФОН, від імені та в інтересах якого діє управитель ФОН,\nдодатково мають бути зазначені дані, що дають змогу однозначно\nідентифікувати цей ФОН - назва та реєстраційний номер випуску\nсертифікатів ФОН;\nдля нерезидентів - найменування, місцезнаходження та країна,\nде зареєстровано особу;\nдля фізичних осіб:\nдля громадян України - прізвище, ім'я, по батькові, адреса\nпостійного місця проживання та ідентифікаційний номер у Державному\nреєстрі фізичних осіб - платників податків та інших обов'язкових\nплатежів;\nдля іноземців, осіб без громадянства - прізвище, ім'я, по\nбатькові (за наявності), адреса постійного місця проживання за\nмежами України;\nдані про закріплений за довірителем об'єкт інвестування:\nвид об'єкта інвестування (квартира, нежитлове приміщення\nтощо);\nномер об'єкта будівництва та його будівельна або поштова\nадреса;\nномер об'єкта інвестування та його характеристики (поверх,\nкількість кімнат, загальна площа тощо);\nсума коштів, внесених довірителем до ФФБ.\nОтриману від управителя ФФБ довідку про право довірителя на\nнабуття у власність об'єкта інвестування довіритель надає\nзабудовнику для подальшого оформлення права власності на\nзакріплений за ним об'єкт інвестування. Для довірителів ФФБ, які\nскладають спільного інвестора ФОН, від імені та в інтересах якого\nдіє управитель ФОН, уповноважені органи, що здійснюють реєстрацію\nправ власності на нерухомість, зобов'язані зареєструвати\nзбудований об'єкт інвестування на ім'я управителя ФОН або\nуправителя системи ФОН-ФФБ, із відповідною позначкою, для\nподальшого здійснення управителем ФОН або управителем системи\nФОН-ФФБ операцій з цією нерухомістю відповідно до цього Закону,\nПравил ФОН та інвестиційної декларації ФОН.\nДля оформлення правовстановлюючих документів забудовник та\nдовіритель підписують складений забудовником акт\nприйняття-передачі об'єкта інвестування, в якому зазначаються:\nперелік робіт, які забудовник провів на об'єкті інвестування;\nперелік обладнання, яке було встановлено на об'єкті\nінвестування для наступної його передачі довірителеві;\nстислий перелік робіт, які забудовник провів на об'єкті\nбудівництва та прибудинковій території;\nперелік обладнання, яке було встановлено на об'єкті\nбудівництва для наступної його передачі експлуатуючим організаціям\nчи об'єднанню співвласників житлового будинку.\nЗабудовник передає довірителеві паспорти, сертифікати,\nгарантійні документи на обладнання, встановлене на об'єкті\nінвестування, яке переходить у власність довірителя.\nДовіритель має право у п'ятнадцятиденний строк з дня\nотримання акта прийняття-передачі об'єкта інвестування або\nпідписати підготовлений забудовником акт прийняття-передачі\nоб'єкта інвестування із зазначенням інформації про відсутність\nпретензій довірителя до забудовника щодо об'єкта інвестування, або\nподати у письмовій формі свої обґрунтовані зауваження щодо\nневиконання забудовником своїх зобов'язань по об'єкту будівництва\nі об'єкту інвестування та щодо виявлених будівельних недоліків.\nУ разі наявності у довірителя зауважень щодо невиконання\nзабудовником своїх зобов'язань по об'єкту будівництва та об'єкту\nінвестування забудовник зобов'язаний забезпечити безоплатне\nусунення недоліків у п'ятнадцятиденний строк з дня подання\nзауважень або забезпечити безоплатне повторне виконання неналежно\nвиконаної роботи чи виготовлення непоставленої чи пошкодженої речі\nз такого ж матеріалу і такої ж якості.\nПеребіг строків виконання зобов'язань довірителя зупиняється\nна час усунення недоліків, що виникли з вини забудовника на\nоб'єкті будівництва та/або об'єкті інвестування.\nОформлення права власності на житло здійснюється забудовником\nсвоїми силами та за свій рахунок. Органи місцевого самоврядування\nоформлюють право власності довірителя на об'єкт інвестування на\nпідставі довідки про право довірителя на набуття у власність\nоб'єкта інвестування, при цьому органи місцевого самоврядування не\nмають права вимагати будь-яких інших документів щодо участі\nдовірителя у ФФБ.\nОформлення права власності на нежитлові приміщення\nздійснюється довірителем самостійно та за свій рахунок на підставі\nдокументів, отриманих від забудовника.\nЗабудовник зобов'язаний не пізніше ніж у стодвадцятиденний\nстрок з дня введення об'єкта будівництва в експлуатацію передати\nцей об'єкт об'єднанню співвласників, або власнику, або\nексплуатуючій організації разом з необхідною технічною\nдокументацією.\nПісля оформлення права власності на об'єкти інвестування, які\nне увійшли до остаточно підтвердженого обсягу замовлення на\nбудівництво за цим об'єктом будівництва, забудовник здійснює\nпродаж об'єктів інвестування самостійно або через управителя ФФБ.\nСтаття 20. Припинення управління майном та договору\nпро участь у ФФБ, відкріплення об'єкта\nінвестування від довірителя та умови виплати\nдовірителю коштів з ФФБ\nУправління майном, яке здійснюється за договором про участь у\nФФБ, припиняється у разі:\nповного виконання управителем ФФБ зобов'язань перед\nдовірителем;\nвідмови довірителя від участі в ФФБ;\nсмерті довірителя - фізичної особи або ліквідації\nдовірителя - юридичної особи;\nвідкріплення управителем від довірителя закріпленого за ним\nоб'єкта інвестування за невиконання довірителем своїх зобов'язань\nза договором про участь у ФФБ;\nв інших випадках, передбачених Правилами ФФБ.\nПри відкріпленні від довірителя об'єкта інвестування\nуправитель також відкріплює від довірителя всі закріплені за ним\nвимірні одиниці цього об'єкта інвестування. З моменту відкріплення\nоб'єкта інвестування від довірителя управління майном\nприпиняється, довіритель втрачає право вимоги на об'єкт\nінвестування та вимірні одиниці цього об'єкта інвестування,\nуправитель ФФБ зобов'язаний виплатити довірителю кошти на умовах\nта у порядку, визначених Правилами фонду.\nУправитель відкріплює від довірителя закріплений за ним\nоб'єкт інвестування у таких випадках:\nвідмова довірителя від участі у ФФБ;\nпорушення довірителем графіка внесення коштів до ФФБ,\nзазначеного у свідоцтві про участь у ФФБ;\nпорушення довірителем інших умов договору про участь у ФФБ.\nСума коштів, що підлягає поверненню довірителю при відмові\nвід участі у ФФБ, визначається управителем, виходячи з кількості\nзакріплених за довірителем вимірних одиниць об'єкта інвестування,\nпоточної ціни вимірної одиниці цього об'єкта інвестування на день\nпередачі коштів в управління управителю ФФБ.\nУ разі якщо управитель відкріпив від довірителя закріплений\nза ним об'єкт інвестування за недотримання довірителем графіка\nвнесення коштів до ФФБ, сума коштів, що підлягає виплаті\nдовірителю, визначається управителем, виходячи з кількості\nзакріплених за довірителем вимірних одиниць об'єкта інвестування\nта поточної ціни вимірної одиниці цього об'єкта інвестування\nстаном на перший день місяця, наступного за місяцем, коли\nдовіритель порушив графік внесення коштів до ФФБ.\nВ інших випадках сума коштів, що підлягає виплаті довірителю,\nвизначається управителем, виходячи з кількості закріплених за\nдовірителем вимірних одиниць об'єкта інвестування та поточної ціни\nвимірної одиниці цього об'єкта інвестування станом на день\nвідкріплення від довірителя об'єкта інвестування.\nСума коштів, яка підлягає поверненню довірителю у випадках,\nпередбачених частинами четвертою - шостою цієї статті,\nповертається довірителю протягом п'яти днів після здійснення\nуправителем наступної повної реалізації відповідного об'єкта\nінвестування або після введення об'єкта будівництва в\nексплуатацію.\nУ разі дострокового припинення управління майном забудовник,\nна вимогу управителя ФФБ виду А, зобов'язаний у визначений\nПравилами ФФБ строк перерахувати на рахунок ФФБ кошти для\nподальшої виплати довірителю.\nДля ФФБ виду А виплата коштів довірителю не може\nздійснюватися за рахунок іншого ФФБ або власного майна управителя.\nДля ФФБ виду Б виплата коштів довірителю не може\nздійснюватися за рахунок іншого ФФБ.\nЯкщо довіритель виконав усі зобов'язання перед управителем\nФФБ та після введення об'єкта будівництва в експлуатацію підписав\nіз забудовником акт прийому-передачі закріпленого за ним об'єкта\nінвестування, умови договору про участь у ФФБ вважаються\nвиконаними та управління майном припиняється.\nЯкщо довіритель виконав усі зобов'язання перед управителем\nФФБ, але протягом двох місяців після введення об'єкта будівництва\nв експлуатацію без поважних причин не підписує акт\nприйому-передачі закріпленого за ним об'єкта інвестування і не\nподав у письмовій формі свої зауваження щодо невиконання\nзабудовником своїх зобов'язань по об'єкту будівництва та об'єкту\nінвестування відповідно до статті 19 цього Закону, управління\nмайном припиняється та управитель відкріплює від довірителя\nоб'єкт інвестування і всі закріплені за ним вимірні одиниці цього\nоб'єкта інвестування.\nУ цьому випадку зобов'язання управителя ФФБ перед довірителем\nта умови договору про участь у ФФБ вважаються виконаними, за\nвинятком зобов'язання за дорученням довірителя представляти його\nінтереси перед третіми особами та здійснювати інші дії щодо\nзахисту його інтересів, у тому числі в суді, а також зобов'язання\nповернути кошти довірителю на його вимогу.\nЩодо об'єкта інвестування, який був відкріплений від\nдовірителя, управитель відповідно до умов частини дев'ятої статті\n14 цього Закону може укласти договір про участь у ФФБ з іншим\nдовірителем та закріпити за ним цей об'єкт інвестування або\nповернути майнові права на цей об'єкт інвестування забудовникові.\nСтаття 21. Види винагороди управителя ФФБ\nта порядок її сплати\nЗа перерахування коштів на фінансування будівництва\nуправитель отримує винагороду:\nдля ФФБ виду А управителю таку винагороду сплачує забудовник\nу розмірі, строки та в порядку, погоджені із забудовником при\nукладанні договору. За погодженням управителя та забудовника, при\nперерахуванні коштів на фінансування будівництва із фонду\nфінансування будівництва, управитель може утримувати належну йому\nвинагороду самостійно за рахунок коштів ФФБ;\nдля ФФБ виду Б управитель при перерахуванні коштів на\nфінансування будівництва із фонду фінансування будівництва утримує\nналежну йому винагороду самостійно за рахунок коштів ФФБ у\nрозмірі, визначеному Правилами ФФБ.\nЗа здійснення управління коштами, переданими управителю в\nуправління, довіритель сплачує управителю винагороду у розмірі,\nстроки та в порядку, визначені у договорі про участь у ФФБ, але не\nбільше п'яти відсотків від суми коштів, переданих в управління.\nУправитель ФФБ до запланованої дати введення об'єкта\nбудівництва в експлуатацію на умовах Правил ФФБ, в межах\nдіяльності з управління активами (коштами ФФБ), може надати\nдовірителю послуги щодо зміни об'єкта інвестування, уступки права\nвимоги за договором про участь у ФФБ третім особам, часткового\nповернення коштів з ФФБ та оформлення відмови від участі у фонді.\nЗа здійснення таких послуг довіритель сплачує управителю ФФБ\nвинагороду в порядку, визначеному у договорі про участь у ФФБ, у\nрозмірі:\n1) за оформлення зміни об'єкта інвестування - у розмірі не\nбільше одного відсотка від вартості закріплених за довірителем\nвимірних одиниць об'єкта інвестування за поточною ціною на день\nподання заяви про оформлення операції зміни об'єкта інвестування;\n2) за оформлення уступки права вимоги за договором про участь\nу ФФБ третім особам - у розмірі не більше п'яти відсотків від\nвартості закріплених за довірителем вимірних одиниць об'єкта\nінвестування за поточною ціною на день подання заяви про\nоформлення операції уступки права вимоги за договором про участь у\nФФБ;\n3) оформлення відмови довірителя від участі у ФФБ (за\nвинятком випадків відмови, визначених у статті 18 цього Закону) -\nу розмірі не більше п'яти відсотків від вартості закріплених за\nдовірителем вимірних одиниць об'єкта інвестування за поточною\nціною на день подачі заяви про відмову довірителя від участі у\nФФБ.\nУ разі відмови довірителя від участі у ФФБ у випадках,\nвизначених статтею 18 цього Закону, винагорода управителю не\nсплачується\";\n\" Стаття 24. Нагляд та регулювання діяльності\nуправителів ФФБ і забудовників\nНагляд та регулювання діяльності управителів ФФБ здійснюють\nспеціально уповноважений орган виконавчої влади у сфері\nрегулювання ринків фінансових послуг та Національний банк України\nу межах своїх повноважень.\nМетою нагляду та регулювання діяльності управителя ФФБ є\nконтроль за дотриманням управителем ФФБ вимог цього Закону та\nінших актів законодавства, а також дотримання управителем ФФБ\nприйнятих на себе за договорами про участь у ФФБ зобов'язань.\nОсновними напрямами нагляду та регулювання діяльності\nуправителя ФФБ є:\nконтроль за відповідністю Правил ФФБ та умов договорів про\nучасть у ФФБ вимогам законодавства;\nконтроль за дотриманням управителем обмежень, встановлених\nзаконом та Правилами ФФБ;\nвиконання зобов'язань управителем ФФБ щодо включення\nдовірителів до переліку, який управитель надає забудовнику для\nпередачі об'єктів інвестування у власність довірителям;\nвиконання управителем ФФБ зобов'язань щодо повернення коштів\nдовірителям на їх вимогу та відповідності розміру сум коштів, що\nвиплачуються довірителю, вимогам цього Закону.\nНагляд та регулювання діяльності забудовників здійснює\nспеціально уповноважений центральний орган виконавчої влади з\nпитань будівництва та архітектури в межах та в порядку, визначених\nзаконодавством.\nМетою нагляду та регулювання діяльності забудовників є\nконтроль за дотриманням забудовниками вимог цього Закону та інших\nактів законодавства у сфері будівництва.\nОсновними напрямами нагляду та регулювання діяльності\nзабудовників є контроль за дотриманням забудовником зобов'язань,\nвстановлених законом та договором з управителем ФФБ, у тому числі\nза дотриманням зобов'язань стосовно:\nреєстрації та оприлюднення проектної декларації і змін до\nнеї;\nорганізації спорудження об'єкта будівництва у відповідності з\nпроектною декларацією;\nведення за кожним об'єктом будівництва звітності за\nвстановленою законодавством формою та регулярного її надання\nуправителю;\nзаборони укладання за одним об'єктом будівництва договорів з\nрізними управителями ФФБ.\nСпеціально уповноважений центральний орган виконавчої влади з\nпитань будівництва та архітектури забезпечує застосування до\nзабудовників, що порушують свої зобов'язання, встановлені законом\nта договором з управителем ФФБ, заходів впливу в межах та в\nпорядку, визначених законодавством."
    },
    {
      "provision_ref": "art25",
      "section": "25",
      "title": "Стаття 25. Створення ФОН",
      "content": "Відносини щодо створення та діяльності фінансової установи -\nуправителя ФОН регулюються цим Законом та іншими законодавчими\nактами України в частині, що не суперечить цьому Закону.\nФОН створюється фінансовою установою, яка має сплачений\nстатутний капітал у розмірі не менше одного мільйона євро,\nвідповідає вимогам цього Закону та є емітентом сертифікатів ФОН.\nЕмітент сертифікатів ФОН є управителем ФОН. ФОН не є юридичною\nособою.\nЗалучені до ФОН кошти управитель ФОН використовує в інтересах\nвласників сертифікатів на умовах управління майном для здійснення\nоперацій з нерухомістю в порядку, визначеному Правилами ФОН, з\nметою отримання прибутку.\nПід операціями з нерухомістю розуміються дії управителя ФОН\nщодо використання майна ФОН шляхом:\nфінансування будівництва на умовах договору із забудовником\nдля подальшого набуття управителем ФОН на умовах цього Закону у\nвласність споруджених об'єктів будівництва або здійснення\nуправителем ФОН операцій з набутими правами вимоги на\nпрофінансовані об'єкти будівництва, або отримання коштів від\nзабудовника у розмірі та в порядку, встановлених договором;\nта/або участі у ФФБ для подальшого набуття управителем ФОН на\nумовах цього Закону у власність проінвестованих об'єктів\nінвестування або подальшого набуття прав вимоги на проінвестовані\nоб'єкти інвестування та здійснення з ними операцій відповідно до\nцього Закону.\nЗ об'єктами будівництва та/або об'єктами інвестування,\nнабутими управителем ФОН у власність на умовах цього Закону,\nуправитель ФОН має право здійснювати такі операції: передача в\nплатне користування третім особам, продаж, здійснення інших\nоперацій, не заборонених законодавством.\nЯкщо в Правилах ФОН передбачено використання коштів ФОН для\nфінансування будівництва, управитель зобов'язаний укласти договір\nіз забудовником з дотриманням вимог статей 9 та 10 цього Закону. В\nцьому випадку ФОН створюється для конкретного об'єкта будівництва.\nФОН може бути створений до моменту затвердження\nпроектно-кошторисної документації на будівництво об'єкта\nбудівництва та за наявності відповідного документа, що посвідчує\nправо на земельну ділянку згідно із Земельним кодексом України\n( 2768-14 ), в якому зазначено цільове призначення цієї земельної\nділянки, яке відповідає умовам інвестиційної декларації. У цьому\nвипадку власники сертифікатів ФОН приймають на себе додаткові\nризики, про що має бути зазначено в Правилах ФОН та проспекті\nемісії сертифікатів ФОН. За рахунок коштів, залучених шляхом\nемісії сертифікатів ФОН, може забезпечуватися фінансування\nспорудження об'єкта будівництва у повному обсязі або частково.\nУ разі якщо фінансування спорудження об'єкта будівництва не\nзабезпечується у повному обсязі шляхом емісії сертифікатів ФОН,\nзабудовник має право для завершення будівництва використати інші\nдозволені цим Законом засоби.\nЯкщо в Правилах ФОН передбачено використання коштів ФОН для\nздійснення інших операцій, у тому числі спрямування коштів до ФФБ,\nуправитель ФОН договір із забудовником не укладає.\nДля створення ФОН фінансова установа має розробити та\nзатвердити: Правила ФОН, інвестиційну декларацію та проспект\nемісії сертифікатів ФОН; укласти договір із забудовником на умовах\nцього Закону, а також здійснити емісію сертифікатів ФОН на суму,\nщо не перевищує вартості об'єкта будівництва, та організувати\nрозміщення сертифікатів ФОН шляхом відкритого продажу або\nбезпосередньої пропозиції сертифікатів ФОН заздалегідь визначеному\nколу осіб.\nОбслуговування розміщення сертифікатів ФОН здійснює зберігач,\nобраний емітентом шляхом відкриття та ведення для власників\nсертифікатів ФОН рахунків у цінних паперах за бездокументарними\nцінними паперами під час розміщення. Перелік документів, які\nвимагаються від фінансової установи - управителя ФОН, що\nзазначений в цьому Законі, є виключним.\nПравила ФОН мають передбачати обмеження права довірчої\nвласності управителя ФОН. Такі обмеження встановлені установником\nуправління майном у договорі про придбання сертифікатів ФОН та\nобумовлюють зобов'язання управителя ФОН забезпечити можливість\nотримання власниками сертифікатів ФОН доходу відповідно до умов\nпроспекту емісії сертифікатів.\nФОН вважається створеним емітентом після затвердження Правил\nФОН, інвестиційної декларації, проспекту емісії сертифікатів ФОН,\nреєстрації випуску сертифікатів ФОН, відкриття рахунку ФОН та\nукладення управителем ФОН договору із забудовником у випадках,\nпередбачених цим Законом та Правилами ФОН, оформлення забезпечення\nвиконання зобов'язань забудовника за договором відповідно до вимог\nстатті 10 цього Закону.\nМайно ФОН обліковується окремо від власного майна управителя\nта майна інших ФОН.\nДля кожного ФОН управитель ФОН відкриває окремий рахунок,\nякий є рахунком ФОН. Управитель ФОН, який не є банківською\nустановою, відкриває рахунок ФОН на своє ім'я в обраному ним\nбанку.\nБанк-управитель відкриває рахунок ФОН у своєму балансі.\nУправитель використовує рахунок ФОН для обліку коштів,\nзалучених до ФОН, та проведення розрахунків за операціями з\nуправління ФОН.\nОблік прав власників сертифікатів ФОН, що передбачають\nотримання доходу від інвестування в операції з нерухомістю,\nорганізовує емітент.\nВласником сертифікатів ФОН може бути будь-яка юридична або\nфізична особа.\nУправитель ФОН інвестує кошти, залучені від продажу\nсертифікатів ФОН, в операції з нерухомістю, отримує дохід від цих\nоперацій та розподіляє отриманий дохід між власниками сертифікатів\nФОН на умовах Правил ФОН.\nФОН діє до моменту виконання усіх зобов'язань перед\nвласниками сертифікатів ФОН.\nФОН створюється на строк, встановлений проспектом емісії. До\nзакінчення строку обігу сертифікатів ФОН емітент не бере на себе\nзобов'язань щодо викупу таких сертифікатів. Після закінчення\nстроку, на який був створений ФОН, та виконання зобов'язань перед\nвласниками сертифікатів ФОН, ФОН припиняє своє функціонування\";\n\" Стаття 27. Система функціонування ФОН\nСистема функціонування ФОН передбачає:\nукладення управителем ФОН договору із забудовником на умовах\nцього Закону;\nзалучення коштів шляхом випуску та розміщення сертифікатів\nФОН;\nздійснення управителем ФОН операцій з нерухомістю;\nздійснення управителем ФОН нагляду за ходом будівництва;\nзабезпечення проведення реєстрації права власності на\nнерухомість, набуту від здійснення операцій з нерухомістю, на ім'я\nуправителя ФОН або управителя системи ФОН-ФФБ, який діє як\nдовірчий власник;\nздійснення управителем управління ФОН та інших дій,\nпередбачених Правилами ФОН, отримання доходу на умовах Правил ФОН;\nрозподіл управителем доходу від управління ФОН між власниками\nсертифікатів ФОН;\nвикуп сертифікатів ФОН у власників після закінчення строку\nобігу сертифікатів ФОН.\nПри функціонуванні системи ФОН-ФФБ договір із забудовником не\nукладається; при здійсненні операцій з нерухомістю управитель\nсистеми ФОН-ФФБ інвестує залучені до ФОН кошти виключно у\nбудівництво об'єктів інвестування шляхом участі у ФФБ, управителем\nякого він є."
    },
    {
      "provision_ref": "art28",
      "section": "28",
      "title": "Стаття 28. Порядок приєднання до ФОН",
      "content": "Проспект емісії сертифікатів ФОН є публічною або приватною\nпропозицією (офертою) з умовами управління майном та визначеними\nобмеженнями права довірчої власності управителя.\nОсоба, яка визнала умови Правил ФОН та проспекту емісії\nсертифікатів ФОН, стає власником таких сертифікатів після\nукладання договору про придбання сертифікатів ФОН, сплати коштів\nза зазначені цінні папери та зарахування сертифікатів ФОН на\nрахунок цієї особи у цінних паперах, відкритий у зберігача. При\nрозміщенні сертифікатів ФОН депозитарій після зарахування цінних\nпаперів випуску на рахунок у цінних паперах емітента за\nрозпорядженням емітента переказує протягом одного дня весь випуск\nсертифікатів ФОН на рахунок в цінних паперах обраного емітентом\nзберігача. До розпорядження про переказ сертифікатів ФОН з рахунку\nемітента на рахунок зберігача не додається перелік осіб\n(депонентів цього зберігача), що стають власниками сертифікатів\nФОН даного випуску.\nВласник сертифікатів ФОН доручає управителю здійснювати\nуправління ФОН на його розсуд в інтересах власників сертифікатів\nФОН шляхом спрямування коштів ФОН на цілі, визначені в Правилах\nФОН та інвестиційній декларації ФОН. Власники сертифікатів ФОН\nвиступають установниками управління ФОН.\nУправління коштами власників сертифікатів ФОН припиняється у\nразі:\nповного виконання управителем ФОН зобов'язань перед власником\nсертифікатів ФОН;\nсмерті фізичної особи або ліквідації юридичної особи -\nвласника сертифікатів ФОН;\nв інших випадках, передбачених Правилами ФОН."
    },
    {
      "provision_ref": "art29",
      "section": "29",
      "title": "Стаття 29. Функції управителя",
      "content": "Управитель на свій розсуд в інтересах власників сертифікатів\nФОН здійснює управління ФОН.\nУправитель ФОН проводить операції з нерухомістю та здійснює\nінші дії з управління ФОН з метою отримання максимального доходу в\nінтересах власників сертифікатів ФОН у межах інвестиційної\nдекларації з урахуванням обмежень, встановлених Правилами ФОН та\nпроспектом емісії.\nУправитель ФОН не має права використовувати залучені до ФОН\nкошти у напрямах, не передбачених Правилами та інвестиційною\nдекларацією цього ФОН.\nЗгідно з Правилами ФОН управитель несе відповідальність за\nзбитки, завдані власникам сертифікатів його діями або\nбездіяльністю.\nЗбитки, завдані власникам сертифікатів ФОН діями або\nбездіяльністю управителя, - це зниження вартості чистих активів\nФОН у розрахунку на один сертифікат ФОН порівняно з ціною\nпервинного розміщення цих сертифікатів. Управитель може прийняти\nрішення про припинення функціонування ФОН та викуп сертифікатів\nтакого ФОН, якщо протягом року відбулося зниження вартості чистих\nактивів ФОН у розрахунку на один сертифікат ФОН порівняно з ціною\nпервинного розміщення цих сертифікатів на величину, розмір якої\nвизначений Правилами ФОН, але не більше п'яти відсотків від\nномінальної вартості\";\n13) у статті 30:\nчастину першу доповнити словами \"та забудовника\";\nу частині третій слово \"може\" замінити словом \"повинна\";\n14) частини четверту та п'яту статті 31 викласти у такій\nредакції:\n\"Грошові кошти, отримані від реалізації майна, розподіляються\nтаким чином:\nу першу чергу визначаються суми та вносяться обов'язкові\nплатежі до Державного бюджету України;\nу другу чергу визначається сума винагороди за управління ФОН;\nу третю чергу визначається сума та здійснюються виплати щодо\nвиконання зобов'язань, які виникли внаслідок управління ФОН;\nу четверту чергу визначаються суми та здійснюються виплати\nвласникам сертифікатів ФОН.\nРозподіл грошових коштів здійснюється після повного\nзадоволення вимог попередньої черги, крім утримання винагороди\nуправителем ФОН\";\n15) статті 32 і 33 викласти у такій редакції:\n\" Стаття 32. Використання коштів, залучених від розміщення\nсертифікатів ФОН, на фінансування будівництва\nНа умовах договору із забудовником, управитель ФОН спрямовує\nкошти, залучені шляхом розміщення сертифікатів ФОН, на\nфінансування будівництва в порядку, визначеному Правилами ФОН.\nУправитель ФОН веде облік спрямованих на фінансування\nбудівництва коштів по об'єктах будівництва.\nВ інтересах власників сертифікатів управитель ФОН здійснює\nконтроль за цільовим використанням забудовником коштів,\nспрямованих на фінансування будівництва.\nУправитель ФОН в інтересах власників сертифікатів здійснює\nнагляд за спорудженням об'єкта будівництва та дотриманням\nзабудовником чіткого виконання умов та зобов'язань за договором з\nметою своєчасного запобігання виникненню ризикових ситуацій у\nпроцесі будівництва внаслідок дій забудовника, що можуть призвести\nдо:\nзмін технічних характеристик об'єктів будівництва та/або\nоб'єктів інвестування;\nпогіршення споживчих якостей об'єктів будівництва та/або\nоб'єктів інвестування;\nзростання вартості будівництва більше ніж на двадцять\nвідсотків;\nзбільшення строків будівництва більше ніж на дев'яносто днів.\nУ разі виявлення управителем ФОН ризику порушень умов\nдоговору управитель ФОН має право припинити фінансування\nбудівництва, вимагати розірвання договору та повернення\nзабудовником усіх спрямованих на фінансування будівництва цього\nоб'єкта коштів, відшкодування заподіяних забудовником збитків, а\nтакож здійснювати інші заходи щодо виконання забудовником своїх\nзобов'язань за договором, визначені цим Законом.\nЗабудовник зобов'язаний на вимогу управителя ФОН протягом\nстроку, визначеного в договорі, повернути грошові кошти на рахунок\nФОН або уступити майнові права на нерухомість, яка є об'єктом\nбудівництва, чи на інші предмети іпотеки управителю ФОН з\nдодержанням вимог статті 10 цього Закону, якщо інше не передбачене\nдоговором.\nУправитель ФОН в інтересах власників сертифікатів ФОН може, а\nна письмову вимогу власника сертифікату ФОН зобов'язаний\nперевіряти фінансовий стан забудовника, вимагати від нього надання\nфінансових та аудиторських звітів і надавати заявникові інформацію\nпро результати проведеної перевірки."
    },
    {
      "provision_ref": "art33",
      "section": "33",
      "title": "Стаття 33. Винагорода управителя ФОН",
      "content": "За здійснення управління ФОН управитель отримує винагороду.\nВинагорода управителя встановлюється у співвідношенні до вартості\nчистих активів ФОН.\nВартість чистих активів ФОН визначається на кінець робочого\nдня, що передує дню прийому заявок на розміщення та викуп\nсертифікатів ФОН, але не рідше ніж раз у квартал.\nВинагорода управителя нараховується щоквартально в розмірі\n1/4 визначеного в Правилах ФОН розміру ставки щорічної винагороди.\nВизначення вартості чистих активів для розрахунку винагороди\nуправителю здійснюється на підставі даних середньоквартальних\nрозрахунків вартості чистих активів ФОН станом на кінець\nостаннього робочого дня звітного кварталу. За підсумками\nфінансового року здійснюється остаточний перерахунок винагороди на\nпідставі розрахунку середньорічної вартості чистих активів,\nздійсненого за даними щоквартальних розрахунків чистих активів\nФОН.\nВинагорода управителю ФОН не сплачується у разі, якщо\nпротягом строку дії ФОН відбулося зниження вартості чистих активів\nФОН у розрахунку на один сертифікат ФОН, порівняно з ціною\nпервинного розміщення цих сертифікатів на величину понад п'ять\nвідсотків за методикою розрахунку вартості чистих активів ФОН,\nвстановленою Кабінетом Міністрів України.\nУправитель ФОН має право утримати з рахунку ФОН належну йому\nвинагороду лише після здійснення всіх виплат власникам\nсертифікатів ФОН та/або після закінчення строку погашення (викупу)\nсертифікатів ФОН\";\n16) частину першу статті 34 викласти у такій редакції:\n\"За рішенням суду ФОН може бути переданий в управління іншій\nособі, яка відповідає вимогам цього Закону та стає управителем\nФОН. До нового управителя переходять усі права та обов'язки щодо\nвласників сертифікатів ФОН та інших третіх осіб, що виникли в\nуправителя, який замінюється, при здійсненні ним управління ФОН\";\n17) текст статті 35 викласти у такій редакції:\n\"Уповноважені органи, які здійснюють реєстрацію прав\nвласності на нерухомість, зобов'язані зареєструвати нерухомість,\nяка є довірчою власністю управителя ФОН, на його ім'я як\nуправителя із позначкою про це. У разі якщо управитель ФОН\nздійснював фінансування будівництва цієї нерухомості за рахунок\nкоштів ФОН, така реєстрація здійснюється протягом десяти днів\nпісля надання управителем ФОН Правил фонду, інвестиційної\nдекларації, акта про прийняття нерухомості державною комісією або\nцивільно-правових договорів, що засвідчують набуття нерухомості,\nта документа, що містить технічні характеристики нерухомості\";\n18) статті 36 і 39 викласти у такій редакції:\n\" Стаття 36. Нагляд та регулювання діяльності управителів ФОН\nНагляд та регулювання діяльності управителів ФОН здійснюють\nспеціально уповноважений орган виконавчої влади у сфері\nрегулювання ринків фінансових послуг та Національний банк України\nв межах своїх повноважень.\nНагляд за дотриманням вимог законодавства з емісії\nсертифікатів ФОН та їх обігом і виконанням зобов'язань за ними\nздійснюється Державною комісією з цінних паперів та фондового\nринку.\nМетою нагляду та регулювання діяльності управителя ФОН є\nконтроль за дотриманням управителем ФОН вимог цього Закону й інших\nактів законодавства, розроблених на його виконання, та\nзабезпеченням прав власників сертифікатів ФОН.\nОсновними напрямами нагляду та регулювання діяльності\nуправителя ФОН є:\nконтроль за відповідністю Правил ФОН та умов договорів про\nпридбання сертифікатів ФОН вимогам законодавства;\nконтроль за дотриманням управителем обмежень щодо управління\nмайном, встановлених законом, Правилами ФОН та проспектом емісії\nсертифікатів;\nвиконання зобов'язань емітентом щодо залучення та повернення\nкоштів власникам сертифікатів ФОН\";\n\" Стаття 39. Умови випуску та обігу сертифікатів ФОН\nРішення про випуск сертифікатів ФОН приймає виконавчий орган\nемітента та оформлює це рішення протоколом.\nПроспект емісії сертифікатів ФОН підлягає реєстрації у\nДержавній комісії з цінних паперів та фондового ринку.\nВипуск сертифікатів ФОН може бути здійснений при виконанні\nтаких вимог:\nзагальна номінальна вартість сертифікатів ФОН, випущених\nемітентом, не може перевищувати десятикратного розміру власного\nкапіталу емітента;\nобсяг здійснюваного в рамках емісії випуску сертифікатів ФОН\nповинен бути в сумі, еквівалентній не менше ніж 100 тисячам євро\nза курсом Національного банку України на день прийняття рішення\nпро емісію сертифікатів ФОН.\nОбслуговування операцій та проведення розрахунків за\nопераціями з сертифікатами ФОН здійснюються емітентом відповідно\nдо розпоряджень власника цих сертифікатів або внаслідок виконання\nбезумовної операції із сертифікатами ФОН та на підставі наданих\nдокументів, які є підтвердженням правомірності здійснення цих\nоперацій.\nСертифікати ФОН є неподільними.\nУмови зберігання, обліку та викупу сертифікатів ФОН визначає\nемітент при їх випуску в проспекті емісії сертифікатів ФОН.\nКількість випусків сертифікатів ФОН одного емітента, що\nодночасно знаходяться в обігу, не обмежується\";\n19) у частині восьмій статті 41 слова \"у Національній\nдепозитарній системі\" виключити;\n20) статтю 43 викласти у такій редакції:\n\" Стаття 43. Документи, що подаються для отримання дозволу\nна здійснення емісії сертифікатів ФОН\nДля отримання дозволу на здійснення емісії сертифікатів ФОН\nемітент надає такі документи:\nзаяву на одержання дозволу на здійснення емісії сертифікатів\nФОН;\nустановчі документи з усіма доповненнями й змінами до них;\nфінансову звітність за останній повний звітний рік,\nпідтверджену аудитором;\nфінансову звітність на останню звітну дату перед подачею\nзаяви на одержання дозволу на здійснення емісії сертифікатів ФОН;\nінші документи, встановлені законодавством.\nДозвіл на здійснення емісії сертифікатів ФОН не видається у\nразі, якщо емітент за підсумками останнього року мав збитки або\nпрострочену заборгованість зі сплати податків до державного чи\nмісцевих бюджетів або зі сплати інших обов'язкових платежів, або\nне здійснював господарської діяльності, або щодо емітента протягом\nостаннього року порушувалися провадження у справі про визнання\nйого банкрутом.\nУ ході розгляду документів орган, що надає дозвіл на\nздійснення емісії сертифікатів ФОН, може направити заявникові\nповідомлення про необхідність внесення змін і доповнень у подані\nдокументи. У цьому випадку датою подання документів для отримання\nдозволу на здійснення емісії сертифікатів ФОН вважається дата\nподання останнього документа, оформленого належним чином\";\n21) статтю 46 доповнити частиною третьою такого змісту:\n\"Емітенти та зберігачі під час розміщення сертифікатів ФОН\nнікому не надають інформацію та/або адміністративні дані про\nпокупців сертифікатів ФОН цього випуску до реєстрації звіту про\nрезультати такого розміщення реєструючим органом\";\n22) текст статті 48 викласти у такій редакції:\n\"Емітентом сертифікатів ФОН може бути банк або інша фінансова\nустанова, якщо вона відповідає вимогам, встановленим спеціально\nуповноваженим органом виконавчої влади у сфері регулювання ринків\nфінансових послуг, в частині, що не суперечить цьому Закону, а\nтакож має дозвіл на здійснення емісії сертифікатів ФОН\";\n23) розділ VI \"Прикінцеві положення\" доповнити пунктами 5-7\nтакого змісту:\n\"5. Спеціально уповноваженому центральному органу виконавчої\nвлади з питань будівництва та архітектури забезпечити контроль за\nвиконанням забудовниками цього Закону.\n6. Національному банку України забезпечити контроль за\nвиконанням банками-управителями цього Закону.\n7. Спеціально уповноваженому органу виконавчої влади у сфері\nрегулювання ринків фінансових послуг забезпечити контроль за\nвиконанням управителями - небанківськими фінансовими установами\nцього Закону\";\n24) у тексті Закону ( 978-15 ) слова \"інформація про випуск\nсертифікатів ФОН\" та \"інформація про умови випуску сертифікатів\nФОН\" у всіх відмінках замінити словами \"проспект емісії\nсертифікатів ФОН\" у відповідному відмінку.\n6. У Законі України \"Про цінні папери та фондовий ринок\"\n( 3480-15 ) (Відомості Верховної Ради України, 2006 р., N 31,\nст. 268):\n1) у частині п'ятій статті 3:\nа) у пункті 1:\nпісля слів \"інвестиційних сертифікатів\" доповнити словами \"та\nсертифікатів ФОН\";\nпісля слів \"управлінні емітентом\" доповнити словами \"(крім\nсертифікатів ФОН)\";\nпісля слів \"ліквідації емітента\" доповнити словами \"(крім\nсертифікатів ФОН)\";\nдоповнити підпунктом \"в\" такого змісту:\n\"в) сертифікати ФОН\";\nб) підпункт \"г\" пункту 3 виключити;\n2) частину шосту статті 35 викласти у такій редакції:\n\"6. У разі закритого (приватного) розміщення цінних паперів\nемітент подає Державній комісії з цінних паперів та фондового\nринку у визначений нею строк звіт про результати закритого\n(приватного) розміщення.\nЗберігач, який обслуговує розміщення цінних паперів, подає\nДержавній комісії з цінних паперів та фондового ринку інформацію\nщодо обслуговування розміщення цінних паперів у 5-денний строк з\nдня отримання емітентом свідоцтва про реєстрацію випуску цінних\nпаперів.\nУ двотижневий строк після подання емітентом звіту про\nрезультати закритого (приватного) розміщення цінних паперів йому\nвидається свідоцтво про реєстрацію випуску цінних паперів\".\nII. Прикінцеві положення\n1. Цей Закон набирає чинності з дня його опублікування, крім:\nабзаців четвертого і п'ятого пункту 3 розділу I цього Закону\nта частин п'ятої, шостої та восьмої статті 16 Закону України \"Про\nфінансово-кредитні механізми і управління майном при будівництві\nжитла та операціях з нерухомістю\" ( 978-15 ) в редакції цього\nЗакону, які набирають чинності через три місяці з дня\nопублікування цього Закону;\nпідпункту 11 пункту 5 розділу I цього Закону, який набирає\nчинності через шість місяців з дня опублікування цього Закону, але\nне раніше затвердження Кабінетом Міністрів України порядку\nобов'язкового страхування майнових ризиків, пов'язаних з договором\nпро участь у фонді фінансування будівництва.\n2. Фінансові установи, які були створені до набрання чинності\nцим Законом і виконували функції управителів фондів фінансування\nбудівництва та/або фондів операцій з нерухомістю, зобов'язані\nсформувати свої статутні капітали відповідно до вимог статей 4 і\n25 Закону України \"Про фінансово-кредитні механізми і управління\nмайном при будівництві житла та операціях з нерухомістю\"\n( 978-15 ) протягом одного року з дня набрання чинності цим\nЗаконом.\n3. Кабінету Міністрів України:\nу двомісячний термін з дня набрання чинності цим Законом:\nпривести свої нормативно-правові акти у відповідність із цим\nЗаконом;\nзабезпечити прийняття нормативно-правових актів, необхідних\nдля реалізації цього Закону, у тому числі нормативно-правових\nактів стосовно:\nпорядку реєстрації проектної декларації органами державного\nархітектурно-будівельного контролю;\nнадання органами державного архітектурно-будівельного\nконтролю дозволу забудовникам на виконання будівельних робіт по\nвсіх об'єктах житлового будівництва, фінансування спорудження яких\nздійснюється з використанням недержавних коштів, залучених від\nфізичних та юридичних осіб, тільки після опублікування проектної\nдекларації;\nрозроблення форми звітності, яка надається забудовником\nуправителю ФФБ за кожним об'єктом будівництва, фінансування\nспорудження якого здійснюється з використанням недержавних коштів,\nзалучених від фізичних та юридичних осіб;\nпорядку підготовки та надання забудовником управителю ФФБ\nзвітності за кожним об'єктом будівництва, фінансування спорудження\nякого здійснюється з використанням недержавних коштів, залучених\nвід фізичних та юридичних осіб;\nпорядку укладання договорів обов'язкового страхування\nбудівельно-монтажних робіт;\nположення про Будівельний страховий пул;\nзабезпечити приведення міністерствами та іншими центральними\nорганами виконавчої влади їх нормативно-правових актів у\nвідповідність із вимогами цього Закону;\nу шестимісячний термін з дня набрання чинності цим Законом\nзабезпечити розробку та затвердження порядку обов'язкового\nстрахування майнових ризиків, пов'язаних з договором про участь у\nфонді фінансування будівництва.\n4. Спеціально уповноваженому центральному органу виконавчої\nвлади з питань будівництва та архітектури:\nвизначити засіб масової інформації, в якому забудовник\nзобов'язаний оприлюднювати проектну декларацію після її\nобов'язкової реєстрації в органах державного\nархітектурно-будівельного контролю відповідно до вимог цього\nЗакону;\nзабезпечити виконання органами державного\nархітектурно-будівельного контролю вимог цього Закону."
    }
  ],
  "definitions": []
}