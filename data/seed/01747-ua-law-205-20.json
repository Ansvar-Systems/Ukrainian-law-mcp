{
  "id": "ua-law-205-20",
  "type": "statute",
  "title": "Закон України (205-20)",
  "title_en": "",
  "short_name": "205-20",
  "status": "in_force",
  "issued_date": "2019-10-17",
  "url": "https://zakon.rada.gov.ua/laws/show/205-20",
  "description": "Official legislative act of Ukraine ingested from the Verkhovna Rada legal portal.",
  "provisions": [
    {
      "provision_ref": "art0",
      "section": "0",
      "title": "Стаття 0. Текст документа",
      "content": "ЗАКОН УКРАЇНИ\n\nПро внесення змін до деяких законодавчих актів України щодо виконання військового обов’язку та проходження військової служби\n\n(Відомості Верховної Ради (ВВР), 2020, № 3, ст.24)\n\n{Із змінами, внесеними згідно із Законами\n\n№ 680-IX від 04.06.2020 , ВВР, 2020, № 46, ст.392\n\n№ 2995-IX від 21.03.2023 }\n\nВерховна Рада України постановляє :\n\nI. Внести зміни до таких законів України:\n\n1. У Статуті внутрішньої служби Збройних Сил України , затвердженому Законом України \"Про Статут внутрішньої служби Збройних Сил України\" (Відомості Верховної Ради України, 1999 р., № 22-23, ст. 194 із наступними змінами):\n\n1) у розділі \"Вступ\":\n\nу частині першій слова \"полку і його\" замінити словами і цифрами \"бригади (полку, корабля 1 і 2 рангу, окремого батальйону) та її\";\n\nчастину четверту викласти в такій редакції:\n\n\"Дія Статуту поширюється на військовослужбовців Служби зовнішньої розвідки України, Служби безпеки України, Державної служби спеціального зв’язку та захисту інформації України, Національної гвардії України, Державної прикордонної служби України, Державної спеціальної служби транспорту, Управління державної охорони України, інших утворених відповідно до законів України військових формувань, органів спеціального призначення з правоохоронними функціями\";\n\nдоповнити частиною п’ятою такого змісту:\n\n\"Положення Статуту поширюються на військовозобов’язаних та резервістів під час проходження ними зборів\";\n\n2) у третьому реченні статті 7 слово \"старшина\" замінити словами \"головний сержант\";\n\n3) статтю 10 викласти в такій редакції:\n\n\"10. Кожний військовослужбовець має військове звання відповідно до Закону України \"Про військовий обов’язок і військову службу\". Військові звання поділяються на армійські та корабельні згідно із частиною другою статті 5 Закону України \"Про військовий обов’язок і військову службу\";\n\n4) у частині другій статті 24 слова \"Збройних Сил України\" замінити словами \"у Збройних Силах України\";\n\n5) статтю 32 викласти в такій редакції:\n\n\"32. За своїми військовими званнями начальниками є:\n\nвійськовослужбовці сержантського і старшинського складу - для військовослужбовців рядового складу однієї з ними військової частини;\n\nвійськовослужбовці молодшого офіцерського складу - для військовослужбовців молодшого сержантського і старшинського складу однієї з ними військової частини та військовослужбовців рядового складу;\n\nмайори, капітани 3 рангу, підполковники, капітани 2 рангу - для військовослужбовців рядового, молодшого і старшого сержантського і старшинського складу;\n\nполковники, капітани 1 рангу, генерал-майори, контр-адмірали, генерал-лейтенанти, віце-адмірали - для військовослужбовців рядового, сержантського і старшинського складу та молодшого офіцерського складу;\n\nгенерал-полковники, адмірали, генерали армії України - для військовослужбовців рядового, сержантського і старшинського складу, молодшого та старшого офіцерського складу\";\n\n6) перше речення частини третьої статті 33 після слів \"Служби правопорядку\" доповнити словами \"адміністративне стягнення у вигляді арешту з утриманням на гауптвахті, та які утримуються в кімнатах для тимчасово затриманих Служби правопорядку\";\n\n7) у статті 39 :\n\nу частині другій слова \"Перший механізований полк\" замінити словами \"Перша механізована бригада\", а слова \"Командир полку\" замінити словами \"Командир бригади\";\n\nу частині третій слова \"підрозділ полку\" замінити словами \"підрозділ бригади\";\n\n8) частину першу статті 41 викласти в такій редакції:\n\n\"41. Новопризначені до військової частини військовослужбовці офіцерського складу, військовослужбовці сержантського і старшинського складу, призначені на посади головного сержанта (головного старшини) бригади (полку, корабля 1 рангу), батальйону, головного сержанта роти, відрекомендовуються командирові військової частини та його заступникам, а після направлення до підрозділу - командирові підрозділу та його заступникам\";\n\n9) у статті 50 :\n\nу частині другій слова \"Прапорщику Мороз\", \"Пане (пані) прапорщику\" виключити;\n\nчастину третю викласти в такій редакції:\n\n\"До курсантів військово-навчальних закладів, які не мають військових звань сержантського і старшинського складу, звертаються \"Курсанте Стадников\", \"Пане (пані) курсанте\";\n\n10) статтю 53 доповнити частиною третьою такого змісту:\n\n\"Під час звертання до Міністра оборони України та його заступників, які є цивільними особами, військовослужбовець називає їх посаду, додаючи перед назвою посади слово \"Пане (пані)\";\n\n11) у статті 57 слова \"прапорщиків і мічманів, осіб молодшого, старшого і вищого офіцерського складу, які перебувають у запасі і у відставці\" замінити словами \"осіб, звільнених з військової служби\";\n\n12) частину першу статті 58 після слів \"морально-психологічний стан\" доповнити словами \"збереження життя і зміцнення здоров’я\";\n\n13) у частині першій статті 64 слова і цифри \"полку (корабля 1 і 2 рангу, окремого батальйону)\" замінити словами і цифрами \"бригади (полку, корабля 1 і 2 рангу, окремого батальйону)\";\n\n14) назву розділу 3 викласти в такій редакції:\n\n\" Розділ 3. Обов’язки посадових осіб, військовослужбовців рядового складу \";\n\n15) назву підрозділу \"Командир полку (корабля 1 і 2 рангу, окремого батальйону)\" викласти в такій редакції:\n\n\" Командир бригади (полку, корабля 1 і 2 рангу, окремого батальйону) \";\n\n16) у статті 66 :\n\nчастину першу викласти в такій редакції:\n\n\"66. Командир бригади (полку, корабля 1 і 2 рангу, окремого батальйону)* в мирний і воєнний час відповідає за бойову та мобілізаційну готовність, укомплектованість особовим складом, успішне виконання бригадою (полком, кораблем 1 і 2 рангу, окремим батальйоном) бойових завдань; бойову підготовку, виховання, військову дисципліну, морально-психологічний стан, збереження життя і зміцнення здоров’я особового складу; внутрішній порядок; стан і збереження зброї, боєприпасів, бойової та іншої техніки, пального та інших матеріальних засобів; стан фінансового господарства; всебічне забезпечення бригади, стан пожежної та екологічної безпеки\";\n\nу частині другій та виносці \"*\" до статті слова \"командир полку\" замінити словами \"командир бригади\";\n\n17) у статті 67 :\n\nабзац шостий викласти в такій редакції:\n\n\"своєчасно вживати заходів для виконання завдань соціально-психологічного забезпечення бойової підготовки та професійної діяльності військовослужбовців, організації заходів з морально-психологічного забезпечення\";\n\nв абзаці десятому слова \"нового поповнення\" замінити словами \"поповнення, яке прибуло до бригади\", а слово \"нове\" виключити;\n\nв абзаці дванадцятому слова \"якості та морально-психологічний стан кожного офіцера, прапорщика (мічмана) і старшини підрозділу\" замінити словами \"та морально-психологічні якості кожного військовослужбовця офіцерського складу бригади, головного сержанта бригади та головних сержантів підрозділів, до роти включно\";\n\nпісля абзацу чотирнадцятого доповнити новим абзацом такого змісту:\n\n\"знати стан укомплектованості підрозділів бригади та вживати заходів до підвищення її рівня, організовувати ефективне та раціональне службове використання підготовленого особового складу, який надходить на комплектування бригади\".\n\nУ зв’язку з цим абзаци п’ятнадцятий - тридцять четвертий вважати відповідно абзацами шістнадцятим - тридцять п’ятим;\n\nабзац вісімнадцятий викласти в такій редакції:\n\n\"керувати правовим вихованням військовослужбовців бригади, у разі вчинення військовослужбовцем кримінального правопорушення негайно повідомляти про його вчинення органу досудового розслідування\";\n\nв абзаці дев’ятнадцятому слова \"кримінальні чи корупційні правопорушення та надзвичайні події\" замінити словами \"події, кримінальні правопорушення, адміністративні корупційні та військові адміністративні правопорушення\";\n\nв абзаці двадцять третьому слова \"кожного періоду навчання\" замінити словами \"навчального року (періоду навчання)\";\n\nв абзаці двадцять п’ятому слова \"а також тримання заарештованих на гауптвахті\" виключити;\n\nабзац тридцять третій викласти в такій редакції:\n\n\"організовувати забезпечення сприятливих для здоров’я військовослужбовців умов служби, підготовки, побуту та відпочинку; дотримання санітарних норм і правил, виконання військовослужбовцями правил особистої та колективної гігієни, піклуватися про здоров’я підлеглих, вживати всіх необхідних заходів для їх фізичного зміцнення, попередження та профілактики травматизму і професійних захворювань\";\n\nу тексті статті слово \"полк\" у всіх відмінках замінити словом \"бригада\" у відповідному відмінку;\n\n18) після підрозділу \"Командир бригади (полку, корабля 1 і 2 рангу, окремого батальйону)\" доповнити підрозділом такого змісту:\n\n\" Головний сержант (головний старшина) бригади (полку, корабля 1 і 2 рангу, окремого батальйону)\n\n67 -1 . Головний сержант (головний старшина) бригади (полку, корабля 1 і 2 рангу, окремого батальйону) (далі - головний сержант бригади) в мирний і воєнний час відповідає за надання командиру бригади інформації та пропозицій з питань проходження військової служби військовослужбовцями сержантського (старшинського) складу, рівня індивідуальної підготовки та морально-психологічного стану рядового і сержантського (старшинського) складу в підрозділах, організації по сержантській (старшинській) вертикалі своєчасного і ефективного виконання завдань, визначених командиром бригади, інформування та координацію діяльності головних сержантів підрозділів та згуртування сержантського (старшинського) складу бригади.\n\nГоловний сержант бригади підпорядковується командирові бригади та є прямим начальником для військовослужбовців рядового, сержантського (старшинського) складу бригади. Він є головним радником командира бригади з усіх питань, що стосуються рядового і сержантського (старшинського) складу.\n\n67 -2 . Головний сержант бригади зобов’язаний:\n\nбрати участь у роботі з підтримання підрозділів бригади в бойовій готовності;\n\nзнати основи тактики дій бригади в різних видах бою, основні види озброєння та військової техніки бригади;\n\nпостійно підтримувати високий рівень професійних знань, умінь та навичок, працювати над їх удосконаленням, бути зразком для особового складу бригади щодо виконання службових обов’язків;\n\nбрати участь у плануванні, організації та проведенні заходів з бойової підготовки бригади та заходів з професійного розвитку сержантського (старшинського) складу, здійснювати моніторинг ефективності підготовки рядового і сержантського (старшинського) складу, контролювати дотримання вимог керівних документів з бойової підготовки та стандартів підготовки сержантським (старшинським) складом;\n\nбрати участь у проведенні контрольних занять з бойової підготовки з військовослужбовцями рядового, сержантського (старшинського) складу бригади, доповідати командирові бригади про виявлені недоліки в підготовці військовослужбовців рядового, сержантського (старшинського) складу, надавати пропозиції щодо їх усунення;\n\nкоординувати діяльність головних сержантів батальйонів (дивізіонів) та окремих рот (батарей) бригади, надавати їм практичну допомогу, інструктувати та наставляти, вимагати ефективного виконання покладених на них обов’язків;\n\nкоординувати роботу сержантів (старшин) штабу бригади, надавати пропозиції та рекомендації керівникам структурних підрозділів штабу бригади в частині, що стосується рядового і сержантського (старшинського) складу;\n\nдоповідати командирові бригади про всі порушення норм, стандартів та положень керівних документів, що регламентують проходження військової служби військовослужбовцями рядового і сержантського (старшинського) складу, їх навчання і підготовку, всебічне забезпечення та соціальний захист, надавати пропозиції щодо їх усунення, здійснювати моніторинг морально-психологічного стану військовослужбовців рядового і сержантського (старшинського) складу в підрозділах;\n\nбрати участь в опрацюванні проектів наказів командира бригади з питань, що належать до його компетенції;\n\nза рішенням командира бригади супроводжувати його під час роботи в підрозділах бригади, проведення перевірки стану здійснення заходів з бойової підготовки, участі в заходах міжнародного військового співробітництва та зустрічах із громадськістю;\n\nздійснювати контроль за додержанням військовослужбовцями рядового, сержантського (старшинського) складу військової дисципліни, виконанням ними правил носіння військової форми одягу, перевіряти виконання розпорядку дня в підрозділах бригади, несення служби добовим нарядом;\n\nзнати військове звання, прізвище, ім’я та по батькові головних сержантів батальйонів (дивізіонів) та окремих рот (батарей) підрозділів бригади, дату народження, віросповідання, ділові та морально-психологічні якості, захоплення, рід занять до військової служби, родинний стан, успіхи і недоліки у службі;\n\nставитися з повагою до підлеглих, не принижувати їх честі та гідності, порушувати перед командиром бригади питання про задоволення потреб військовослужбовців рядового, сержантського (старшинського) складу;\n\nпрацювати над згуртуванням сержантського (старшинського) колективу бригади, здійснювати моніторинг відповідності сержантів (старшин) стандартам підготовки та положенням Кодексу сержанта Збройних Сил України, виховувати поважне ставлення військовослужбовців сержантського (старшинського) складу бригади до їх належності до професійного сержантського корпусу Збройних Сил України;\n\nпроводити індивідуально-виховну роботу з головними сержантами батальйонів (дивізіонів) та окремих рот (батарей) підрозділів бригади;\n\nорганізовувати проведення зборів військовослужбовців рядового, сержантського (старшинського) складу бригади, проведення конкурсів і змагань;\n\nбрати участь в організації збору, аналізу та узагальнення досвіду, отриманого особовим складом під час виконання завдань за призначенням, доводити його до військовослужбовців сержантського (старшинського) складу бригади;\n\nперіодично проводити робочі наради з головними сержантами батальйонів (дивізіонів) та окремих рот (батарей), здійснювати їх інформування за усіма напрямами діяльності, доводити накази (директиви, розпорядження) керівного складу, проводити щомісяця підбиття підсумків з військовослужбовцями сержантського (старшинського) складу бригади з питань бойової підготовки, стану служби військ та військової дисципліни;\n\nорганізовувати роботу Ради сержантів бригади, брати участь в її засіданнях особисто, забезпечувати реалізацію прийнятих рішень;\n\nнадавати командирові бригади пропозиції щодо заохочення або притягнення до дисциплінарної відповідальності військовослужбовців сержантського (старшинського) складу бригади;\n\nорганізовувати надання командирам підрозділів та командиру бригади пропозицій стосовно направлення військовослужбовців сержантського (старшинського) складу на навчальні курси (в тому числі на ті, що проводяться за кордоном) та призначення їх на посади;\n\nбрати участь у проведенні щорічного оцінювання та атестації військовослужбовців сержантського (старшинського) складу бригади.\n\nГоловний сержант бригади для виконання покладених на нього завдань повинен знати визначені місця дислокації бригади, організаційно-штатну структуру, бойовий та чисельний склад підрозділів, морально-психологічні якості особового складу, вплив соціально-політичної обстановки в районі дислокації бригади на бойову готовність військовослужбовців рядового і сержантського (старшинського) складу, рівень готовності підрозділів бригади до виконання завдань за призначенням\";\n\n19) у назві підрозділу \"Начальник штабу полку (окремого батальйону)\" слова \"полку (окремого батальйону)\" замінити словами \"бригади (полку, окремого батальйону)\";\n\n20) у статті 68 :\n\nу частині першій слова \"(окремого батальйону)\", \"(батальйоном)\" виключити;\n\nу частині другій слова \"(окремого батальйону)\" виключити, а слова \"є його першим заступником і прямим начальником\" замінити словами \"і є прямим начальником\";\n\nу частині третій слово \"(батальйону)\" виключити;\n\nу тексті статті слово \"полк\" у всіх відмінках замінити словами \"бригада (полк, окремий батальйон)\" у відповідному відмінку;\n\n21) у статті 69 :\n\nв абзаці першому слова \"(окремого батальйону)\" виключити;\n\nв абзаці дев’ятому слова \"якості та морально-психологічний стан кожного офіцера та прапорщика полку, а також усіх сержантів\" замінити словами \"та морально-психологічні якості кожного військовослужбовця офіцерського складу бригади (полку, окремого батальйону), головного сержанта бригади та головних сержантів підрозділів, до роти включно, а також усіх військовослужбовців сержантського (старшинського) складу\";\n\nв абзаці десятому слова \"нове поповнення\" замінити словами \"поповнення, яке прибуло до\";\n\nабзац одинадцятий доповнити словом \"бригади\";\n\nабзац чотирнадцятий доповнити словами \"та раціональне службове використання особового складу відповідно до набутого фаху\";\n\nу тексті статті слово \"полк\" у всіх відмінках замінити словами \"бригада (полк, окремий батальйон)\" у відповідному відмінку;\n\n22) у назві підрозділу \"Заступник командира полку (окремого батальйону)\" слова \"полку (окремого батальйону)\" замінити словами \"бригади (полку, окремого батальйону)\";\n\n23) у статті 70 :\n\nу частині першій слова \"за винахідницьку та раціоналізаторську роботу\" і \"та стан\" виключити, а слово \"полку\" замінити словами \"бригаді (полку, окремому батальйоні)\";\n\nу тексті статті слова \"полк (окремий батальйон)\" у всіх відмінках замінити словами \"бригада (полк, окремий батальйон)\" у відповідному відмінку;\n\n24) у статті 71 :\n\nв абзаці першому слова \"(окремого батальйону)\" виключити;\n\nв абзаці третьому слова \"офіцерами і прапорщиками\" замінити словами \"військовослужбовцями офіцерського, сержантського (старшинського) складу\";\n\nв абзаці шостому слова \"якості та морально-психологічний стан офіцерів, прапорщиків і старшин підрозділів\" замінити словами \"та морально-психологічні якості кожного військовослужбовця офіцерського складу бригади (полку, окремого батальйону), головного сержанта бригади та головних сержантів підрозділів, до роти включно\";\n\nв абзаці сьомому слова \"прапорщиків (мічманів) та\" виключити;\n\nабзац дванадцятий викласти в такій редакції:\n\n\"керувати роботою пожежно-технічної комісії у бригаді (полку, окремому батальйоні), методичною радою; упроваджувати у практику передові методи навчання особового складу\";\n\nу тексті статті слово \"полку\" замінити словами \"бригади (полку, окремого батальйону)\";\n\n25) назву підрозділу \"Заступник командира полку (окремого батальйону) з виховної роботи\" викласти в такій редакції:\n\n\" Заступник командира бригади (полку, окремого батальйону) з морально-психологічного забезпечення \";\n\n26) у статті 72 :\n\nу частині першій слова \"організацію і проведення виховної роботи\" замінити словами \"організацію і проведення заходів морально-психологічного забезпечення\";\n\nу тексті статті слова \"полку (окремого батальйону) з виховної роботи\" замінити словами \"бригади (полку, окремого батальйону) з морально-психологічного забезпечення\";\n\n27) у статті 73 :\n\nабзац другий доповнити словами \"відповідно до своєї спеціальності\";\n\nв абзаці п’ятому слова \"виховну роботу, спрямовану\" замінити словами \"заходи морально-психологічного забезпечення, спрямовані\";\n\nабзаци сьомий - дев’ятий та чотирнадцятий викласти в такій редакції:\n\n\"знати ділові та морально-психологічні якості осіб офіцерського складу бригади (полку, окремого батальйону), головного сержанта бригади та головних сержантів підрозділів, до роти включно, особисто навчати їх практиці роботи з особовим складом, надавати необхідну методичну допомогу; брати участь у доборі кандидатів для прийняття на військову службу за контрактом, а також у розподілі за підрозділами поповнення, яке прибуло до бригади (полку, окремого батальйону);\n\nбрати участь у роботі з кадрами, їх атестації, у доборі кандидатів для вступу до вищих військових навчальних закладів, здійснювати вивчення, добір, навчання спеціалістів із морально-психологічного забезпечення бригади (полку, окремого батальйону);\n\nпланувати, організовувати і контролювати проведення в підрозділах заходів з морально-психологічного супроводу повсякденної діяльності особового складу, доповідати командирові бригади (полку, окремого батальйону) та заступникові командира з морально-психологічного забезпечення вищої ланки управління про результати їх виконання\";\n\n\"вивчати суспільно-політичну обстановку в районі розташування бригади (полку, окремого батальйону), надавати командирові пропозиції щодо удосконалення організації заходів з морально-психологічного забезпечення\";\n\nв абзаці шістнадцятому слова \"особисто керувати однією з груп гуманітарної підготовки офіцерів\" виключити;\n\nв абзаці вісімнадцятому слова \"культурно-виховну, духовно-освітню роботу і дозвілля особового складу, членів їх сімей, працівників військової частини\" замінити словами \"заходи культурологічної роботи та дозвілля особового складу та членів їх сімей бригади (полку, окремого батальйону)\";\n\nв абзаці двадцятому слова \"виховної роботи\" замінити словом \"пропаганди\";\n\nабзац двадцять третій викласти в такій редакції:\n\n\"доповідати командирові бригади (полку, окремого батальйону) та заступникові командира з морально-психологічного забезпечення вищої ланки управління про стан військової дисципліни та морально-психологічний стан особового складу, а також про заходи, здійснені фахівцями структур морально-психологічного забезпечення\";\n\nу тексті статті слова \"полк (окремий батальйон)\" у всіх відмінках замінити словами \"бригада (полк, окремий батальйон)\" у відповідному відмінку;\n\n28) у назві підрозділу \"Заступник командира полку (окремого батальйону) з озброєння (інженерно-авіаційної служби) - начальник технічної частини\" слова \"полку (окремого батальйону)\" замінити словами \"бригади (полку, окремого батальйону)\";\n\n29) у тексті статті 74 слова \"полку (окремого батальйону)\" замінити словами \"бригади (полку, окремого батальйону)\";\n\n30) у статті 75 :\n\nв абзаці четвертому слова \"якості та морально-психологічний стан кожного офіцера, прапорщика і сержанта\" замінити словами \"та морально-психологічні якості військовослужбовців офіцерського, сержантського (старшинського) складу\";\n\nв абзаці п’ятому слова \"офіцерами і прапорщиками полку\" замінити словами \"військовослужбовцями офіцерського, сержантського (старшинського) складу, які обіймають посади не нижче головного сержанта роти\";\n\nу тексті статті слова \"полку (окремого батальйону)\" та \"полку\" замінити словами \"бригади (полку, окремого батальйону)\";\n\n31) у назві підрозділу \"Заступник командира полку (окремого батальйону) з тилу\" слова \"полку (окремого батальйону)\" замінити словами \"бригади (полку, окремого батальйону)\";\n\n32) у тексті статті 76 слова \"полку (окремого батальйону)\" замінити словами \"бригади (полку, окремого батальйону)\";\n\n33) у статті 77 :\n\nабзац третій викласти в такій редакції:\n\n\"керувати діяльністю та бойовою підготовкою підпорядкованих підрозділів і служб бригади (полку, окремого батальйону), проводити заняття з військовослужбовцями офіцерського, сержантського (старшинського) складу, які обіймають посади не нижче головного сержанта роти з організації тилового забезпечення, а з головними сержантами рот, сержантами із матеріального забезпечення (старшинами) рот - з ведення військового господарства\";\n\nв абзаці сьомому слова \"якості та морально-психологічний стан офіцерів, прапорщиків, сержантів\" замінити словами \"та морально-психологічні якості військовослужбовців офіцерського, сержантського (старшинського) складу\";\n\nв абзаці п’ятнадцятому слова \"пожежної сигналізації\" замінити словами \"засобами протипожежного захисту\";\n\nабзац вісімнадцятий викласти в такій редакції:\n\n\"контролювати якість надання послуг з організації харчування суб’єктами господарювання, брати участь у складанні розкладки продуктів та подавати її на затвердження командирові військової частини, здійснювати контроль за станом здійснення суб’єктами господарювання заходів щодо обладнання і удосконалення переданих їм об’єктів, правильністю експлуатації та своєчасним ремонтом таких об’єктів\";\n\nу тексті статті слова \"полку (окремого батальйону)\" та \"полку\" замінити словами \"бригади (полку, окремого батальйону)\";\n\n34) у назві підрозділу \"Начальник артилерії полку\" слово \"полку\" замінити словом \"бригади\";\n\n35) у тексті статті 78 слово \"полку\" замінити словом \"бригади\", а слово \"полкової\" - словом \"бригадної\";\n\n36) у статті 79 :\n\nв абзаці п’ятому слова \"якості та морально-психологічний стан офіцерів, прапорщиків, старшин і сержантів артилерійських підрозділів\" замінити словами \"та морально-психологічні якості військовослужбовців офіцерського, сержантського (старшинського) складу артилерійських підрозділів бригади\";\n\nу тексті статті слово \"полку\" замінити словом \"бригади\";\n\n37) у назві підрозділу \"Командир дивізіону - начальник протиповітряної оборони полку\" слово \"полку\" замінити словом \"бригади\";\n\n38) у статті 80 слово \"полку\" замінити словом \"бригади\";\n\n39) у статті 81 :\n\nв абзаці четвертому слова \"офіцерами і прапорщиками полку\" замінити словами \"військовослужбовцями офіцерського, сержантського (старшинського) складу бригади, які обіймають посади не нижче головного сержанта батареї\";\n\nабзац п’ятий викласти в такій редакції:\n\n\"знати ділові та морально-психологічні якості військовослужбовців офіцерського, сержантського (старшинського) складу підрозділів протиповітряної оборони бригади\";\n\nу тексті статті слово \"полку\" замінити словом \"бригади\";\n\n40) у назві підрозділу \"Начальник служби полку\" та у виносці \"*\" слово \"полку\" замінити словом \"бригади\";\n\n41) у статті 82 слово \"полку\" замінити словом \"бригади\";\n\n42) у статті 83 :\n\nв абзаці п’ятому слова \"якості та морально-психологічний стан кожного офіцера, прапорщика і сержанта\" замінити словами \"та морально-психологічні якості кожного військовослужбовця офіцерського, сержантського (старшинського) складу\", а слова \"індивідуальну виховну\" - словами \"індивідуально-виховну\";\n\nв абзаці шостому слова \"офіцерами, прапорщиками і\" замінити словами \"військовослужбовцями офіцерського, сержантського (старшинського) складу та\";\n\nв абзаці десятому слово \"застосування\" замінити словом \"використання\";\n\nабзац вісімнадцятий виключити;\n\nу тексті статті слово \"полк\" у всіх відмінках замінити словом \"бригада\" у відповідному відмінку;\n\n43) у статті 84 слово \"полку\" замінити словом \"бригади\";\n\n44) у назві підрозділу \"Начальник інженерної служби полку\" та у тексті статті 85 слово \"полку\" замінити словом \"бригади\";\n\n45) у назві підрозділу \"Начальник служби радіаційного, хімічного, біологічного захисту - начальник служби екологічної безпеки полку\" та у тексті статті 86 слово \"полку\" замінити словом \"бригади\";\n\n46) абзац дев’ятий частини другої статті 86 виключити;\n\n47) підрозділ \"Начальник медичної служби полку\" викласти в такій редакції:\n\n\" Начальник медичної служби бригади\n\n87. Начальник медичної служби бригади відповідає за організацію та проведення лікувально-профілактичних, санітарно-гігієнічних і протиепідемічних заходів у бригаді, своєчасне надання необхідної медичної допомоги травмованим (пораненим) та хворим.\n\nНачальник медичної служби бригади підпорядковується командирові бригади і є прямим начальником для особового складу медичної служби бригади.\n\nНа доповнення вимог, викладених у статтях 82-84 цього Статуту, начальник медичної служби бригади зобов’язаний:\n\nорганізовувати медичне забезпечення заходів бойової та мобілізаційної підготовки у бригаді;\n\nорганізовувати медичне забезпечення підрозділів бригади, які не мають у штаті медичних працівників (фахівців);\n\nорганізовувати проведення медичних заходів, що сприяють підвищенню якості бойової підготовки особового складу;\n\nорганізовувати підбір та розстановку медичних працівників (фахівців);\n\nбрати участь у проведенні щорічного оцінювання військовослужбовців медичних спеціальностей бригади та надавати начальникові кадрового органу пропозиції щодо зарахування кращих медичних працівників (фахівців) у резерв кандидатів для просування по службі;\n\nбрати участь у розробленні заходів щодо захисту особового складу бригади від ядерної, хімічної і біологічної зброї, а також заходів на випадок виникнення аварії на потенційно небезпечних об’єктах, розміщених у районі розташування бригади;\n\nдотримуватися правил деонтології і лікарської етики та вимагати цього від підлеглих;\n\nорганізовувати створення в бригаді системи надання екстреної медичної допомоги та стабілізації стану хворого, що проводяться терміново у разі гострого захворювання (поранення, травми, отруєння);\n\nособисто володіти прийомами надання екстреної медичної допомоги і стабілізації стану хворого та навчати їм підлеглих;\n\nпроводити лікувально-профілактичні і покладені на медичну службу протиепідемічні заходи; вивчати умови, що забезпечують безпеку проведення навчально-бойових заходів; стежити за виконанням установлених санітарних норм розміщення, харчування, водопостачання, лазно-прального обслуговування особового складу;\n\nорганізовувати санітарно-просвітницьку роботу з пропаганди гігієнічних знань, здорового способу життя, особисто проводити з військовослужбовцями заняття з особистої та колективної гігієни;\n\nорганізовувати проведення диспансеризації та особисто брати участь у її проведенні;\n\nорганізовувати проведення медичних оглядів та обстежень особового складу підрозділів бригади, які не мають у штаті медичних працівників (фахівців);\n\nщотижня особисто контролювати проведення амбулаторного прийому хворих, а також проводити обхід хворих у медичній роті та медичних пунктах батальйонів, контролювати якість надання їм медичної допомоги та лікування, знати стан хворих, що лікуються в медичних пунктах, медичній роті та інших лікувально-профілактичних закладах;\n\nорганізовувати постійне медичне спостереження за особами з хронічними захворюваннями, надавати командирам підрозділів бригади рекомендації щодо зміцнення їх здоров’я і контролювати їх виконання;\n\nздійснювати медичний контроль за фізичною підготовкою особового складу бригади; разом із начальником фізичної підготовки та спорту розробляти заходи із зміцнення здоров’я та фізичного розвитку військовослужбовців;\n\nорганізовувати проведення медичною службою заходів з профілактики травматизму, отруєнь, теплових (сонячних) ударів, відморожень та інших нещасних випадків;\n\nу взаємодії із заступником командира бригади з морально-психологічного забезпечення організовувати проведення заходів з пропагування серед військовослужбовців і членів їх сімей здорового способу життя;\n\nкерувати роботою санаторно-відбіркової комісії, контролювати правильність направлення військовослужбовців на санаторно-курортне лікування;\n\nу разі розміщення бригади у віддалених від населених пунктів районах організовувати надання медичної допомоги членам сімей військовослужбовців, працівникам Збройних Сил України;\n\nбрати участь у розробленні режиму харчування і складанні розкладок продуктів; здійснювати систематичний медичний контроль за якістю та безпекою харчування особового складу, а також якістю води, що ним вживається;\n\nвиявляти разом із командирами підрозділів та їх заступниками з морально-психологічного забезпечення, військовим психологом бригади військовослужбовців, схильних до алкоголізму, токсикоманії та вживання наркотичних засобів і психотропних речовин;\n\nконтролювати санітарний стан району розташування бригади, їдалень, жилих приміщень та господарських служб;\n\nаналізувати стан захворюваності серед особового складу бригади, щомісяця доповідати командирові бригади і начальникові медичної служби вищої ланки управління про результати аналізу з пропозиціями щодо запобігання захворюванням і поліпшення санітарного стану особового складу та об’єктів бригади, негайно - про інфекційні захворювання або випадки, які можуть позначитися на санітарно-епідемічному стані бригади, про кожен випадок госпіталізації військовослужбовців, зумовленої пораненням (травмуванням, отруєнням);\n\nорганізовувати ведення обліку, зберігання і належного використання отруйних і наркотичних засобів і психотропних речовин, не рідше ніж один раз на три місяці проводити перевірку їх наявності, не допускати їх використання не за призначенням;\n\nготувати медичні документи, необхідні для проходження військовослужбовцем медичного огляду військово-лікарською комісією, та доповідати командирові бригади про його результати;\n\nза результатами проведеного службового розслідування щодо отримання військовослужбовцем поранення (травми, отруєння) складати довідку встановленого зразка про обставини одержання поранення (травми, отруєння). Довідку про поранення (травму, отруєння) в усіх випадках подавати до закладу охорони здоров’я, в якому лікується поранений (травмований), після проведення службового розслідування, але не пізніше 10 діб після отримання поранення (травми, отруєння);\n\nорганізовувати виконання заходів щодо ліцензування провадження господарської діяльності з медичної практики медичних пунктів батальйонів та медичної роти бригади\";\n\n48) після підрозділу \"Начальник медичної служби бригади\" доповнити новим підрозділом такого змісту:\n\n\" Начальник медичної служби полку (окремого батальйону, батальйону)\n\n87 -1 . Начальник медичної служби полку відповідає за організацію та проведення лікувально-профілактичних, санітарно-гігієнічних і протиепідемічних заходів у полку, своєчасне надання необхідної медичної допомоги пораненим (травмованим, отруєним) та хворим.\n\nНачальник медичної служби полку підпорядковується командирові полку і є прямим начальником для особового складу медичної служби полку.\n\nНа доповнення вимог, викладених у статтях 82-84 цього Статуту, начальник медичної служби полку зобов’язаний:\n\nбрати участь у розробленні заходів щодо захисту особового складу полку від ядерної, хімічної і біологічної зброї, а також заходів на випадок виникнення аварії на потенційно небезпечних об’єктах, розміщених у районі розташування полку;\n\nдотримуватися правил деонтології і лікарської етики та вимагати цього від підлеглих;\n\nорганізовувати створення в полку системи надання екстреної медичної допомоги та стабілізації стану хворого, що проводяться терміново у разі гострого захворювання (поранення, травми, отруєння);\n\nособисто володіти прийомами надання екстреної медичної допомоги і стабілізації стану хворого та навчати їм підлеглих;\n\nпроводити лікувально-профілактичні і покладені на медичну службу протиепідемічні заходи; вивчати умови, що забезпечують безпеку виконання навчально-бойових завдань; стежити за виконанням установлених санітарних норм розміщення, харчування, водопостачання, лазно-прального обслуговування особового складу;\n\nорганізовувати якісне проведення медичного огляду та обстеження особового складу, особисто брати участь в амбулаторному прийомі, оглядати хворих, що перебувають у медичному пункті і направляються до закладів охорони здоров’я; знати стан хворих, що залишаються в медичному пункті, і контролювати їх лікування; знати стан хворих, що перебувають в інших закладах охорони здоров’я, і періодично їх відвідувати;\n\nорганізовувати медичне забезпечення особового складу полку на заняттях з бойової підготовки, а також під час проведення спортивних заходів;\n\nорганізовувати проведення медичною службою заходів з профілактики травматизму, отруєнь, теплових (сонячних) ударів, відморожень та інших нещасних випадків;\n\nздійснювати медичний контроль за фізичною підготовкою особового складу полку; разом із начальником фізичної підготовки та спорту розробляти заходи із зміцнення здоров’я та фізичного розвитку військовослужбовців;\n\nбрати участь у проведенні щорічного оцінювання військовослужбовців медичного пункту та надавати начальникові кадрового органу пропозиції щодо зарахування медичних працівників (фахівців) до резерву кандидатів для просування по службі;\n\nорганізовувати санітарно-просвітницьку роботу, особисто проводити з військовослужбовцями заняття з особистої та колективної гігієни;\n\nу взаємодії із заступником командира полку з морально-психологічного забезпечення пропагувати серед військовослужбовців і членів їх сімей здоровий спосіб життя;\n\nбрати участь у розробленні режиму харчування і складанні розкладок продуктів; здійснювати систематичний медичний контроль за якістю харчування особового складу та якістю води, що ним вживається;\n\nвести постійне медичне спостереження за особами з хронічними захворюваннями, надавати командирам підрозділів рекомендації щодо зміцнення їх здоров’я і контролювати їх виконання;\n\nвиявляти разом із командирами підрозділів та їх заступниками з морально-психологічного забезпечення, військовим психологом полку військовослужбовців, схильних до алкоголізму, токсикоманії та вживання наркотичних засобів і психотропних речовин;\n\nконтролювати санітарний стан району розташування полку, їдалень, жилих приміщень та господарських служб; здійснювати контроль за своєчасністю миття військовослужбовців строкової військової служби в лазні і заміни їм натільної та постільної білизни, рушників та шкарпеток;\n\nаналізувати стан захворюваності серед особового складу полку, щомісяця доповідати командирові полку і начальникові медичної служби вищої ланки управління про результати аналізу з пропозиціями щодо запобігання захворюванням і поліпшення санітарного стану особового складу та об’єктів полку, негайно - про інфекційні захворювання або випадки, які можуть позначитися на санітарно-епідемічному стані полку, про кожен випадок госпіталізації військовослужбовців, зумовленої травмуванням;\n\nорганізовувати ведення обліку, зберігання і належне використання медичного майна і техніки, не рідше ніж двічі на рік проводити їх перевірку, а перевірку наявності отруйних речовин і наркотичних засобів (психотропних речовин) - не рідше ніж один раз на три місяці, не допускати їх використання не за призначенням;\n\nорганізовувати проведення заходів щодо ліцензування провадження господарської діяльності з медичної практики медичного пункту полку\";\n\n49) у назві підрозділу \"Помічник командира полку з фінансово-економічної роботи - начальник фінансової служби\" слово \"полку\" замінити словом \"бригади\";\n\n50) у статті 88 :\n\nабзац другий частини другої доповнити словами \"та отримання заробітної плати працівниками\";\n\nу тексті статті слово \"полку\" замінити словом \"бригади\";\n\n51) у назві підрозділу \"Начальник фізичної підготовки і спорту полку\" слово \"полку\" замінити словом \"бригади\";\n\n52) у статті 89 слово \"полку\" замінити словом \"бригади\", а слово \"полкові\" виключити;\n\n53) у назві підрозділу \"Начальник розвідки полку\" слово \"полку\" замінити словом \"бригади\";\n\n54) у статті 90 :\n\nв абзаці третьому частини другої слово \"з’єднання\" замінити словами \"вищої ланки управління\";\n\nу тексті статті слово \"полку\" замінити словом \"бригади\";\n\n55) у назві підрозділу \"Начальник зв’язку полку\" слово \"полку\" замінити словом \"бригади\";\n\n56) у статті 91 :\n\nабзац четвертий частини другої доповнити словами \"та друкованих періодичних видань\";\n\nу тексті статті слово \"полку\" замінити словом \"бригади\";\n\n57) у назві підрозділу \"Начальник служби метрології та стандартизації (метролог) полку\" та у тексті статті 92 слово \"полку\" замінити словом \"бригади\";\n\n58) у назві підрозділу \"Начальник служби ракетно-артилерійського озброєння полку\" та у тексті статті 93 слово \"полку\" замінити словом \"бригади\";\n\n59) у назві підрозділу \"Начальник бронетанкової служби полку\" та у тексті статті 94 слово \"полку\" замінити словом \"бригади\";\n\n60) у назві підрозділу \"Начальник автомобільної служби полку\" та у тексті статті 95 слова \"полку\" та \"полк\" замінити відповідно словами \"бригади\" та \"бригаду\";\n\n61) у назві підрозділу \"Начальник служби пально-мастильних матеріалів полку\" слово \"полку\" замінити словом \"бригади\";\n\n62) у статті 96 :\n\nв абзаці третьому частини другої слово \"проведення\" замінити словом \"виконання\";\n\nу тексті статті слово \"полку\" замінити словом \"бригади\";\n\n63) у назві підрозділу \"Начальник продовольчої служби полку\" та у тексті статті 97 слово \"полку\" замінити словом \"бригади\";\n\n64) у назві підрозділу \"Начальник речової служби полку\" слово \"полку\" замінити словом \"бригади\";\n\n65) у статті 98 :\n\nу частині другій:\n\nв абзаці четвертому слова \"старшинами підрозділів\" замінити словами \"сержантами із матеріального забезпечення (старшинами) рот\";\n\nабзаци п’ятий - восьмий викласти в такій редакції:\n\n\"забезпечувати своєчасну видачу обмундирування військовослужбовцям, його пошиття військовослужбовцям офіцерського складу, а також контролювати якість такого пошиття;\n\nзабезпечувати підрозділи необхідним інвентарем та інструментом для стрижки волосся, проведення поточного ремонту обмундирування і взуття;\n\nорганізовувати щотижня миття в лазні особового складу підрозділів бригади, який розміщується в казармах, та всього особового складу підрозділів бригади, залученого до навчань та занять у полі, забезпечувати його миючими засобами, проводити заміну натільної та постільної білизни і рушників, інструктувати чергового лазні;\n\nорганізовувати через сержантів із матеріального забезпечення (старшин) рот індивідуальне припасування обмундирування та взуття, таврування майна перед видачею його в підрозділи, правильну експлуатацію та ремонт техніки, речового та іншого майна служби\";\n\nу тексті статті слово \"полку\" замінити словом \"бригади\";\n\n66) у назві підрозділу \"Помічник командира полку з правової роботи (юрисконсульт полку)\" та у тексті статті 99 слово \"полку\" замінити словом \"бригади\";\n\n67) у статті 100 :\n\nабзац дванадцятий викласти в такій редакції:\n\n\"організовувати та проводити заходи з правової підготовки та брати участь у правовому вихованні особового складу бригади, правовому інформуванні особового складу, надавати консультації з питань, пов’язаних із діяльністю бригади\";\n\nу тексті статті слово \"полку\" замінити словом \"бригади\";\n\n68) у частині другій статті 101 слова \"полку (дивізіону кораблів)\" замінити словом \"бригади\";\n\n69) у статті 102 :\n\nв абзаці четвертому слова \"офіцерами, сержантами (старшинами)\" замінити словами \"військовослужбовцями офіцерського, сержантського (старшинського) складу\";\n\nв абзаці восьмому слова \"прапорщиків (мічманів), сержантів (старшин)\" замінити словами \"військовослужбовців сержантського (старшинського) складу\";\n\nв абзаці дев’ятому слова \"якості та морально-психологічний стан офіцерів, прапорщиків (мічманів), сержантів (старшин)\" замінити словами \"та морально-психологічні якості кожного військовослужбовця офіцерського, сержантського (старшинського) складу\", а після слів \"роботу з\" доповнити словом \"їх\";\n\nабзац одинадцятий викласти в такій редакції:\n\n\"здійснювати добір кандидатів для прийняття на військову службу за контрактом на посади рядового, сержантського (старшинського) складу, кандидатів для вступу до вищих військових навчальних закладів; перевіряти відповідність кандидатів для призначення на вакантні посади рядового, сержантського (старшинського) складу визначеним вимогам до таких посад\";\n\n70) після підрозділу \"Командир батальйону (корабля 3 рангу)\" доповнити новим підрозділом такого змісту:\n\n\" Головний сержант (головний старшина) батальйону (дивізіону, ескадрильї, корабля 2 рангу, бойової частини корабля 1 рангу)\n\n102 -1 . Головний сержант (головний старшина) батальйону (дивізіону, ескадрильї, корабля 2 рангу, бойової частини корабля 1 рангу) (далі - головний сержант батальйону) в мирний і воєнний час відповідає за надання командирові батальйону інформації та пропозицій з питань проходження військової служби військовослужбовцями рядового, сержантського (старшинського) складу, рівня індивідуальної підготовки та морально-психологічного стану рядового і сержантського (старшинського) складу батальйону, організації по сержантській (старшинській) вертикалі своєчасного і ефективного виконання завдань, визначених командиром батальйону, інформування та координацію діяльності головних сержантів підрозділів, професійний розвиток сержантів (старшин), дотримання ними військової дисципліни, правильне несення служби добовим нарядом батальйону.\n\nГоловний сержант батальйону підпорядковується командиру батальйону та є прямим начальником для військовослужбовців рядового і сержантського (старшинського) складу батальйону. Він є головним радником командира батальйону з усіх питань, що стосуються рядового і сержантського (старшинського) складу.\n\n102 -2 . Головний сержант батальйону зобов’язаний:\n\nбрати участь у роботі з підтримання бойової готовності особового складу, озброєння і техніки батальйону;\n\nзнати тактику дій батальйону в різних видах бою, основні види озброєння батальйону, досконало володіти особистою штатною зброєю;\n\nпостійно підтримувати високий рівень професійних знань, вмінь та навичок, працювати над їх удосконаленням, бути зразком для особового складу батальйону щодо виконання службових обов’язків;\n\nзнати, дотримуватися особисто та вимагати від підлеглого особового складу неухильного дотримання норм міжнародного гуманітарного права;\n\nбрати участь у плануванні, організації та проведенні заходів з бойової підготовки батальйону, організовувати заходи з професійного розвитку сержантського (старшинського) складу, здійснювати моніторинг ефективності підготовки рядового і сержантського (старшинського) складу, контролювати дотримання вимог керівних документів з бойової підготовки та стандартів підготовки сержантським (старшинським) складом;\n\nбрати участь в організації занять із бойової підготовки особового складу батальйону, безпосередньо проводити інструкторсько-методичні заняття із сержантами (старшинами) підрозділів, вести облік професійної підготовки військовослужбовців сержантського (старшинського) складу батальйону, доповідати командирові батальйону про стан готовності підрозділів до виконання завдань за призначенням та виявлені недоліки в підготовці військовослужбовців рядового, сержантського (старшинського) складу, надавати пропозиції щодо їх усунення;\n\nконтролювати та координувати проведення занять сержантами (старшинами) батальйону, надавати їм методичну та практичну допомогу, організовувати заходи із удосконалення їх методичної майстерності;\n\nкоординувати діяльність головних сержантів рот (батарей) та окремих взводів батальйону, надавати їм практичну допомогу, інструктувати та наставляти, вимагати ефективного виконання покладених на них обов’язків;\n\nкоординувати роботу сержантів (старшин) штабу батальйону, надавати пропозиції та рекомендації керівному складу батальйону в частині, що стосується рядового і сержантського (старшинського) складу;\n\nдоповідати командирові батальйону про всі порушення норм, стандартів та положень керівних документів, що регламентують проходження військової служби військовослужбовцями рядового і сержантського (старшинського) складу, їх навчання і підготовку, всебічне забезпечення та соціальний захист, надавати пропозиції щодо їх усунення;\n\nздійснювати контроль за додержанням військовослужбовцями рядового, сержантського (старшинського) складу військової дисципліни, виконанням ними правил носіння військової форми одягу, перевіряти виконання розпорядку дня в підрозділах батальйону, несення служби добовим нарядом;\n\nнегайно доповідати командирові батальйону та головному сержанту бригади про надзвичайні події в батальйоні, факти порушення військової дисципліни, випадки втрати чи несправності озброєння, техніки та інших матеріальних засобів;\n\nзнати військове звання, прізвище, ім’я та по батькові головних сержантів підрозділів батальйону, їх дату народження, віросповідання, ділові та морально-психологічні якості, захоплення, рід занять до військової служби, родинний стан, успіхи і недоліки у службі;\n\nпіклуватися про підлеглих, ставитися до них з повагою, не принижувати їх честі та гідності, знати потреби військовослужбовців рядового і сержантського (старшинського) складу, порушувати перед командиром батальйону та головним сержантом бригади питання про задоволення цих потреб;\n\nпроводити роботу з підтримання на належному рівні морально-психологічного стану військовослужбовців рядового і сержантського (старшинського) складу, працювати над згуртуванням сержантського (старшинського) колективу батальйону, здійснювати моніторинг відповідності сержантів (старшин) стандартам підготовки та положенням Кодексу сержанта Збройних Сил України, виховувати поважне ставлення військовослужбовців сержантського (старшинського) складу батальйону до їх належності до професійного сержантського корпусу Збройних Сил України;\n\nпроводити індивідуально-виховну роботу із сержантами (старшинами) батальйону, визначати завдання головним сержантам підрозділів щодо проведення індивідуально-виховної роботи з окремими військовослужбовцями, які потребують додаткової уваги;\n\nбрати участь в організації збору, аналізу та узагальнення досвіду, отриманого особовим складом під час виконання завдань за призначенням, його подальшого використання з метою підвищення ефективності виконання покладених на батальйон завдань, збереження життя і здоров’я особового складу;\n\nрозподіляти наряди на службу між підрозділами батальйону, перевіряти правильність ведення листів нарядів у підрозділах, хід несення служби особами добового наряду, які призначені від підрозділів батальйону;\n\nорганізовувати підтримання внутрішнього порядку в батальйоні та утримання в чистоті території, закріпленої за ним;\n\nперіодично проводити робочі наради з головними сержантами рот (батарей) та окремих взводів, здійснювати їх інформування за усіма напрямами діяльності, доводити накази (директиви, розпорядження) керівного складу, проводити щомісяця підбиття підсумків з військовослужбовцями сержантського (старшинського) складу батальйону з питань бойової підготовки, стану служби військ та військової дисципліни;\n\nорганізовувати роботу Ради сержантів батальйону, брати участь в її засіданнях особисто, забезпечувати реалізацію прийнятих рішень;\n\nнадавати командирові батальйону пропозиції щодо заохочення або притягнення до дисциплінарної відповідальності військовослужбовців сержантського (старшинського) складу батальйону;\n\nорганізовувати роботу сержантів (старшин) з перспективного планування підготовки (навчання) та просування по службі військовослужбовців рядового і сержантського (старшинського) складу батальйону, надавати командирові батальйону пропозиції стосовно направлення військовослужбовців сержантського (старшинського) складу на навчальні курси та призначення на посади;\n\nбрати участь у проведенні щорічного оцінювання військовослужбовців сержантського (старшинського) складу та погоджувати оцінні картки головних сержантів підрозділів батальйону, надавати пропозиції командирові батальйону щодо зарахування військовослужбовців до резерву кандидатів для просування по службі.\n\nГоловний сержант батальйону для виконання покладених на нього завдань зобов’язаний знати визначені місця дислокації батальйону, організаційно-штатну структуру, бойовий та чисельний склад підрозділів, морально-психологічні якості особового складу, вплив соціально-політичної обстановки в районі дислокації батальйону на бойову готовність військовослужбовців рядового і сержантського (старшинського) складу, рівень готовності підрозділів батальйону до виконання завдань за призначенням\";\n\n71) у статті 104 :\n\nабзац п’ятий викласти в такій редакції:\n\n\"знати ділові та морально-психологічні якості кожного військовослужбовця офіцерського, сержантського (старшинського) складу батальйону, постійно вести з ними індивідуально-виховну роботу та роботу з підвищення рівня їх підготовки за спеціальністю\";\n\nв абзаці шостому слова \"що прибуває\" замінити словами \"яке прибуло\";\n\nу тексті статті слово \"полку\" замінити словом \"бригади\";\n\n72) у статті 106 :\n\nв абзаці третьому слова \"офіцерами, прапорщиками та сержантами\" замінити словами \"військовослужбовцями офіцерського, сержантського (старшинського) складу\";\n\nабзац шостий викласти в такій редакції:\n\n\"знати ділові та морально-психологічні якості кожного військовослужбовця офіцерського, сержантського (старшинського) складу батальйону, постійно вести з ними індивідуально-виховну роботу та роботу з підвищення рівня їх підготовки за спеціальністю\";\n\nабзац дванадцятий виключити;\n\n73) назву підрозділу \"Заступник командира батальйону (корабля 3 рангу) з виховної роботи\" викласти в такій редакції:\n\n\" Заступник командира батальйону (корабля 3 рангу) з морально-психологічного забезпечення \";\n\n74) у статті 107 :\n\nу частині першій слова \"за гуманітарну підготовку, інформаційну і культурно-виховну роботу, дозвілля військовослужбовців, за їх соціальний захист\" замінити словами \"за національно-патріотичну підготовку та інформаційну роботу, організацію дозвілля військовослужбовців роти, їх соціальний захист\";\n\nу тексті статті слова \"з виховної роботи\" замінити словами \"з морально-психологічного забезпечення\";\n\n75) у статті 108 :\n\nв абзацах першому та третьому слова \"виховної роботи\" замінити словами \"морально-психологічного забезпечення\";\n\nабзац п’ятий після слова \"своєї\" доповнити словом \"військової\";\n\nабзаци восьмий, дев’ятий та тринадцятий викласти в такій редакції:\n\n\"знати ділові та морально-психологічні якості кожного військовослужбовця офіцерського, сержантського (старшинського) складу батальйону (корабля); брати участь у роботі з кадрами, їх атестуванні, доборі кандидатів для прийняття на військову службу за контрактом на посадах рядового, сержантського (старшинського) складу, а також у розподілі за підрозділами поповнення, яке прибуло до батальйону (корабля);\n\nорганізовувати проведення навчально-виховних заходів з офіцерами батальйону (корабля), проводити з ними заняття з воєнної педагогіки і психології, особисто навчати їх практиці роботи з особовим складом, надавати необхідну методичну допомогу\";\n\n\"разом із штабом батальйону організовувати і здійснювати заходи щодо психологічної підготовки особового складу до дій в екстремальних умовах мирного і воєнного часу, захисту від інформаційно-психологічного впливу противника\";\n\nв абзаці сімнадцятому слова \"виховної роботи\" замінити словами \"морально-психологічного забезпечення\";\n\nв абзаці двадцятому слова \"культурно-виховну, духовно-освітню роботу і дозвілля особового складу\" замінити словами \"заходи культурологічної роботи та дозвілля особового складу бригади (полку, окремого батальйону) та членів їх сімей\";\n\nв абзаці двадцять першому слова \"виховної роботи\" замінити словами \"заходів морально-психологічного забезпечення\";\n\nв абзаці двадцять четвертому слова \"виховної роботи\" замінити словами \"морально-психологічного забезпечення\";\n\nу тексті статті слово \"полку\" замінити словом \"бригади\";\n\n76) у статті 110 :\n\nв абзаці четвертому слова \"якості та морально-психологічний стан\" замінити словами \"та морально-психологічні якості\", а слово \"індивідуальну\" - словом \"індивідуально-виховну\";\n\nв абзаці п’ятому слова \"офіцерами та прапорщиками\" замінити словами \"військовослужбовцями офіцерського, сержантського (старшинського) складу\";\n\n77) після підрозділу \"Заступник командира батальйону з озброєння (технічної частини)\" доповнити новими підрозділами такого змісту:\n\n\" Начальник медичного пункту бригади (полку, окремого батальйону, батальйону)\n\n110 -1 . Начальник медичного пункту бригади (полку, окремого батальйону, батальйону) відповідає за організацію і якість надання медичної допомоги, обстеження і лікування хворих, стан лікувально-діагностичної роботи в медичному пункті; підтримання внутрішнього порядку в лікувально-діагностичних відділеннях (кабінетах) та інших підрозділах медичного пункту, а також у лазареті; бойову і спеціальну підготовку, виховання, військову і трудову дисципліну особового складу медичного пункту; стан і збереженість техніки, медичного майна та інших матеріальних цінностей; матеріально-технічне і побутове забезпечення медичного пункту.\n\nНачальник медичного пункту бригади безпосередньо підпорядковується начальникові медичної служби бригади (полку, окремого батальйону, батальйону), він є прямим начальником особового складу медичного пункту. На час відсутності начальника медичної служби начальник медичного пункту виконує його обов’язки.\n\nНачальник медичного пункту бригади (полку, окремого батальйону, батальйону) зобов’язаний:\n\nрозробляти, організовувати та контролювати проведення заходів щодо набуття спроможності медичного пункту до роботи в екстремальних умовах мирного та воєнного часу;\n\nкерувати лікувально-діагностичною роботою в медичному пункті, розробляти заходи щодо її постійного вдосконалення, контролювати своєчасність, повноту та якість обстеження, лікування хворих і нагляду за ними;\n\nздійснювати керівництво підготовкою та вихованням особового складу медичного пункту, особисто проводити заняття з лікарями та середнім медичним персоналом з підвищення їх професійного рівня;\n\nдотримуватися правил деонтології і лікарської етики та вимагати цього від підлеглих;\n\nнадавати командирам підрозділів допомогу з проведення військово-медичної підготовки, організовувати проведення інструкторсько-методичних занять з інструкторами з тактичної медицини (санітарними інструкторами) з організації навчання військовослужбовців прийомам надання домедичної допомоги в порядку само- і взаємодопомоги, а також заходам щодо попередження інфекційних захворювань, особистої та колективної гігієни, здорового способу життя;\n\nустановлювати і підтримувати розпорядок дня та статутний порядок у медичному пункті;\n\nу встановленому порядку доповідати безпосередньому начальникові про надзвичайні випадки в медичному пункті, наявність значної кількості хворих з однорідними хворобами і хворих з ознаками насильства або отруєння та про медичні помилки, допущені в медичному пункті;\n\nзабезпечувати надання екстреної медичної допомоги та стабілізації стану хворого, що проводяться терміново у разі гострого захворювання (поранення, травми, отруєння);\n\nособисто володіти прийомами надання екстреної медичної допомоги і стабілізації стану хворого та навчати їм підлеглих;\n\nякісно проводити медичний огляд та обстеження особового складу в медичному пункті, особисто проводити амбулаторний прийом, забезпечувати стаціонарне обстеження і лікування хворих у лазареті медичного пункту до 14 діб;\n\nорганізовувати стаціонарне лікування в лазареті медичного пункту нетранспортабельних хворих (поранених, травмованих, отруєних) до поліпшення їх стану і переведення в лікувально-профілактичний заклад;\n\nзабезпечувати тимчасову ізоляцію інфекційних хворих, а також осіб з підозрою на інфекційні захворювання до направлення їх у лікувально-профілактичний заклад;\n\nпроводити відновлювальне лікування в медичному пункті військовослужбовців після виписки їх з госпіталю відповідно до висновків медичних працівників (фахівців);\n\nорганізовувати направлення і транспортування в госпіталь хворих, які потребують госпітального обстеження і лікування, проведення консультацій у медичних працівників (фахівців) лікувально-профілактичних закладів;\n\nбрати участь у плануванні та проводити диспансеризацію військовослужбовців військової частини з метою раннього виявлення хворих у підрозділах; виявляти осіб, які потребують санаторно-курортного лікування;\n\nздійснювати медичний контроль за станом здоров’я військовослужбовців, які заступають у варту (проводити опитування щодо скарг і огляд безпосередньо перед заступанням у варту);\n\nздійснювати санітарний нагляд за транспортними засобами, виділеними для перевезення особового складу, екіпіруванням, організацією харчування, водопостачання, розміщення, відпочинку військовослужбовців під час військових перевезень, а також за районами очікування, завантаження і розвантаження особового складу;\n\nорганізовувати медичне оснащення та забезпечувати санітарний стан кімнати особистої гігієни і профілактики гінекологічних захворювань для жінок-військовослужбовців;\n\nбрати участь у проведенні заходів військово-медичної підготовки особового складу, пропаганди гігієнічних знань, здорового способу життя;\n\nбрати участь у розробленні режиму харчування і складанні розкладок продуктів; здійснювати систематичний медичний контроль за якістю харчування особового складу та якістю води, що ним вживається;\n\nвести постійне медичне спостереження за особами з хронічними захворюваннями, надавати командирам підрозділів рекомендації щодо зміцнення їх здоров’я і контролювати їх виконання;\n\nбрати участь у розробленні та здійсненні комплексу санітарно-гігієнічних і протиепідемічних заходів;\n\nаналізувати стан захворюваності серед особового складу батальйону, щотижня доповідати безпосередньому командирові (начальникові) про результати аналізу з пропозиціями щодо запобігання захворюванням і поліпшення санітарного стану особового складу та об’єктів батальйону, негайно - про інфекційні захворювання або випадки, які можуть позначитися на санітарно-епідемічному стані батальйону, про кожен випадок госпіталізації військовослужбовців, зумовленої травмуванням (отруєнням);\n\nвизначати потребу та організовувати забезпечення медичного пункту лікарськими засобами і медичним майном, а також речовим майном, пально-мастильними матеріалами та іншими видами матеріального забезпечення;\n\nорганізовувати накопичення та зберігання запасів медичного майна на особливий період, утримання його в постійній готовності до видачі і використання за призначенням;\n\nорганізовувати ведення обліку, зберігання і належне використання медичного майна і техніки в медичному пункті, не рідше ніж двічі на рік проводити їх перевірку, а перевірку наявності отруйних речовин і наркотичних засобів (психотропних речовин) - не рідше ніж один раз на місяць, не допускати їх використання не за призначенням;\n\nорганізовувати технічне і метрологічне забезпечення майна та техніки медичного пункту;\n\nорганізовувати здійснення заходів щодо ліцензування провадження господарської діяльності з медичної практики медичного пункту батальйону;\n\nбрати участь у проведенні щорічного оцінювання військовослужбовців медичного пункту та надавати пропозиції начальникові медичної служби щодо зарахування медичних працівників (фахівців) до резерву кандидатів для просування по службі.\n\nНачальник медичної служби батальйону (дивізіону, окремої роти) - фельдшер\n\n110 -2 . Начальник медичної служби батальйону (дивізіону, окремої роти) - фельдшер відповідає за організацію медичного забезпечення батальйону, проведення профілактичних, санітарно-гігієнічних і протиепідемічних заходів у батальйоні, своєчасне виявлення та надання необхідної медичної допомоги хворим (пораненим, травмованим, отруєним).\n\nНачальник медичної служби батальйону - фельдшер підпорядковується командирові батальйону і є прямим начальником особового складу медичної служби батальйону.\n\nНа доповнення вимог, зазначених у статтях 82-84 цього Статуту, начальник медичної служби батальйону - фельдшер зобов’язаний:\n\nнадавати медичну допомогу військовослужбовцям у разі хвороби (поранення, травмування, отруєння) під час проведення занять, ремонтних та господарських робіт;\n\nдотримуватися правил деонтології і лікарської етики та вимагати цього від підлеглих;\n\nволодіти прийомами надання екстреної медичної допомоги та стабілізації стану хворого, що проводяться терміново у разі гострого захворювання (поранення, травми, отруєння);\n\nздійснювати постійний контроль за станом здоров’я та фізичного розвитку військовослужбовців батальйону;\n\nбрати участь у проведенні медичних оглядів особового складу підрозділів батальйону;\n\nконтролювати своєчасне і повне доведення до кожного військовослужбовця встановлених норм забезпечення;\n\nздійснювати медичний контроль за якістю приготування їжі, а також за станом джерел водопостачання в районі розташування батальйону та забезпеченням водою особового складу;\n\nорганізовувати виконання санітарно-гігієнічних та протиепідемічних заходів у батальйоні;\n\nвимагати від військовослужбовців батальйону дотримання правил особистої та колективної гігієни, здорового способу життя;\n\nотримувати медичне майно і лікарські засоби для комплектування сумок санітарів, санітарних інструкторів та аптечок індивідуальних, видавати індивідуальні засоби медичного захисту, домедичної допомоги та профілактики інструкторам з тактичної медицини рот; періодично контролювати укомплектованість сумок та аптечок;\n\nпроводити регулярні інструкторсько-методичні заняття з інструкторами з тактичної медицини рот, санітарами взводів та стрільцями-санітарами відділень з організації навчання військовослужбовців прийомам надання домедичної допомоги в порядку само- і взаємодопомоги, а також заходам щодо попередження інфекційних захворювань;\n\nорганізовувати загартовування військовослужбовців батальйону з використанням водних, сонячних та повітряних процедур у поєднанні із заняттями з фізичної підготовки і спорту;\n\nнадавати пропозиції командирові батальйону щодо виконання правил техніки безпеки, виробничої санітарії та інших вимог щодо охорони праці під час проведення занять, ремонтних та господарських робіт\";\n\n78) у статті 112 :\n\nв абзаці третьому слова \"офіцерами, прапорщиками (мічманами) і сержантами (старшинами)\" замінити словами \"військовослужбовцями офіцерського, сержантського (старшинського) складу\";\n\nабзаци п’ятий і шостий викласти в такій редакції:\n\n\"досконало знати і вміло володіти всіма видами зброї і техніки роти, правильно їх зберігати, використовувати та особисто перевіряти їх наявність, утримання та бойову готовність, проводити планові та позапланові (раптові) перевірки наявності та стану озброєння, боєприпасів, бойової та іншої техніки, пально-мастильних матеріалів та майна роти;\n\nперевіряти знання і практичні навички військовослужбовців роти (корабля)\";\n\nв абзаці дев’ятому слова \"солдатів, сержантів (старшин) і\" замінити словами \"військовослужбовців рядового, сержантського (старшинського) складу та\";\n\nв абзаці десятому слова \"якості та морально-психологічний стан\" замінити словами \"та морально-психологічні якості\", а слова \"індивідуальну виховну\" - словом \"індивідуально-виховну\";\n\nабзац двадцять третій викласти в такій редакції:\n\n\"здійснювати добір кандидатів для прийняття на військову службу за контрактом на посадах рядового, сержантського (старшинського) складу та вступу до вищих військових навчальних закладів\";\n\nв абзаці двадцять четвертому слова \"солдатів, сержантів (старшин)\" замінити словами \"військовослужбовців рядового, сержантського (старшинського) складу\", а слова \"на конкурсній основі\" виключити;\n\nдоповнити частиною другою такого змісту:\n\n\"Крім того, командир окремої роти зобов’язаний:\n\nпроводити контрольні заняття з підрозділами після закінчення їх бойового злагодження;\n\nорганізовувати охорону роти, контроль за несенням служби, не менше ніж один раз на тиждень особисто перевіряти стан її несення;\n\nзатверджувати розкладку продуктів на тиждень, організовувати щоденний контроль за якістю приготування та повнотою видачі їжі для особового складу, особисто перевіряти не менше ніж один раз на тиждень якість приготування їжі;\n\nзабезпечувати збереження коштів під час доставлення їх до роти;\n\nдля доставлення коштів надавати транспорт і озброєну охорону;\n\nзабезпечувати правильне утримання та експлуатацію житлового фонду та інших споруд на території роти, а також їх пожежну безпеку;\n\nвживати заходів для охорони навколишнього природного середовища та раціонального використання природних ресурсів у місці розташування роти під час проведення заходів з бойової підготовки, повсякденної діяльності\";\n\n79) після підрозділу \"Командир роти (корабля 4 рангу)\" доповнити новим підрозділом такого змісту:\n\n\" Головний сержант роти (батареї)\n\n112 -1 . Головний сержант роти (батареї) (далі - головний сержант роти) в мирний і воєнний час відповідає за надання командирові роти інформації та пропозицій з питань професійного розвитку, просування по службі та з інших питань проходження військової служби військовослужбовцями рядового і сержантського (старшинського) складу роти, їх навчання і виховання, військову дисципліну, організацію правильного зберігання і експлуатації озброєння, техніки та іншого майна роти, підтримання внутрішнього порядку в підрозділі, правильне несення служби добовим нарядом роти.\n\nГоловний сержант роти підпорядковується командирові роти та є прямим начальником військовослужбовців рядового і сержантського (старшинського) складу роти.\n\n112 -2 . Головний сержант роти зобов’язаний:\n\nорганізовувати роботу сержантського (старшинського) складу з підтримання бойової готовності особового складу, озброєння і техніки роти;\n\nзнати тактику дій роти в різних видах бою, досконало знати і вміло володіти всіма видами озброєння і техніки роти;\n\nпостійно підтримувати високий рівень професійних знань, вмінь та навичок, працювати над їх удосконаленням;\n\nзнати, дотримуватися особисто та вимагати від підлеглого особового складу неухильного дотримання норм міжнародного гуманітарного права;\n\nзнати керівні документи з бойової підготовки, вимагати виконання їх вимог сержантами (старшинами), надавати пропозиції командирові роти щодо планування, організації, проведення заходів із бойової підготовки та заходів з професійного розвитку сержантського (старшинського) складу роти, вдосконалення їх методичної підготовки, брати участь у складанні розкладу занять роти на тиждень;\n\nорганізовувати проведення сержантським (старшинським) складом занять із бойової підготовки особового складу роти, контролювати та координувати проведення ними занять, надавати методичну та практичну допомогу, вести облік професійної підготовки військовослужбовців сержантського (старшинського) складу роти;\n\nбезпосередньо проводити показові, інструкторсько-методичні та контрольні заняття із сержантським (старшинським) складом роти;\n\nнадавати допомогу сержантському (старшинському) складу в організації роботи з особовим складом, вимагати ефективного виконання покладених на них обов’язків;\n\nдоповідати командирові роти стосовно проблемних питань проходження військової служби військовослужбовцями рядового і сержантського (старшинського) складу роти, здійснювати через сержанта із матеріального забезпечення (старшину) роти організацію їх всебічного забезпечення;\n\nздійснювати контроль за додержанням військовослужбовцями рядового і сержантського (старшинського) складу військової дисципліни, виконанням ними правил носіння військової форми одягу, доповідати командирові роти про застосовані ним заохочення і накладені на військовослужбовців рядового і сержантського (старшинського) складу стягнення;\n\nстежити за виконанням розпорядку дня в підрозділі, вживати заходів для запобігання вчиненню правопорушень військовослужбовцями рядового і сержантського (старшинського) складу роти;\n\nнегайно доповідати командирові роти та головному сержанту батальйону про надзвичайні події в роті, факти порушення військової дисципліни, випадки втрати чи несправності озброєння, техніки та інших матеріальних засобів;\n\nпостійно працювати над удосконаленням особистого стилю роботи та керівництва, бути взірцем для особового складу роти щодо виконання службових обов’язків;\n\nзнати військове звання, прізвище, ім’я та по батькові сержантів (старшин), їх дату народження, віросповідання, ділові та морально-психологічні якості, захоплення, рід занять перед військовою службою, родинний стан, успіхи і недоліки у службі;\n\nпіклуватися про підлеглих, ставитися до них із повагою, не принижувати їх честі та гідності, знати потреби військовослужбовців рядового і сержантського (старшинського) складу, порушувати перед командиром роти та головним сержантом батальйону питання про задоволення цих потреб;\n\nорганізовувати спортивно-масову роботу в підрозділі та заходи із зміцнення здоров’я військовослужбовців рядового і сержантського (старшинського) складу роти, їх фізичної тренованості та загартованості;\n\nпроводити роботу з підтримання на належному рівні морально-психологічного стану військовослужбовців рядового і сержантського (старшинського) складу роти, працювати над згуртуванням військового колективу, сприяти формуванню в особового складу почуття взаємоповаги і взаємодовіри, відповідальності за успішні дії підрозділу;\n\nвиховувати поважне ставлення військовослужбовців сержантського (старшинського) складу роти до їх належності до професійного сержантського корпусу Збройних Сил України, працювати над вдосконаленням їх лідерських якостей;\n\nпроводити індивідуально-виховну роботу з військовослужбовцями рядового і сержантського (старшинського) складу, визначати завдання сержантам (старшинам) підрозділів роти щодо проведення індивідуально-виховної роботи з окремими військовослужбовцями, які потребують додаткової уваги;\n\nстежити за правильним зберіганням і експлуатацією озброєння, техніки та іншого майна роти, не менше ніж раз на місяць особисто проводити їх огляд та перевірку наявності;\n\nнадавати допомогу головним сержантам підрозділів роти в підготовці особового складу, озброєння, техніки до занять (навчань), виконання завдань за призначенням;\n\nорганізовувати збір, аналіз та узагальнення досвіду, отриманого особовим складом під час виконання завдань за призначенням, його подальше використання з метою підвищення ефективності виконання покладених на роту завдань, збереження життя і здоров’я особового складу;\n\nвимагати дотримання військовослужбовцями рядового і сержантського (старшинського) складу роти заходів безпеки на заняттях (стрільбах, навчаннях) та під час ремонтних та господарських робіт;\n\nрозподіляти наряди на службу між підрозділами роти, особисто визначати черговість нарядів сержантів (старшин), вести лист нарядів військовослужбовців сержантського (старшинського) складу роти, перевіряти правильність ведення листів нарядів у підрозділах;\n\nорганізовувати і контролювати підготовку військовослужбовців роти до несення служби в добовому наряді, інструктувати їх та своєчасно направляти на розвід, перевіряти хід несення служби особами добового наряду роти;\n\nстежити за підтриманням внутрішнього порядку в роті, організовувати утримання в чистоті та порядку приміщень роти і ділянки території, закріпленої за нею;\n\nпроводити роботу з перспективного планування підготовки (навчання) та просування по службі військовослужбовців рядового і сержантського (старшинського) складу роти, надавати командирові роти пропозиції стосовно їх направлення на навчальні курси та призначення на посади;\n\nбрати участь у проведенні щорічного оцінювання військовослужбовців рядового і сержантського (старшинського) складу та погоджувати оцінні картки сержантів (старшин) роти, надавати пропозиції командирові роти щодо зарахування військовослужбовців до резерву кандидатів для просування по службі;\n\nодин раз на місяць звіряти дані ротного обліку особового складу з обліковими даними військової частини;\n\nнадавати рекомендації командирам підрозділів роти щодо організації роботи із сержантським (старшинським) складом;\n\nщотижня проводити підбиття підсумків із сержантським (старшинським) складом роти з питань бойової підготовки, стану служби військ та військової дисципліни, про результати та пропозиції доповідати командирові роти і головному сержанту батальйону;\n\nбрати участь у роботі з присвоєння чергових військових звань, класної кваліфікації військовослужбовцям рядового і сержантського (старшинського) складу роти\";\n\n80) в абзаці четвертому статті 114 слова \"прапорщиками, сержантами\" замінити словами \"військовослужбовцями сержантського (старшинського) складу\";\n\n81) назву підрозділу \"Заступник командира роти з виховної роботи\" викласти в такій редакції:\n\n\" Заступник командира роти з морально-психологічного забезпечення \";\n\n82) у статті 115 :\n\nу частині першій слова \"організацію і проведення виховної роботи\" та \"за гуманітарну підготовку, інформаційну і культурно-виховну роботу, дозвілля військовослужбовців, за їх соціальний захист\" замінити відповідно словами \"організацію і проведення заходів з морально-психологічного забезпечення\" та \"за національно-патріотичну підготовку та інформаційну роботу, організацію дозвілля військовослужбовців роти, їх соціальний захист\";\n\nу другому реченні частини другої слова \"У виховній роботі з особовим складом\" замінити словами \"У заходах з морально-психологічного забезпечення\";\n\nу тексті статті слова \"з виховної роботи\" замінити словами \"з морально-психологічного забезпечення\";\n\n83) у статті 116 :\n\nв абзаці другому слова \"планувати виховну роботу\" замінити словами \"планувати заходи з морально-психологічного забезпечення\";\n\nабзац п’ятий після слова \"своєї\" доповнити словом \"військової\";\n\nабзаци дев’ятий, десятий та дванадцятий викласти в такій редакції:\n\n\"знати ділові та морально-психологічні якості кожного військовослужбовця офіцерського, сержантського (старшинського) складу роти;\n\nорганізовувати проведення навчально-виховних заходів з офіцерами роти, проводити з ними заняття з воєнної педагогіки і психології, особисто навчати їх практиці роботи з особовим складом, надавати необхідну методичну допомогу\";\n\n\"здійснювати заходи щодо психологічної підготовки особового складу до дій в екстремальних умовах мирного і воєнного часу, захисту від інформаційно-психологічного впливу противника\";\n\nв абзаці тринадцятому слова \"виховну роботу\" замінити словами \"заходи з морально-психологічного забезпечення\";\n\nабзац п’ятнадцятий викласти в такій редакції:\n\n\"організовувати і проводити заходи з культурологічної роботи та дозвілля особового складу роти та членів їх сімей\";\n\nв абзаці вісімнадцятому слова \"виховної роботи\" замінити словами \"морально-психологічного забезпечення\";\n\nв абзаці дев’ятнадцятому слова \"разом з командиром роти організовувати та проводити культурно-масову та спортивну роботу з особовим складом, керувати художньою самодіяльністю роти\" замінити словами \"організовувати і проводити заходи з культурологічної роботи та дозвілля особового складу роти та членів їх сімей\";\n\nв абзаці двадцятому слова \"виховної роботи\" замінити словами \"заходів з морально-психологічного забезпечення\";\n\nу тексті статті слова \"з виховної роботи\" замінити словами \"з морально-психологічного забезпечення\";\n\n84) в абзаці четвертому статті 118 слова \"якості та морально-психологічний стан\" замінити словами \"та морально-психологічні якості\";\n\n85) після підрозділу \"Заступник командира роти з озброєння (технічної частини, старший технік)\" доповнити новими підрозділами такого змісту:\n\n\" Сержант-інструктор (старшина-інструктор) навчальної роти (навчальної батареї)\n\n118 -1 . Сержант-інструктор (старшина-інструктор) навчальної роти (навчальної батареї) (далі - сержант-інструктор) у мирний і воєнний час відповідає за якість проведення занять та повноту виконання навчальних програм інструкторами навчальної роти, надання командирові навчальної роти інформації та пропозицій з питань професійного розвитку, просування по службі та з інших питань проходження військової служби військовослужбовцями сержантського (старшинського) складу навчальної роти, їх навчання і виховання, військову дисципліну, організацію правильного зберігання і експлуатації озброєння, техніки та іншого майна навчальної роти, підтримання внутрішнього порядку в підрозділі, правильне несення служби добовим нарядом навчальної роти.\n\nСержант-інструктор навчальної роти підпорядковується командирові навчальної роти та є прямим начальником військовослужбовців рядового і сержантського (старшинського) складу навчальної роти.\n\n118 -2 . Сержант-інструктор навчальної роти зобов’язаний:\n\nзнати основи тактики дій підрозділів свого роду військ та виду Збройних Сил України в різних видах бою за напрямом підготовки, досконало знати і вміло володіти основними видами озброєння і техніки навчальної роти, на яких проводиться навчання особового складу;\n\nпостійно підтримувати високий рівень професійних знань, умінь та навичок, працювати над їх удосконаленням;\n\nзнати керівні документи з бойової підготовки, дотримуватися їх особисто та вимагати дотримання сержантським (старшинським) складом навчальної роти, надавати командирові навчальної роти пропозиції щодо планування, організації та проведення занять за предметами навчання, заходів з удосконалення методичної майстерності інструкторів підрозділу, брати участь у складанні розкладу занять навчальної роти на тиждень;\n\nорганізовувати проведення інструкторським складом навчальної роти занять відповідно до навчальних програм курсів, контролювати та координувати їх проведення, надавати методичну та практичну допомогу, вести облік професійної підготовки інструкторського складу навчальної роти;\n\nбезпосередньо проводити показові та інструкторсько-методичні заняття з інструкторським складом навчальної роти, брати участь у проведенні практичних, теоретичних та контрольних занять з особовим складом, який проходить навчання;\n\nдоповідати командирові навчальної роти стосовно проблемних питань проходження військової служби військовослужбовцями сержантського (старшинського) складу, проходження навчання перемінним особовим складом, здійснювати через сержанта із матеріального забезпечення (старшину) навчальної роти організацію їх всебічного забезпечення;\n\nздійснювати контроль за додержанням військовослужбовцями рядового і сержантського (старшинського) складу військової дисципліни, виконанням ними правил носіння військової форми одягу, доповідати командирові навчальної роти про застосовані ним заохочення і накладені на військовослужбовців рядового і сержантського (старшинського) складу стягнення;\n\nстежити за виконанням розпорядку дня в підрозділі, вживати заходів для запобігання вчиненню правопорушень військовослужбовцями навчальної роти;\n\nнегайно доповідати командирові навчальної роти та головному сержанту навчального батальйону про надзвичайні події в навчальній роті, факти порушення військової дисципліни, випадки втрати чи несправності озброєння, техніки та інших матеріальних засобів;\n\nпостійно працювати над удосконаленням особистого стилю роботи та керівництва, підвищенням методичної майстерності, бути взірцем для особового складу навчальної роти щодо виконання службових обов’язків;\n\nзнати військове звання, прізвище, ім’я та по батькові сержантів (старшин), їх дату народження, віросповідання, ділові та морально-психологічні якості, захоплення, рід занять перед військовою службою, родинний стан, успіхи і недоліки у службі;\n\nпіклуватися про підлеглих, ставитися до них з повагою, не принижувати їх честі та гідності, знати потреби військовослужбовців рядового і сержантського (старшинського) складу, порушувати перед командиром навчальної роти та головним сержантом навчального батальйону питання про задоволення цих потреб;\n\nорганізовувати спортивно-масову роботу в підрозділі та заходи із зміцнення здоров’я рядового і сержантського (старшинського) складу навчальної роти, його фізичної тренованості та загартованості;\n\nпроводити роботу з підтримання на належному рівні морально-психологічного стану військовослужбовців рядового і сержантського (старшинського) складу навчальної роти, працювати над згуртуванням військового колективу, сприяти формуванню в особового складу почуття взаємоповаги і взаємодовіри, відповідальності за стан справ у підрозділі;\n\nвиховувати поважне ставлення військовослужбовців сержантського (старшинського) складу навчальної роти до їх належності до професійного сержантського корпусу Збройних Сил України, працювати над удосконаленням їх лідерських якостей;\n\nпроводити індивідуально-виховну роботу з військовослужбовцями рядового і сержантського (старшинського) складу, визначати завдання сержантам (старшинам) щодо проведення індивідуально-виховної роботи з окремими військовослужбовцями, які потребують додаткової уваги;\n\nстежити за правильним зберіганням і експлуатацією озброєння, техніки та іншого майна навчальної роти, не менше ніж раз на місяць особисто проводити їх огляд та перевірку наявності, проводити заходи з удосконалення навчально-матеріальної бази підрозділу;\n\nнадавати допомогу інструкторам підрозділів навчальної роти в підготовці особового складу, озброєння, техніки до занять;\n\nвимагати дотримання військовослужбовцями рядового і сержантського (старшинського) складу навчальної роти заходів безпеки на заняттях (стрільбах, навчаннях), під час ремонтних та господарських робіт;\n\nрозподіляти наряди на службу між підрозділами навчальної роти, особисто визначати черговість нарядів сержантів (старшин), вести лист нарядів військовослужбовців сержантського (старшинського) складу навчальної роти, перевіряти правильність ведення листів нарядів у підрозділах;\n\nорганізовувати і контролювати підготовку військовослужбовців навчальної роти до несення служби в добовому наряді, інструктувати їх та своєчасно направляти на розвід, перевіряти хід несення служби особами добового наряду навчальної роти;\n\nстежити за підтриманням внутрішнього порядку в навчальній роті, організовувати утримання в чистоті та порядку приміщень і ділянки території, закріпленої за нею;\n\nпроводити роботу з перспективного планування підготовки (навчання) та просування по службі військовослужбовців сержантського (старшинського) складу навчальної роти, подавати командирові навчальної роти пропозиції стосовно їх направлення на навчальні курси та призначення їх на посади;\n\nбрати участь у проведенні щорічного оцінювання військовослужбовців сержантського (старшинського) складу та погоджувати оцінні картки сержантів (старшин), подавати командиру навчальної роти пропозиції щодо зарахування військовослужбовців до резерву кандидатів для просування по службі;\n\nодин раз на місяць звіряти дані ротного обліку особового складу з обліковими даними військової частини;\n\nнадавати рекомендації командирам підрозділів навчальної роти щодо організації роботи із сержантським (старшинським) складом;\n\nщотижня проводити підбиття підсумків із сержантським (старшинським) складом навчальної роти з питань організації і проведення занять, стану служби військ та військової дисципліни, про результати та пропозиції доповідати командирові навчальної роти і головному сержанту навчального батальйону;\n\nбрати участь у роботі з присвоєння чергових військових звань, класної кваліфікації військовослужбовцям сержантського (старшинського) складу навчальної роти;\n\nорганізовувати проведення зворотного оцінювання особовим складом, який проходить підготовку, повноту виконання навчальних програм;\n\nскладати після закінчення навчання службові характеристики військовослужбовців сержантського (старшинського) складу, які пройшли навчання, з рекомендаціями щодо їх подальшого використання на військовій службі;\n\nорганізовувати направлення до військових частин, до яких убувають військовослужбовці після проходження навчання, листів щодо проведення командирами підрозділів їх оцінювання та надання до навчальної роти відгуків і пропозицій.\n\nІнструктор із тактичної медицини роти (батареї)\n\n118 -3 . Інструктор із тактичної медицини роти (батареї) (далі - інструктор із тактичної медицини роти) відповідає за своєчасне виявлення хворих, надання домедичної допомоги військовослужбовцям у разі їх поранення (травмування, отруєння), проведення санітарно-гігієнічних та протиепідемічних заходів у роті (батареї).\n\nІнструктор із тактичної медицини роти підпорядковується командиру роти і є прямим начальником для санітарів та стрільців-санітарів підрозділів роти.\n\n118 -4 . Інструктор із тактичної медицини роти зобов’язаний:\n\nздійснювати постійний контроль за станом здоров’я та фізичного розвитку військовослужбовців роти;\n\nнадавати домедичну допомогу військовослужбовцям у разі їх поранення (травмування, отруєння) під час проведення занять, ремонтних та господарських робіт;\n\nдотримуватися правил деонтології і лікарської етики та вимагати цього від підлеглих;\n\nволодіти прийомами надання екстреної медичної допомоги та стабілізації стану хворого, що проводяться терміново у разі гострого захворювання (поранення, травми, отруєння);\n\nрегулярно проводити медичні огляди особового складу роти; супроводжувати особовий склад роти, який направляється до медичного пункту на медичний огляд;\n\nорганізовувати проведення санітарно-гігієнічних та протиепідемічних заходів у роті;\n\nвимагати від військовослужбовців роти дотримання правил особистої та колективної гігієни, здорового способу життя;\n\nотримувати медичне майно і видавати індивідуальні засоби надання домедичної допомоги та профілактики особовому складу роти;\n\nнавчати особовий склад роти прийомів надання домедичної допомоги в порядку само- і взаємодопомоги;\n\nорганізовувати загартовування військовослужбовців роти з використанням водних, сонячних та повітряних процедур у поєднанні із заняттями з фізичної підготовки і спорту;\n\nнадавати командирові роти пропозиції щодо виконання правил техніки безпеки, виробничої санітарії та інших вимог щодо охорони праці під час проведення занять, ремонтних та господарських робіт\";\n\n86) у статті 120 :\n\nв абзаці сьомому слова \"солдатів, сержантів (старшин) і\" замінити словами \"військовослужбовців рядового, сержантського (старшинського) складу та\";\n\nв абзаці восьмому слова \"якості та морально-психологічний стан\" замінити словами \"та морально-психологічні якості\";\n\nпісля абзацу восьмого доповнити новим абзацом такого змісту:\n\n\"здійснювати добір кандидатів для прийняття на військову службу за контрактом на посадах військовослужбовців рядового, сержантського (старшинського) складу, подавати командирові роти пропозиції щодо кандидатів для вступу до вищих військових навчальних закладів\".\n\nУ зв’язку з цим абзаци дев’ятий - шістнадцятий вважати відповідно абзацами десятим - сімнадцятим;\n\nв абзаці тринадцятому слова \"солдатів, сержантів (старшин)\" замінити словами \"військовослужбовців рядового, сержантського (старшинського) складу\";\n\n87) назву підрозділу \"Старшина роти\" викласти в такій редакції:\n\n\" Сержант із матеріального забезпечення роти (батареї), старшина роти (батареї) \";\n\n88) статтю 121 викласти в такій редакції:\n\n\"121. Сержант із матеріального забезпечення роти (батареї), старшина роти (батареї) (далі - сержант із матеріального забезпечення (старшина) роти) в мирний і воєнний час відповідає за облік та правильне зберігання стрілецької зброї, боєприпасів до неї, іншого майна роти, зберігання особистих речей військовослужбовців у кімнаті для зберігання майна роти, стан пожежної безпеки приміщень роти і закріпленої за нею території, ведення ротного (корабельного) господарства.\n\nСержант із матеріального забезпечення (старшина) роти підпорядковується командирові роти, а з питань внутрішньої служби - головному сержантові роти\";\n\n89) статтю 122 викласти в такій редакції:\n\n\"122. Сержант із матеріального забезпечення (старшина) роти зобов’язаний:\n\nзнати тактику дій роти в різних видах бою, досконало знати і вміло володіти особистою зброєю;\n\nзабезпечувати всіма необхідними матеріальними засобами заняття з бойової підготовки в роті;\n\nздійснювати всебічне забезпечення особового складу роти відповідно до вказівок командира роти, головного сержанта роти та заявок головних сержантів взводів;\n\nсвоєчасно одержувати і оглядати зброю, боєприпаси, спорядження та інші матеріальні засоби, що надходять до роти, стежити за їх наявністю, правильним зберіганням і експлуатацією, своєчасно передавати їх у ремонт;\n\nнегайно доповідати командирові роти та головному сержантові роти про виявлені випадки нестачі, втрати чи несправності зброї, боєприпасів та інших матеріальних засобів;\n\nстежити за наявністю майна роти, щомісячно проводити звірку обліку військового майна роти з обліком служб військової частини та вести облік і звітність;\n\nзабезпечувати всіма необхідними матеріальними засобами підрозділи роти під час підготовки та проведення занять (навчань), виконання завдань за призначенням;\n\nзабезпечувати поповнення матеріальних засобів відповідно до вказівок командира роти, головного старшини роти та заявок головних сержантів взводів;\n\nзабезпечувати харчуванням та питною водою особовий склад роти під час навчань, занять на полігонах та під час несення служби в добовому наряді, виконання завдань за призначенням;\n\nз дозволу командира роти або головного сержанта роти видавати боєприпаси особовому складу, а також особисто приймати і оглядати їх після повернення;\n\nзабезпечувати особовий склад усім необхідним для прибирання приміщень роти і ділянки території, закріпленої за нею, та для проведення поточного ремонту майна роти;\n\nособисто водити роту до лазні, водити особисто або направляти військовослужбовців строкової служби до їдальні під командою одного з головних сержантів взводів (командирів відділень);\n\nзабезпечувати всім необхідним, оглядати та відправляти під командою старшого робочі команди, призначені від роти;\n\nстежити за дотриманням правил опалення приміщень, справністю засобів пожежогасіння і дотриманням військовослужбовцями рядового і сержантського (старшинського) складу роти правил пожежної безпеки;\n\nорганізовувати зберігання особистих речей військовослужбовців роти в кімнаті для зберігання майна роти, приймати за описом та зберігати гроші і цінні речі заарештованих військовослужбовців рядового і сержантського (старшинського) складу перед їх відправленням на гауптвахту\";\n\n90) підрозділ \"Заступник командира взводу\" викласти в такій редакції:\n\n\" Головний сержант взводу (обслуги, заступник командира взводу)\n\n123. Головний сержант взводу (обслуги, заступник командира взводу) (далі - головний сержант взводу) в мирний і воєнний час відповідає за успішне виконання взводом завдань за призначенням, навчання і виховання військовослужбовців рядового і сержантського (старшинського) складу, їх військову дисципліну, охайний зовнішній вигляд, фізичну підготовку, правильне зберігання і експлуатацію озброєння, техніки та іншого майна взводу, внутрішній порядок у підрозділі, правильне несення служби військовослужбовцями рядового і сержантського (старшинського) складу в добовому наряді.\n\nГоловний сержант взводу підпорядковується командирові взводу та є прямим начальником військовослужбовців рядового і сержантського (старшинського) складу взводу.\n\n124. Головний сержант взводу зобов’язаний:\n\nпідтримувати бойову готовність особового складу, озброєння та техніки взводу;\n\nзнати тактику дій взводу в різних видах бою, вміти управляти особовим складом під час виконання завдань за призначенням;\n\nдосконало знати і вміло володіти всіма видами озброєння і техніки взводу;\n\nпостійно підтримувати високий рівень професійних знань, умінь та навичок, працювати над їх удосконаленням;\n\nзнати, дотримуватися особисто та вимагати від підлеглого особового складу неухильного дотримання норм міжнародного гуманітарного права;\n\nзнати керівні документи з бойової підготовки, забезпечувати виконання їх вимог сержантським (старшинським) складом взводу, надавати командирові взводу пропозиції щодо планування, організації, проведення заходів із бойової підготовки та заходів з професійного розвитку сержантського (старшинського) складу взводу, вдосконалення їх методичної підготовки;\n\nорганізовувати проведення сержантським (старшинським) складом занять з особовим складом взводу, контролювати та координувати проведення ними занять, надавати методичну та практичну допомогу, вести облік професійної підготовки військовослужбовців сержантського (старшинського) складу взводу;\n\nбезпосередньо проводити заняття з бойової підготовки з військовослужбовцями рядового і сержантського (старшинського) складу взводу;\n\nнадавати допомогу військовослужбовцям сержантського (старшинського) складу щодо організації роботи з особовим складом, вимагати ефективного виконання покладених на них обов’язків;\n\nдоповідати командирові взводу стосовно проблемних питань проходження військової служби військовослужбовцями рядового і сержантського (старшинського) складу взводу, надавати сержанту із матеріального забезпечення (старшині) роти заявки щодо їх всебічного забезпечення;\n\nздійснювати контроль за додержанням військовослужбовцями рядового і сержантського (старшинського) складу військової дисципліни, виконанням ними правил носіння військової форми одягу, доповідати командирові взводу про застосовані ним заохочення і накладені на військовослужбовців рядового і сержантського (старшинського) складу стягнення;\n\nзабезпечувати виконання розпорядку дня особовим складом підрозділу, вживати заходів для запобігання вчиненню правопорушень військовослужбовцями рядового і сержантського (старшинського) складу взводу;\n\nнегайно доповідати командирові взводу та головному сержантові роти про надзвичайні події у взводі, факти порушення військової дисципліни, випадки втрати чи несправності озброєння, техніки та інших матеріальних засобів;\n\nпостійно працювати над удосконаленням особистого стилю роботи та керівництва, бути взірцем для особового складу взводу щодо виконання службових обов’язків;\n\nзнати військове звання, прізвище, ім’я та по батькові військовослужбовців рядового і сержантського (старшинського) складу взводу, їх дату народження, віросповідання, ділові та морально-психологічні якості, захоплення, рід занять до військової служби, родинний стан, успіхи і недоліки у службі;\n\nпіклуватися про підлеглих, ставитися до них із повагою, не принижувати їх честі та гідності, знати потреби військовослужбовців рядового і сержантського (старшинського) складу, порушувати перед командиром взводу та головним сержантом роти питання про задоволення цих потреб;\n\nорганізовувати здійснення заходів щодо зміцнення здоров’я військовослужбовців рядового і сержантського (старшинського) складу взводу, їх фізичної тренованості та загартованості, своєчасно доповідати командирові взводу та головному сержантові роти про захворювання військовослужбовців та організовувати їх направлення до медичного підрозділу;\n\nпідтримувати на належному рівні морально-психологічний стан військовослужбовців рядового і сержантського (старшинського) складу взводу, працювати над згуртуванням військового колективу, сприяти формуванню в особового складу почуття взаємоповаги і взаємодовіри, відповідальності за успішні дії підрозділу;\n\nвиховувати поважне ставлення військовослужбовців сержантського (старшинського) складу взводу до їх належності до професійного сержантського корпусу Збройних Сил України, працювати над удосконаленням їх лідерських якостей, формувати в них професійні навички керівництва особовим складом та управління підпорядкованими підрозділами;\n\nпроводити індивідуально-виховну роботу з військовослужбовцями рядового і сержантського (старшинського) складу, визначати завдання сержантам (старшинам) щодо проведення індивідуально-виховної роботи з окремими військовослужбовцями, які потребують додаткової уваги;\n\nстежити за правильним зберіганням і експлуатацією озброєння, техніки та іншого майна взводу, їх наявністю та утриманням у належному стані, за правильним припасуванням військовослужбовцями спорядження і екіпірування та його обслуговуванням, не менше ніж раз на тиждень особисто проводити їх огляд та перевірку наявності, виховувати в особового складу дбайливе ставлення до них;\n\nорганізовувати та безпосередньо проводити підготовку особового складу, озброєння, техніки взводу до занять (навчань), виконання завдань за призначенням;\n\nконтролювати наявність озброєння і техніки протягом занять (навчань), виконання завдань за призначенням, доповідати командирові взводу щодо втрат серед особового складу, втрат та пошкодження озброєння і техніки, потреби в їх евакуації та поповненні (відновленні);\n\nперевіряти наявність особового складу та наявність, стан і комплектність озброєння, техніки, боєприпасів, навчально-тренувальних, імітаційних і бойових засобів, іншого майна після закінчення занять (навчань), виконання завдань за призначенням, організовувати технічне обслуговування озброєння і техніки, чищення зброї і шанцевого інструменту, поповнення боєприпасів та інших матеріально-технічних засобів;\n\nпроводити збір та надання командирові взводу і головному сержантові роти інформації про досвід, отриманий особовим складом під час виконання завдань за призначенням, організовувати його подальше використання з метою підвищення ефективності виконання покладених на взвод завдань, збереження життя і здоров’я особового складу;\n\nстежити за дотриманням військовослужбовцями рядового і сержантського (старшинського) складу взводу заходів з безпеки на заняттях (стрільбах, навчаннях), під час ремонтних та господарських робіт, перевіряти, щоб після занять, стрільб, навчань у підлеглих не залишалося боєприпасів, гранат, запалів, вибухових речовин;\n\nпризначати військовослужбовців рядового складу у наряди, вести лист нарядів взводу;\n\nзабезпечувати підготовку військовослужбовців рядового і сержантського (старшинського) складу взводу до несення служби в добовому наряді та своєчасно направляти їх на інструктаж до головного сержанта роти;\n\nзабезпечувати утримання в чистоті та порядку приміщень взводу і ділянки території, закріпленої за ним;\n\nнадавати командирові взводу та головному сержантові роти пропозиції щодо планування підготовки (навчання) та просування по службі військовослужбовців рядового і сержантського (старшинського) складу взводу;\n\nбрати участь у проведенні щорічного оцінювання військовослужбовців рядового складу та погоджувати їх оцінні картки, надавати командирові взводу пропозиції щодо зарахування військовослужбовців рядового складу до резерву кандидатів для просування по службі;\n\nвести облік особового складу, озброєння, техніки та майна взводу;\n\nщодня проводити підбиття підсумків із сержантським (старшинським) складом взводу з питань бойової підготовки, стану служби військ, військової дисципліни та внутрішнього порядку;\n\nпостійно знати наявність особового складу взводу та місце його перебування;\n\nзалишаючись за командира взводу, виконувати його обов’язки\";\n\n91) після підрозділу \"Заступник командира взводу\" доповнити новим підрозділом такого змісту:\n\n\" Інструктор (старший інструктор, сержант-інструктор) навчального взводу\n\n124 -1 . Інструктор (старший інструктор, сержант-інструктор) навчального взводу (далі - інструктор навчального взводу) в мирний і воєнний час відповідає за якість проведення занять та ефективність навчання особового складу інструкторами навчального взводу, навчання і виховання військовослужбовців рядового і сержантського (старшинського) складу, їх військову дисципліну, охайний зовнішній вигляд, фізичну підготовку, правильне зберігання і експлуатацію озброєння, техніки та іншого майна взводу, внутрішній порядок у підрозділі, правильне несення служби військовослужбовцями рядового і сержантського (старшинського) складу в добовому наряді.\n\nІнструктор навчального взводу підпорядковується командирові навчального взводу та є прямим начальником військовослужбовців сержантського (старшинського) складу навчального взводу та особового складу, який проходить навчання.\n\n124 -2 . Інструктор навчального взводу зобов’язаний:\n\nзнати основи тактики дій підрозділів виду Збройних Сил України в різних видах бою за напрямом підготовки, досконало знати і вміло володіти основними видами озброєння і техніки навчального взводу, на яких проводиться навчання особового складу;\n\nпостійно підтримувати високий рівень професійних знань, умінь та навичок, працювати над їх вдосконаленням;\n\nзнати керівні документи з бойової підготовки, забезпечувати виконання їх вимог військовослужбовцями сержантського (старшинського) складу навчального взводу, надавати командирові навчального взводу пропозиції щодо планування, організації, проведення занять за предметами навчання, заходів із підвищення ефективності підготовки особового складу, вдосконалення навчальних програм та методичної підготовки сержантів (старшин) підрозділу;\n\nорганізовувати проведення військовослужбовцями сержантського (старшинського) складу занять за предметами навчання, контролювати їх проведення, надавати методичну та практичну допомогу, організовувати заходи з удосконалення методичної майстерності сержантів (старшин), вести облік професійної підготовки військовослужбовців сержантського (старшинського) складу навчального взводу;\n\nбезпосередньо проводити заняття із сержантським (старшинським) складом навчального взводу та з особовим складом, який проходить навчання, забезпечувати повноту виконання навчальних програм;\n\nвживати необхідних заходів для якісного засвоєння особовим складом, який проходить підготовку, навчального матеріалу, об’єктивно оцінювати його знання, вміння та навички, працювати над їх підвищенням, у разі потреби визначати завдання сержантам (старшинам) щодо проведення індивідуальних занять за предметами підготовки з окремими військовослужбовцями; особисто проводити додаткові заняття та консультації з військовослужбовцями, які не в повному обсязі засвоюють програму навчання, організовувати методичне та технічне забезпечення самостійної підготовки військовослужбовців;\n\nдоповідати командирові навчального взводу стосовно проблемних питань проходження військової служби військовослужбовцями сержантського (старшинського) складу, проходження навчання перемінним особовим складом, надавати сержантові з матеріального забезпечення (старшині) навчальної роти заявки щодо їх всебічного забезпечення;\n\nздійснювати контроль за додержанням військовослужбовцями рядового і сержантського (старшинського) складу військової дисципліни, виконанням ними правил носіння військової форми одягу, доповідати командирові навчального взводу про застосовані ним заохочення і накладені на військовослужбовців рядового і сержантського (старшинського) складу стягнення;\n\nзабезпечувати виконання розпорядку дня особовим складом підрозділу, вживати заходів для запобігання вчиненню правопорушень військовослужбовцями рядового і сержантського (старшинського) складу навчального взводу;\n\nнегайно доповідати командирові навчального взводу та сержантові-інструкторові навчальної роти про надзвичайні події в навчальному взводі, факти порушення військової дисципліни, випадки втрати чи несправності озброєння, техніки та інших матеріальних засобів;\n\nпостійно працювати над удосконаленням особистого стилю роботи та керівництва, підвищенням методичної майстерності, бути взірцем для особового складу навчального взводу щодо виконання службових обов’язків;\n\nзнати військове звання, прізвище, ім’я та по батькові військовослужбовців рядового і сержантського (старшинського) складу навчального взводу, їх дату народження, віросповідання, ділові та морально-психологічні якості, захоплення, рід занять перед військовою службою, родинний стан, успіхи і недоліки у службі;\n\nпіклуватися про підлеглих, ставитися до них із повагою, не принижувати їх честі та гідності, знати і вникати в потреби військовослужбовців рядового і сержантського (старшинського) складу, порушувати перед командиром навчального взводу та сержантом-інструктором навчальної роти питання про задоволення цих потреб;\n\nорганізовувати здійснення заходів із зміцнення здоров’я військовослужбовців рядового і сержантського (старшинського) складу навчального взводу, їх фізичної тренованості та загартованості, своєчасно доповідати командирові навчального взводу та сержантові-інструкторові навчальної роти про захворювання військовослужбовців та організовувати їх направлення до медичного підрозділу;\n\nпідтримувати на належному рівні морально-психологічний стан військовослужбовців рядового і сержантського (старшинського) складу навчального взводу, працювати над згуртуванням військового колективу, сприяти формуванню в особового складу почуття взаємоповаги і взаємодовіри, відповідальності за стан справ у підрозділі;\n\nвиховувати поважне ставлення військовослужбовців сержантського (старшинського) складу взводу до їх належності до професійного сержантського корпусу Збройних Сил України, працювати над вдосконаленням їх лідерських якостей;\n\nпроводити індивідуально-виховну роботу з військовослужбовцями рядового і сержантського (старшинського) складу, визначати завдання сержантам (старшинам) щодо проведення індивідуально-виховної роботи з окремими військовослужбовцями, які потребують додаткової уваги;\n\nстежити за правильним зберіганням і експлуатацією озброєння, техніки та іншого майна навчального взводу, їх наявністю та утриманням у належному стані, за правильним припасуванням військовослужбовцями спорядження і екіпірування та його обслуговуванням, не менше ніж раз на тиждень особисто проводити їх огляд та перевірку наявності, виховувати в особового складу дбайливе ставлення до них, вживати заходів з удосконалення та розширення навчально-матеріальної бази підрозділу;\n\nорганізовувати та безпосередньо проводити підготовку особового складу, озброєння, техніки, навчально-матеріальної бази та іншого майна навчального взводу до занять (стрільб, навчань), контролювати їх наявність і стан протягом занять (стрільб, навчань);\n\nперевіряти наявність особового складу та наявність, стан і комплектність озброєння, техніки, боєприпасів, навчально-тренувальних, імітаційних та бойових засобів, іншого майна після закінчення занять, організовувати технічне обслуговування озброєння і техніки, чищення зброї і шанцевого інструменту, поповнення витратних матеріалів;\n\nстежити за дотриманням військовослужбовцями рядового і сержантського (старшинського) складу навчального взводу заходів з безпеки на заняттях (стрільбах, навчаннях), під час ремонтних та господарських робіт, перевіряти, щоб після занять та стрільб у підлеглих не залишалося боєприпасів, гранат, запалів, вибухових речовин;\n\nрозподіляти наряди на службу між підрозділами навчального взводу, призначати особовий склад для несення служби в добовому наряді та вести листи нарядів військовослужбовців рядового складу;\n\nзабезпечувати підготовку військовослужбовців навчального взводу до несення служби в добовому наряді та своєчасно направляти їх на інструктаж до сержанта-інструктора навчальної роти;\n\nзабезпечувати утримання в чистоті та порядку приміщень навчального взводу і ділянки території, закріпленої за ним;\n\nнадавати командирові навчального взводу та сержантові-інструкторові навчального взводу пропозиції щодо планування підготовки (навчання) та просування по службі військовослужбовців сержантського (старшинського) складу навчального взводу та їх направлення на навчальні курси, призначення на посади;\n\nвести облік особового складу, озброєння, техніки, навчально-матеріальної бази та майна навчального взводу;\n\nщодня проводити підбиття підсумків з військовослужбовцями сержантського (старшинського) складу навчального взводу з питань організації і проведення занять, стану служби військ, військової дисципліни та внутрішнього порядку;\n\nскладати після закінчення навчання службові характеристики військовослужбовців рядового складу, які пройшли навчання, з рекомендаціями щодо їх подальшого використання на військовій службі;\n\nпостійно знати наявність особового складу, місце його перебування та чим він займається;\n\nвиконувати у разі відсутності командира навчального взводу його обов’язки\";\n\n92) статті 125 і 126 викласти в такій редакції:\n\n\"125. Командир відділення в мирний і воєнний час відповідає за успішне виконання відділенням завдань за призначенням, навчання і виховання військовослужбовців відділення, їх військову дисципліну, морально-психологічний стан, охайний зовнішній вигляд, стройову та фізичну підготовку, правильне зберігання, експлуатацію і утримання в належному стані озброєння, техніки та іншого майна відділення.\n\nКомандир відділення підпорядковується командиру взводу та головному сержантові взводу і є безпосереднім начальником особового складу відділення.\n\n126. Командир відділення зобов’язаний:\n\nпідтримувати бойову готовність особового складу, озброєння і техніку відділення;\n\nзнати тактику дій відділення в різних видах бою, вміло командувати особовим складом під час виконання завдань за призначенням;\n\nдосконало знати і вміло володіти всіма видами озброєння і техніки відділення;\n\nпостійно працювати над удосконаленням особистого рівня професійних знань, умінь та навичок за фахом;\n\nзнати, дотримуватися особисто та забезпечувати неухильне дотримання підлеглим особовим складом норм міжнародного гуманітарного права;\n\nзнати керівні документи з бойової підготовки, надавати пропозиції головному сержантові взводу щодо планування, організації, проведення заходів із бойової підготовки та заходів з удосконалення рівня індивідуальної підготовки військовослужбовців відділення;\n\nнавчати і виховувати особовий склад відділення, безпосередньо проводити заняття з бойової підготовки, тренування, спрямовані на підвищення рівня індивідуальної підготовки військовослужбовців та рівня їх фізичної підготовленості;\n\nдоповідати головному сержантові взводу стосовно проблемних питань проходження військової служби особовим складом відділення, надавати заявки головному сержантові взводу щодо всебічного забезпечення військовослужбовців відділення;\n\nзабезпечувати додержання особовим складом відділення військової дисципліни, виконання правил носіння військової форми одягу, доповідати головному сержантові взводу про застосовані ним заохочення і накладені на військовослужбовців відділення стягнення;\n\nзабезпечувати виконання розпорядку дня особовим складом підрозділу, вживати заходів для запобігання вчиненню правопорушень військовослужбовцями відділення;\n\nнегайно доповідати командирові взводу та головному сержантові взводу про надзвичайні події у відділенні, факти порушення військової дисципліни, випадки втрати чи несправності озброєння, техніки та інших матеріальних засобів;\n\nпостійно працювати над удосконаленням особистого стилю роботи, бути взірцем для особового складу відділення щодо виконання службових обов’язків;\n\nзнати військове звання, прізвище, ім’я та по батькові військовослужбовців відділення, їх дату народження, віросповідання, особисто-ділові та морально-психологічні якості, захоплення, рід занять до військової служби, родинний стан, успіхи і недоліки у службі;\n\nпіклуватися про підлеглих, ставитися до них із повагою, не принижувати їх честі та гідності, знати потреби військовослужбовців, порушувати перед командиром взводу та головним сержантом взводу питання про задоволення цих потреб;\n\nорганізовувати здійснення заходів із зміцнення здоров’я особового складу відділення, їх фізичної тренованості та загартованості, своєчасно доповідати головному сержантові взводу про захворювання військовослужбовців;\n\nпідтримувати на належному рівні морально-психологічний стан військовослужбовців відділення, сприяти формуванню в особового складу почуття взаємоповаги і взаємодовіри, відповідальності за успішні дії підрозділу;\n\nвиховувати поважне ставлення особового складу відділення до військової служби та свого військового фаху, розвивати в них патріотичні почуття та моральну готовність до захисту держави;\n\nпроводити індивідуально-виховну роботу з військовослужбовцями відділення;\n\nзабезпечувати правильне зберігання і експлуатацію озброєння, техніки та іншого майна відділення, стежити за їх наявністю та утриманням в належному стані, за правильним припасуванням військовослужбовцями спорядження і екіпірування та його обслуговуванням, щодня проводити їх огляд, перевірку наявності та справності, виховувати в особового складу дбайливе ставлення до них;\n\nпроводити підготовку особового складу, озброєння, техніки та іншого майна відділення до занять (стрільб, навчань), виконання завдань за призначенням;\n\nконтролювати наявність озброєння і техніки протягом занять (навчань), виконання завдань за призначенням, доповідати командирові взводу та головному сержантові взводу щодо втрат серед особового складу, втрат та пошкодження озброєння і техніки, потреби в їх евакуації та поповненні (відновленні);\n\nперевіряти наявність особового складу та наявність, стан і комплектність озброєння, техніки, боєприпасів, навчально-тренувальних, імітаційних та бойових засобів, іншого майна після закінчення занять (стрільб, навчань), виконання завдань за призначенням, проводити технічне обслуговування озброєння і техніки, чищення зброї і шанцевого інструменту, організовувати поповнення боєприпасів та інших матеріально-технічних засобів;\n\nздійснювати збір та надання головному сержантові взводу інформації про досвід, отриманий особовим складом під час виконання завдань за призначенням, використовувати його з метою підвищення ефективності виконання покладених на відділення завдань, збереження життя і здоров’я особового складу;\n\nзабезпечувати дотримання військовослужбовцями відділення правил безпеки під час користування зброєю і технікою, її обслуговування, заходів з безпеки на заняттях (стрільбах, навчаннях), під час ремонтних та господарських робіт, перевіряти, щоб після занять (стрільб, навчань) у підлеглих не залишалося боєприпасів, гранат, запалів, вибухових речовин;\n\nнадавати головному сержантові взводу пропозиції щодо призначення військовослужбовців відділення для несення служби в добовому наряді, своєчасно відправляти визначений особовий склад для підготовки до несення служби в добовому наряді;\n\nпідтримувати внутрішній порядок у відділенні, утримувати в чистоті та порядку приміщення і територію, закріплені за ним;\n\nнадавати головному сержантові взводу пропозиції щодо планування підготовки (навчання) та призначення на посади військовослужбовців відділення;\n\nпостійно знати наявність особового складу відділення, місце його перебування та чим він займається\";\n\n93) підрозділ \"Обов’язки солдата (матроса)\" викласти в такій редакції:\n\n\" Загальні обов’язки військовослужбовців рядового складу\n\n127. Солдат (матрос) (далі - солдат) у мирний і воєнний час відповідає за точне та вчасне виконання покладених на нього обов’язків і поставлених йому завдань, особисту бойову готовність, утримання своєї зброї та дорученої техніки у справному стані, збереження виданого йому майна.\n\nСолдат підпорядковується командирові відділення.\n\n128. Солдат зобов’язаний:\n\nпідтримувати на високому рівні особисту бойову готовність, досконало володіти закріпленою за ним зброєю і технікою, тримати їх завжди справними, чистими, готовими до бою;\n\nзнати тактику дій відділення в різних видах бою та вміло діяти в бою;\n\nзнати та неухильно дотримуватися норм міжнародного гуманітарного права;\n\nсумлінно вивчати військову справу, зразково виконувати свої службові обов’язки, засвоювати все, чого навчають командири (начальники), бути готовим до виконання завдань за призначенням;\n\nпостійно вдосконалювати свої знання за фахом, уміння та навички;\n\nзнати посади, військові звання і прізвища своїх безпосередніх та прямих начальників (до командира бригади включно);\n\nдодержуватися військової дисципліни, мати охайний зовнішній вигляд, додержуватися правил особистої та колективної гігієни;\n\nбути хоробрим та ініціативним, не допускати негідних вчинків і стримувати від них інших військовослужбовців;\n\nвиконувати правила носіння військового одягу і взуття, своєчасно та акуратно їх лагодити, щоденно чистити і зберігати у визначених місцях;\n\nвиявляти повагу до командирів (начальників) і старших за військовим званням військовослужбовців, шанувати честь і гідність товаришів по службі, додержуватися правил військової ввічливості, поведінки та військового вітання;\n\nповсякденно загартовувати себе, систематично вдосконалювати свою фізичну підготовку;\n\nсвоєчасно доповідати командирові відділення про захворювання, надзвичайні події та факти порушення військової дисципліни, випадки втрати чи несправності озброєння, техніки та інших матеріальних засобів;\n\nретельно готуватися особисто, готувати зброю, техніку та інше майно до занять (стрільб, навчань), виконання завдань за призначенням, постійно стежити за їх наявністю і станом, своєчасно чистити зброю і шанцевий інструмент, проводити технічне обслуговування озброєння та техніки;\n\nнеухильно виконувати правила безпеки під час використання зброї, в роботі з технікою та в інших випадках, додержуватися правил пожежної безпеки;\n\nвиконувати розпорядок дня військової частини; точно, вчасно та сумлінно виконувати накази командирів (начальників);\n\nу разі потреби відлучитися питати дозволу в командира відділення, а після повернення доповідати йому про прибуття;\n\nпід час перебування поза розташуванням військової частини поводитися з гідністю і честю, не допускати порушень громадського порядку та негідних вчинків.\n\nСтарший солдат (старший матрос) є помічником командира відділення та зобов’язаний допомагати командирові відділення в навчанні солдатів, заміщувати його у разі відсутності\";\n\n94) у статті 130 :\n\nв абзаці другому слово \"військовими\" виключити;\n\nв абзаці шостому слово \"військових\" виключити;\n\n95) частини третю і четверту статті 131 виключити;\n\n96) у статті 133 :\n\nабзац третій викласти в такій редакції:\n\n\"інформаційний центр\";\n\nпісля абзацу четвертого доповнити новим абзацом такого змісту:\n\n\"кімнату головного сержанта роти\".\n\nУ зв’язку з цим абзаци п’ятий - сімнадцятий вважати відповідно абзацами шостим - вісімнадцятим;\n\n97) у статті 137 слово \"комірців\" виключити, а після слова \"хустинок\" доповнити словом \"шкарпеток\";\n\n98) у статті 148 :\n\nперше речення частини другої викласти в такій редакції:\n\n\"Пістолети та патрони до них військовослужбовців офіцерського, сержантського (старшинського) складу управління та штабу військової частини зберігаються в чергового військової частини в замкненій металевій шафі\";\n\nчастину третю викласти в такій редакції:\n\n\"Пістолети та патрони до них військовослужбовців офіцерського, сержантського (старшинського) складу підрозділів військової частини зберігаються у чергового військової частини в замкненій металевій шафі разом із пістолетами військовослужбовців офіцерського, сержантського (старшинського) складу управління та штабу військової частини, але в окремому замкненому металевому ящику\";\n\n99) статті 150 і 152 викласти в такій редакції:\n\n\"150. Ставниці із зброєю, шафи і ящики з боєприпасами, а також кімната для зберігання зброї повинні замикатися та запечатуватися мастиковими печатками: ставниці - печаткою чергового роти, шафи і ящики з боєприпасами - печаткою сержанта із матеріального забезпечення (старшини) роти, кімната для зберігання зброї - печаткою чергового роти та командира роти (у разі його відсутності - головного сержанта роти)\";\n\n\"152. Зброя та боєприпаси особовому складу військової частини видаються в установленому командиром військової частини порядку під особистий підпис у книзі видачі зброї та боєприпасів.\n\nБоєприпаси особового складу варти (крім патронів до пістолетів) видаються начальникові варти під особистий підпис у книзі видачі зброї та боєприпасів. Начальник варти здійснює видачу боєприпасів особовому складу варти під особистий підпис у відомості видачі боєприпасів.\n\nУ разі приведення військової частини в бойову готовність (переведення на функціонування в умовах особливого періоду) пістолети та патрони до них видаються військовослужбовцям офіцерського, сержантського (старшинського) складу управління і штабу військової частини черговим військової частини за картками-замінниками зданої на зберігання зброї, при цьому запис у книзі видачі зброї та боєприпасів не робиться. Сержант із матеріального забезпечення (старшина) роти одержує під особистий підпис опечатані ящики з пістолетами та патронами до них військовослужбовців офіцерського, сержантського (старшинського) складу підрозділу, перевіряє цілісність печаток, замків і вивозить у район зосередження. Прибувши до району зосередження, сержант із матеріального забезпечення (старшина) роти відмикає зазначені ящики, перевіряє наявність пістолетів та патронів до них, за командою прямих начальників видає їх військовослужбовцям офіцерського, сержантського (старшинського) складу підрозділу під особистий підпис у книзі видачі зброї та боєприпасів. Зброя, що зберігається в підрозділі, видається особовому складу підрозділу черговим підрозділу за командою чергового військової частини під особистий підпис кожного військовослужбовця у книзі видачі зброї та боєприпасів\";\n\n100) статтю 159 викласти в такій редакції:\n\n\"159. На всіх військовослужбовців, які проживають поза військовою частиною, повинні бути іменні списки із зазначенням адреси, номерів телефонів і способів виклику кожного.\n\nСписки військовослужбовців роти, які проживають поза військовою частиною, зберігаються в командира роти і чергового роти.\n\nСписки військовослужбовців управління та штабу військової частини, які проживають за межами військової частини, зберігаються у штабі військової частини, а також у чергового військової частини або чергового штабу військової частини, якщо він призначається\";\n\n101) у частині першій статті 162 слова \"старшини роти\" замінити словами \"сержанта із матеріального забезпечення (старшини) роти\", а слова \"пожежної служби\" - словами \"служби пожежної безпеки\";\n\n102) у частині третій статті 167 слова \"старшини роти\" замінити словами \"головного сержанта роти\";\n\n103) у частині першій статті 170 слова \"старшин підрозділів\" замінити словами \"сержантів із матеріального забезпечення (старшин) рот\";\n\n104) у статті 175 :\n\nу частині другій слово \"старшину\" замінити словами \"сержанта із матеріального забезпечення (старшину) роти\", а слово \"частини\" - словами \"військової частини\";\n\nу частині п’ятій слова \"старшиною роти\" замінити словами \"сержантом із матеріального забезпечення (старшиною) роти\";\n\n105) статтю 179 викласти в такій редакції:\n\n\"179. Військові частини (підрозділи військових частин) розміщуються в населених пунктах за наказом Міністерства оборони України, Генерального штабу Збройних Сил України, командувачів військ оперативних командувань Збройних Сил України в адміністративних, господарських, житлових та інших будинках і спорудах, а в разі їх відсутності під час тимчасового розміщення військових частин (підрозділів військових частин) - у придатних для житла будівлях (приміщеннях) на умовах, визначених законодавством України\";\n\n106) у частині третій статті 180 слова \"Офіцери і прапорщики\" замінити словами \"Військовослужбовці офіцерського, сержантського (старшинського) складу, які проходять військову службу за контрактом\";\n\n107) у статті 192 слова \"офіцерів (прапорщиків)\" замінити словами \"військовослужбовців офіцерського, сержантського (старшинського) складу\", а слова \"за сумісництвом\" виключити;\n\n108) у статті 193 :\n\nу частині першій слова \"і сержантського\" замінити словами \"сержантського (старшинського)\";\n\nу частині третій слова \"Офіцери, прапорщики органів пожежної охорони\" замінити словами \"Військовослужбовці, які проходять військову службу в органах пожежної безпеки\";\n\n109) в абзаці третьому статті 195 слова \"офіцерами, прапорщиками та старшинами\" замінити словами \"військовослужбовцями офіцерського, сержантського (старшинського) складу\";\n\n110) у частині третій статті 200 слова \"період навчання\" замінити словами \"навчальний рік (період навчання)\";\n\n111) у частині першій статті 201 слово \"гуманітарної\" замінити словом \"національно-патріотичної\", а після слів \"спортивно-масової роботи\" доповнити словами \"підбиття підсумків стану бойової підготовки, військової дисципліни, внутрішнього порядку, озброєння і техніки\";\n\n112) у статті 202 :\n\nу частині третій слово \"полку\" замінити словом \"бригади\";\n\nдоповнити частиною четвертою такого змісту:\n\n\"Для керівництва роботами в паркові і парко-господарські дні в порядку черговості призначаються військовослужбовці офіцерського складу, кількість яких визначається планом проведення паркового чи парко-господарського дня\";\n\n113) частину другу статті 204 доповнити словами \"військовослужбовців строкової військової служби\";\n\n114) статтю 205 викласти в такій редакції:\n\n\"205. Для ранкового огляду за командою чергового роти \"Рота, для ранкового огляду - СТАВАЙ\" головні сержанти (заступники командирів) взводів та командири відділень шикують свої підрозділи у визначеному місці, прикомандировані шикуються на лівому фланзі. Черговий роти доповідає головному сержантові роти або особі, яка його заміщує, про готовність роти до огляду. За командою головного сержанта роти головні сержанти (заступники командирів) взводів і командири відділень проводять ранковий огляд\";\n\n115) у частині третій статті 206 слова \"заступники командирів\" в усіх відмінках замінити словами \"головні сержанти (заступники командирів)\" у відповідному відмінку, а слово \"старшині\" - словами \"головному сержантові\";\n\n116) у статті 207 :\n\nчастину першу викласти в такій редакції:\n\n\"207. У передбачений розпорядком дня час під керівництвом головного сержанта роти або одного з головних сержантів (заступників командирів) взводів проводиться вечірня прогулянка. Під час вечірньої прогулянки особовий склад строкової військової служби виконує стройові пісні у складі підрозділів. Після прогулянки за командою чергового роти \"Рота, на вечірню повірку - СТАВАЙ\" головні сержанти (заступники командирів) взводів та командири відділень шикують свої підрозділи для перевірки особового складу. Черговий роти доповідає головному сержантові роти або особі, яка його заміщує, про готовність роти до вечірньої повірки\";\n\nу частині другій:\n\nу першому реченні слова \"Старшина роти\" замінити словами \"Головний сержант роти\", а після слова \"навічно\" доповнити словами і цифрами \"згідно з Порядком зарахування військовослужбовців Збройних Сил України до списків особового складу військових частин навічно (додаток 20 до цього Статуту)\";\n\nу другому реченні слова \"Заступник командира\" замінити словами \"Головний сержант (заступник командира)\", а слово \"Вітчизни\" - словом \"України\";\n\nперше речення частини третьої викласти в такій редакції:\n\n\"Після цього головний сержант роти перевіряє особовий склад із числа військовослужбовців строкової військової служби за іменним списком\";\n\nчастину четверту викласти в такій редакції:\n\n\"Після перевірки особового складу головний сержант роти уточнює бойовий, пожежний розрахунки на випадок приведення військової частини в бойову готовність (переведення на функціонування в умовах особливого періоду) або пожежі, оголошує накази та розпорядження, які стосуються всіх військовослужбовців, та наряди на наступний день. Після закінчення вечірньої повірки головний сержант роти віддає команду \"Вільно\" і встановлює час для вечірнього туалету. В установлений час подається сигнал \"Відбій\" і вмикається чергове освітлення\";\n\n117) у статті 208 :\n\nу частині першій слова \"старшина роти\" замінити словами \"головний сержант роти\", а слово \"перевірки\" - словом \"повірки\";\n\nчастину другу доповнити словами \"військовослужбовців строкової військової служби\";\n\n118) у частині другій статті 212 слова \"заступники командирів\" замінити словами \"головні сержанти (заступники командирів)\";\n\n119) частину першу статті 214 викласти в такій редакції:\n\n\"214. Військовослужбовці строкової військової служби приходять до їдальні в почищеному взутті та одязі строєм під командою одного з командирів відділень або головних сержантів (заступників командирів) взводів\";\n\n120) друге речення статті 216 викласти в такій редакції: \"Військовослужбовці офіцерського, сержантського (старшинського) складу, які проходять службу за контрактом, що виїжджають за межі гарнізону, письмово повідомляють про це командира військової частини\";\n\n121) у статті 217 :\n\nчастину другу викласти в такій редакції:\n\n\"Військовослужбовці строкової військової служби звільняються з розташування військової частини командиром роти в установленому командиром військової частини порядку. Військовослужбовці одержують право на звільнення з розташування військової частини після складання ними Військової присяги \";\n\nу частині четвертій слова \"заступниками командирів\" замінити словами \"головними сержантами (заступниками командирів)\";\n\n122) у статті 218 :\n\nчастину першу після слова \"військовослужбовець\" доповнити словами \"строкової військової служби\";\n\nчастину другу викласти в такій редакції:\n\n\"Головні сержанти (заступники командирів) взводів подають головному сержантові роти для доповіді командирові роти підписані командиром взводу списки на звільнення військовослужбовців строкової військової служби\";\n\n123) у статті 219 :\n\nу першому реченні слова \"старшині роти\" замінити словами \"головному сержантові роти\";\n\nу другому реченні слова \"Старшина роти\" замінити словами \"Головний сержант роти\";\n\n124) у частині третій статті 220 слова \"старшині роти\" замінити словами \"головному сержантові (старшині) роти\";\n\n125) статтю 221 виключити;\n\n126) друге речення частини першої статті 223 викласти в такій редакції: \"Якщо у відрядження відправляються військовослужбовці рядового, сержантського (старшинського) складу різних підрозділів, формується команда, начальником якої призначається старший за посадою чи військовим званням військовослужбовець\";\n\n127) статтю 226 викласти в такій редакції:\n\n\"226. Військовослужбовці рядового, сержантського (старшинського) складу роти, які вирушають для виконання службових завдань, а також на екскурсії в межах гарнізону, рухаються командою на чолі із старшим команди - призначеним командиром роти старшим за посадою чи військовим званням військовослужбовцем.\n\nСтарший команди збирає її особовий склад, шикує його, оглядає, складає список, що затверджується командиром роти, і після готовності команди та одержання дозволу відводить команду до місця призначення\";\n\n128) назву підрозділу \"Прийом молодого поповнення\" викласти в такій редакції:\n\n\" Прийом поповнення, яке прибуло до військової частини \";\n\n129) у частині другій статті 231 слова \"молодого поповнення\" замінити словами \"поповнення, яке прибуло до військової частини\";\n\n130) у частині другій статті 242 слова \"тільки офіцерам і прапорщикам (мічманам)\" виключити;\n\n131) у статті 249 :\n\nу частині першій:\n\nв абзаці другому слово \"полку\" замінити словом \"бригади\";\n\nв абзаці третьому слова \"рядовий, сержантський і старшинський склад\" замінити словами \"військовослужбовці строкової військової служби\";\n\nабзац одинадцятий викласти в такій редакції:\n\n\"засуджені до арешту - перед відправленням на гауптвахту, а також після повернення до підрозділу\";\n\nчастину другу викласти в такій редакції:\n\n\"Поглиблені медичні обстеження проводяться один раз на рік з метою оцінки фізичного розвитку і стану здоров’я військовослужбовців. Крім того, поглибленому медичному обстеженню підлягає поповнення протягом двох тижнів після його прибуття до військової частини\";\n\nу частині третій слова \"військово-лікувальних закладів\" замінити словами \"військових закладів охорони здоров’я\";\n\n132) у статті 251 слова \"старшина роти\" замінити словами \"головний сержант роти\", а слова \"офіцери і прапорщики\" - словами \"військовослужбовці офіцерського, сержантського (старшинського) складу\";\n\n133) у статті 256 :\n\nчастину першу викласти в такій редакції:\n\n\"256. Військовослужбовці строкової військової служби направляються до медичного пункту частини черговим роти під командою інструктора з тактичної медицини роти або старшого, призначеного з числа хворих. Книга запису хворих (згідно з додатком 14 до цього Статуту) за підписом головного сержанта роти подається черговому медичного пункту не пізніше ніж за 2 години до початку амбулаторного прийому. Черговий медичного пункту контролює прибуття до медичного пункту всіх військовослужбовців, занесених до книги запису хворих\";\n\nу частині четвертій слова \"санітарного інструктора\" замінити словами \"інструктора з тактичної медицини\", а слова \"старшина роти\"- словами \"головний сержант роти\";\n\n134) статті 261 і 262 викласти в такій редакції:\n\n\"261. Про прибуття військовослужбовців, яких направлено до військового закладу охорони здоров’я на стаціонарне лікування, начальник військового закладу охорони здоров’я зобов’язаний у той самий день повідомити командира військової частини, з якої вони прибули, а про військовослужбовців, які прибули з інфекційними захворюваннями, - також найближчий санітарно-епідеміологічний заклад охорони здоров’я. Військовослужбовці, які захворіли в період відпустки або відрядження, на стаціонарне лікування направляються начальниками відповідних органів управління Служби правопорядку в гарнізонах або військовими комісарами.\n\n262. Начальник військового закладу охорони здоров’я зобов’язаний за п’ять днів до виписки військовослужбовців повідомити про це командира військової частини, з якої вони прибули. У день виписки із військового закладу охорони здоров’я військовослужбовцям видаються відповідні документи і вони самостійно (якщо не прибув супроводжуючий із військової частини) направляються до військової частини, з якої прибули. Після повернення до військової частини і доповіді безпосередньому командирові (начальникові) військовослужбовці направляються до медичного пункту військової частини, де здають медичні документи; інші документи здаються сержантові із матеріального забезпечення (старшині) роти\";\n\n135) назву підрозділу \"Банно-пральне обслуговування\" викласти в такій редакції:\n\n\" Лазно-пральне обслуговування \";\n\n136) у статті 264 :\n\nу частині першій:\n\nу першому реченні слова \"старшини роти\" замінити словами \"сержанта із матеріального забезпечення (старшини) роти\";\n\nдруге речення після слова \"Військовослужбовці\" доповнити словами \"строкової військової служби\", слова \"старшини роти\" замінити словами \"сержанта із матеріального забезпечення (старшини) роти\", а слово \"сержантів\" - словами \"військовослужбовців сержантського (старшинського) складу\";\n\nчастину другу виключити;\n\nу частині третій слово \"сержантів\" замінити словами \"військовослужбовців сержантського і старшинського складу\";\n\nу частині четвертій слово \"солдатів\" замінити словами \"військовослужбовців рядового складу\";\n\n137) статтю 265 викласти в такій редакції:\n\n\"265. Прання натільної і постільної білизни, бавовняного обмундирування військовослужбовців здійснюється у пральнях. Порядок прання встановлюється командиром військової частини. Сушіння шкарпеток та бавовняного обмундирування проводиться в сушарнях або обладнаних для цього місцях.\n\nНатільна та постільна білизна, рушники підлягають заміні один раз на тиждень - у день миття в лазні; кухарям і пекарям у разі організації харчування силами військової частини натільна білизна видається не рідше ніж двічі на тиждень. Чиста натільна білизна і рушники видаються, а брудна білизна здається безпосередньо в лазні.\n\nЗа потреби зміна білизни і рушників проводиться частіше\";\n\n138) у статті 268 :\n\nу частині першій слова \"період навчання\" замінити словами \"навчальний рік (період навчання)\";\n\nчастину другу викласти в такій редакції:\n\n\"Добовий наряд військової частини призначається, як правило, у такому складі:\n\nчерговий військової частини;\n\nпомічник чергового військової частини;\n\nварта;\n\nчерговий і днювальні парку, а також механіки-водії (водії) чергових тягачів;\n\nчерговий підрозділ;\n\nчерговий і помічники чергового контрольно-пропускного пункту;\n\nчерговий штабу військової частини та посильні;\n\nчерговий і днювальні медичного пункту;\n\nчерговий їдальні та робітники їдальні;\n\nчерговий сигналіст;\n\nпожежний наряд;\n\nводії чергових автомобілів\";\n\nпісля частини другої доповнити новою частиною такого змісту:\n\n\"За рішенням командира військової частини окремі складові добового наряду можуть не призначатися або призначатися із складу чергового підрозділу, про що зазначається в наказі по військовій частині\".\n\nУ зв’язку з цим частину третю вважати частиною четвертою;\n\nу тексті статті слово \"частина\" в усіх відмінках замінити словами \"військова частина\" у відповідному відмінку;\n\n139) статтю 269 доповнити другим реченням такого змісту: \"Військовослужбовців-жінок залежно від військового звання та посади дозволяється призначати помічником чергового військової частини, черговим або помічником чергового контрольно-пропускного пункту, черговим чи днювальним медичного пункту (з числа медичних працівників (фахівців), черговим штабу, їдальні, посильним, черговим чи днювальним гуртожитку\";\n\n140) статтю 273 викласти в такій редакції:\n\n\"273. Черговий військової частини та його помічник, черговий парку, призначені з військовослужбовців офіцерського складу, повинні мати на озброєнні пістолет із двома спорядженими магазинами.\n\nЧерговий парку, черговий контрольно-пропускного пункту, черговий штабу військової частини, призначені з військовослужбовців сержантського (старшинського) складу, помічники чергового контрольно-пропускного пункту, чергові та днювальні підрозділів, а також днювальні парку та посильні повинні мати на озброєнні багнет. За рішенням командира військової частини зазначені особи добового наряду можуть озброюватися автоматом (карабіном) із двома спорядженими магазинами\";\n\n141) у частині першій статті 277:\n\nперше речення після слів \"в наказі по\" доповнити словом \"військовій\";\n\nу другому реченні слова \"офіцерів, прапорщиків або сержантів\" замінити словами \"військовослужбовців офіцерського або сержантського (старшинського) складу\";\n\n142) статті 279 і 280 викласти в такій редакції:\n\n\"279. Підрозділи призначаються в наряд разом із своїми командирами.\n\nЧерговість перебування в наряді військовослужбовців офіцерського складу військової частини, військовослужбовців сержантського (старшинського) складу (крім строкової військової служби) управління та штабу військової частини, а також черговість перебування в наряді підрозділів військової частини встановлюється начальником штабу військової частини.\n\nЧерговість перебування в наряді в роті між взводами встановлюється головним сержантом роти, а у взводі між військовослужбовцями - головним сержантом (заступником командира) взводу.\n\nНаряди розподіляються серед військовослужбовців рівномірно.\n\n280. Листи нарядів на кожний місяць ведуться окремо: на військовослужбовців рядового складу - головним сержантом (заступником командира) взводу; на військовослужбовців сержантського (старшинського) складу - головним сержантом роти; на військовослужбовців офіцерського складу військової частини, військовослужбовців сержантського (старшинського) складу (крім строкової військової служби) штабу - начальником штабу військової частини (додаток 8 до цього Статуту).\n\nЛисти нарядів зберігаються у штабі та підрозділах військової частини протягом року\";\n\n143) у частині першій статті 285 слова \"старшиною роти\" замінити словами \"головним сержантом роти\";\n\n144) у частині другій статті 289 слово \"прапорщика\" замінити словами \"військовослужбовця сержантського (старшинського) складу\";\n\n145) у статті 295 :\n\nдруге речення частини першої викласти в такій редакції: \"Він відповідає за своєчасне оповіщення підрозділів та управління військової частини про приведення військової частини в бойову готовність (переведення на функціонування в умовах особливого періоду), за підтримання внутрішнього порядку у військовій частині і несення служби добовим нарядом, а також за зберігання пістолетів та патронів до них військовослужбовців офіцерського, сержантського (старшинського) складу військової частини\";\n\nу частині другій слова \"а також прапорщиків управління батальйонів\" виключити;\n\n146) частину другу статті 296 викласти в такій редакції:\n\n\"Після розводу новопризначений черговий приймає від попереднього чергового документи (додаток 7 до цього Статуту), а також пістолети та патрони до них військовослужбовців офіцерського, сержантського (старшинського) складу військової частини. Зброя приймається поштучно згідно з номерами та комплектністю. Після цього разом із попереднім черговим військової частини новопризначений черговий перевіряє справність технічних засобів оповіщення та охорони, приладів радіаційної і хімічної розвідки\";\n\n147) у статті 298 :\n\nабзац четвертий викласти в такій редакції:\n\n\"видавати зброю та боєприпаси до неї військовослужбовцям офіцерського, сержантського (старшинського) складу управління та штабу військової частини під особистий підпис, а ящики із зброєю та боєприпасами до неї військовослужбовців офіцерського, сержантського (старшинського) складу підрозділів військової частини - під особистий підпис сержанта із матеріального забезпечення (старшини) підрозділу у книзі видачі зброї та боєприпасів (додаток 10 до цього Статуту). У разі приведення військової частини в бойову готовність зброю та боєприпаси до неї військовослужбовцям офіцерського, сержантського (старшинського) складу управління та штабу військової частини дозволяється видавати за картками-замінниками зданої на зберігання зброї; здійснювати контроль за своєчасністю здавання зброї та боєприпасів\";\n\nабзац п’ятнадцятий виключити;\n\n148) у статті 299 :\n\nу частині першій слова \"і список заарештованих\" виключити;\n\nу тексті статті слова \"черговий частини\" в усіх відмінках замінити словами \"черговий військової частини\" у відповідному відмінку;\n\n149) статтю 301 викласти в такій редакції:\n\n\"301. Помічник чергового військової частини призначається з військовослужбовців молодшого офіцерського складу, а також сержантського (старшинського) складу, які проходять військову службу за контрактом, та підпорядковується черговому військової частини. Зазначений помічник чергового повинен знати інструкцію чергового військової частини, вміти поводитися із засобами оповіщення та зв’язку, приладами радіаційної і хімічної розвідки, які перебувають у чергового військової частини; залишаючись за чергового, виконувати його обов’язки. У разі відсутності у складі добового наряду чергового штабу військової частини після закінчення робочого дня проводити огляд пожежного стану приміщень штабу військової частини\";\n\n150) у статті 302 :\n\nу частині першій слова \"частини\" та \"офіцерів\" замінити відповідно словами \"військової частини\" та \"військовослужбовців офіцерського складу\";\n\nчастину другу викласти в такій редакції:\n\n\"Помічникові чергового військової частини, призначеному з військовослужбовців сержантського (старшинського) складу, підпорядковуються всі військовослужбовці добового наряду, крім військовослужбовців офіцерського складу\";\n\n151) у частині першій статті 303:\n\nу першому реченні слова \"прапорщиків або сержантів\" замінити словами \"військовослужбовців сержантського (старшинського) складу\";\n\nу другому і третьому реченнях слово \"частини\" замінити словами \"військової частини\";\n\n152) абзац другий статті 307 викласти в такій редакції:\n\n\"пропускати на територію (з території) військової частини військовослужбовців, які проходять військову службу за контрактом, своєї військової частини за документами, що посвідчують особу військовослужбовця; військовослужбовців строкової військової служби - за записками про звільнення (відпускними квитками, посвідченнями про відрядження, приписами), пред’явленими разом із військовим квитком; інших осіб - за перепустками\";\n\n153) статтю 309 викласти в такій редакції:\n\n\"309. У батальйоні, розташованому окремо від інших підрозділів військової частини, черговий батальйону призначається з військовослужбовців офіцерського складу і виконує обов’язки чергового військової частини. Його помічником призначається військовослужбовець сержантського (старшинського) складу\";\n\n154) у статті 310 :\n\nперше речення частини першої викласти в такій редакції:\n\n\"310. Черговий роти призначається з військовослужбовців сержантського (старшинського) складу та, як виняток, із найпідготовленіших військовослужбовців рядового складу\";\n\nу першому реченні частини другої слова \"черговому частини\" та \"та старшині роти\" замінити відповідно словами \"черговому військової частини\" та \"головному сержантові роти\";\n\n155) у статті 311 :\n\nу тексті статті слово \"старшина\" в усіх відмінках замінити словами \"головний сержант\" у відповідному відмінку;\n\nу другому реченні частини четвертої слово \"молодший\" виключити;\n\n156) у статті 312 :\n\nу частині першій:\n\nабзац другий викласти в такій редакції:\n\n\"у разі приведення військової частини в бойову готовність (переведення на функціонування в умовах особливого періоду) здійснити підйом особового складу, оповіщення військовослужбовців, які перебувають поза межами розташування роти; до прибуття в роту військовослужбовців офіцерського складу або головного сержанта роти виконувати вказівки чергового військової частини\";\n\nв абзаці восьмому слова \"рядовим чи сержантським складом\" замінити словом \"військовослужбовцями\";\n\nу частині другій слова \"офіцерам і прапорщикам\" замінити словами \"військовослужбовцям офіцерського складу\";\n\nчастину третю викласти в такій редакції:\n\n\"Із прибуттям до роти військовослужбовців офіцерського, сержантського (старшинського) складу інших підрозділів, військових частин черговий відрекомендовується їм і супроводжує до командира чи головного сержанта роти\";\n\nу тексті статті слова \"старшина\" і \"черговий частини\" в усіх відмінках замінити відповідно словами \"головний сержант\" і \"черговий військової частини\" у відповідному відмінку;\n\n157) абзац дев’ятий частини другої статті 314 викласти в такій редакції:\n\n\"із прибуттям до роти прямих начальників від командира роти та вище та чергового військової частини подавати команду \"Струнко\"; із прибуттям до роти інших військовослужбовців офіцерського складу, головного сержанта роти або військовослужбовців не своєї роти викликати чергового, наприклад: \"Черговий роти, на вихід\";\n\n158) у статті 315 :\n\nу першому реченні слова \"прапорщиків або сержантів\" замінити словами \"військовослужбовців сержантського (старшинського) складу\";\n\nу третьому реченні слова \"черговому частини\" замінити словами \"черговому військової частини\";\n\n159) у статті 317 :\n\nв абзаці чотирнадцятому слова \"старшин рот\" замінити словами \"головних сержантів (старшин) рот\";\n\nв абзаці дев’ятнадцятому слово \"прапорщик\" замінити словом \"сержант\";\n\n160) в абзаці чотирнадцятому статті 319 слово \"прапорщик\" замінити словом \"сержант\";\n\n161) у частині першій статті 321:\n\nу першому реченні слова \"Черговий штабу частини\" замінити словами \"Черговий штабу військової частини\", а слова \"прапорщиків, сержантів\" - словами \"військовослужбовців сержантського (старшинського) складу\";\n\nу другому реченні слова \"Черговий штабу частини\" замінити словами \"Черговий штабу військової частини\", а слова \"черговому частини\" - словами \"черговому військової частини\";\n\n162) у частині другій статті 335 слова \"офіцерам, прапорщикам та\" виключити;\n\n163) у частині третій статті 346 слова \"офіцерів, прапорщиків або сержантів\" замінити словами \"військовослужбовців офіцерського, сержантського (старшинського) складу\";\n\n164) перше речення статті 351 викласти в такій редакції:\n\n\"351. Черговий парку призначається з військовослужбовців офіцерського або сержантського (старшинського) складу\";\n\n165) статтю 371 викласти в такій редакції:\n\n\"371. Для ранкового огляду та вечірньої повірки головні сержанти рот шикують військовослужбовців строкової військової служби на передніх або бокових лінійках. У разі негоди за розпорядженням чергового військової частини повірку дозволяється проводити в наметах\";\n\n166) у частині третій статті 372 слова \"Старшини рот\" замінити словами \"Головні сержанти рот\";\n\n167) у першому реченні статті 399 слова \"старшині роти\" замінити словами \"головному сержантові роти\";\n\n168) у тексті Статуту :\n\nслова \"строкової служби\" в усіх відмінках замінити словами \"строкової військової служби\" у відповідному відмінку;\n\nслова \"вечірня перевірка\", \"спортивна робота\", \"гуманітарна підготовка\", \"культурно-освітня\" в усіх відмінках замінити словами \"вечірня повірка\", \"спортивно-масова робота\", \"національно-патріотична підготовка\", \"культурологічна\" у відповідному відмінку;\n\nслово \"військово-навчальний\" в усіх відмінках і числах замінити словами \"військовий навчальний\" у відповідному відмінку і числі;\n\n169) у додатках до Статуту:\n\nу додатку 1 :\n\nдруге речення пункту 7 після слів \"У воєнний час\" доповнити словом \"військова\";\n\nу пункті 8:\n\nу четвертому реченні абзацу першого слова \"офіцери та прапорщики військової частини, військовослужбовці строкової служби\" замінити словами \"військовослужбовці офіцерського, сержантського (старшинського) та рядового складу військової частини\";\n\nв абзаці другому слова \"командир частини\" замінити словами \"військової частини\";\n\nу додатку 2 :\n\nу пункті 1:\n\nв абзаці першому слово \"дивізіям\" виключити, а слова \"учбовим частинам\" замінити словами \"навчальним військовим частинам\";\n\nв абзаці другому слово \"Частинам\" замінити словами \"Військовим частинам\";\n\nдоповнити абзацом третім такого змісту:\n\n\"Рішення про вручення військовій частині Бойового Прапора приймається Президентом України за поданням Міністра оборони України. До подання додається Грамота Президента України про вручення військовій частині Бойового Прапора. Виготовлення Бойового Прапора організовується після підписання Грамоти Президентом України\";\n\nв абзаці першому пункту 3 слова \"виду Збройних Сил України, оперативного командування або іншим командиром (начальником)\" замінити словами \"Генерального штабу Збройних Сил України, командування виду Збройних Сил України або оперативного командування Збройних Сил України\";\n\nу пункті 5 слова \"офіцерів, прапорщиків або сержантів, переважно нагороджених орденами і медалями\" замінити словами \"військовослужбовців офіцерського або сержантського (старшинського) складу, переважно нагороджених державними нагородами України, відомчими заохочувальними відзнаками\";\n\nу пункті 7 слова \"Перший механізований полк\" замінити словами \"Перша механізована бригада\", а слова \"Командир полку\" - словами \"Командир бригади\";\n\nабзац перший пункту 15 виключити;\n\nу пункті 16 слово \"варти\" виключити;\n\nабзац перший пункту 20 доповнити третім реченням такого змісту: \"Окремо перевіряється стан тасьми з китицями, орденських стрічок, кількість і стан орденів\";\n\nу пункті 23:\n\nв абзаці другому слова \"через управління служби військ і режиму Генерального штабу Збройних Сил України\" виключити;\n\nдоповнити абзацом третім такого змісту:\n\n\"Бойові прапори розформованих частин із державними нагородами, грамотами Президента України та історичними довідками за погодженням із Міністерством оборони України в разі забезпечення їх зберігання та тримання можуть бути передані також на зберігання до музею (кімнати) Бойової Слави військових частин або місцевих музеїв для відкритої експозиції\";\n\nу пункті 24:\n\nтретє речення абзацу другого викласти в такій редакції: \"Акт огляду Бойового Прапора затверджується першим заступником начальника Генерального штабу Збройних Сил України, якому надається право приймати рішення про проведення ремонту або заміну Бойового Прапора\";\n\nабзац третій викласти в такій редакції:\n\n\"Порядок заміни Бойового Прапора визначається Генеральним штабом Збройних Сил України\";\n\nабзац четвертий виключити;\n\nпункт 26 викласти в такій редакції:\n\n\"26. Проводити ремонт полотнища Бойового Прапора силами і засобами військової частини забороняється. Дозволяється лише в разі нагальної потреби ремонтувати древко, верхівку та підток.\n\nЯкщо виникає потреба в ремонті полотнища Бойового Прапора, тасьми з китицями, орденських стрічок, командир військової частини порушує в порядку підпорядкованості клопотання з цього приводу. Після одержання дозволу на ремонт полотнище Бойового Прапора, тасьма з китицями, орденські стрічки в установленому порядку передаються до Тилу Збройних Сил України.\n\nЗдавання полотнища Бойового Прапора, тасьми з китицями та орденських стрічок на ремонт оформлюється актом\";\n\nу пунктах 28 і 29 слова \"почесна назва\" в усіх відмінках і числах замінити словами \"почесне найменування і державні нагороди\" у відповідному відмінку і числі;\n\nпункт 30 виключити;\n\nу додатку 4 :\n\nв абзаці другому пункту 2 слово \"старшинами\" замінити словами \"головними сержантами\";\n\nу пункті 5 слово \"старшини\" замінити словами \"головні сержанти\";\n\nв абзаці першому пункту 3 додатка 5 слова \"й військових статутів\" замінити словами \"та статутів Збройних Сил України\";\n\nу додатку 6 :\n\nв абзаці першому пункту 3:\n\nу першому реченні слова \"склад прапорщиків і мічманів\" та \"військовослужбовці-жінки\" виключити;\n\nу третьому реченні слова \"управління частини\" замінити словами \"управління військової частини\", а слово \"офіцерів\" - словами \"військовослужбовців офіцерського складу\";\n\nв абзаці першому пункту 4 слова \"Офіцери, прапорщики (мічмани), сержанти (старшини)\" замінити словами \"Військовослужбовці офіцерського, сержантського (старшинського) складу\";\n\nу додатку 7 :\n\nу підпункті \"а\" пункту 1:\n\nв абзаці другому слова \"оголошення тривоги офіцерів, прапорщиків і військовослужбовців, що проходять службу за контрактом управління\" замінити словами \"приведення військової частини в бойову готовність (переведення на функціонування в умовах особливого періоду) військовослужбовців, які проходять військову службу за контрактом, управління військової\";\n\nабзац четвертий викласти в такій редакції:\n\n\"металеві шафи (ящики) для зберігання пістолетів, патронів до них та дозиметрів військовослужбовців офіцерського, сержантського (старшинського) складу військової частини\";\n\nу пункті 3:\n\nв абзаці сьомому слово \"військових\" виключити;\n\nабзац дванадцятий підпункту \"а\" виключити;\n\nв абзаці сьомому підпункту \"в\" слово \"журнал\" замінити словом \"книга\";\n\nу тексті додатка слова \"черговий частини\" в усіх відмінках замінити словами \"черговий військової частини\" у відповідному відмінку;\n\nу додатку 8 :\n\nслова \"Заступник командира\" замінити словами \"Головний сержант (заступник командира)\";\n\nу пункті 2 приміток до додатка слова \"періоду навчання\" замінити словами \"навчального року (періоду навчання)\";\n\nу примітках до додатка 10 :\n\nу пункті 1 слово \"старшини\" замінити словами \"головного сержанта\";\n\nу другому реченні пункту 2 слово \"старшиною\" замінити словами \"головним сержантом\";\n\nу додатку 14 слово \"Старшина\" замінити словами \"Головний сержант\";\n\nу додатку 16:\n\nабзац третій підпункту \"б\" розділу I викласти в такій редакції:\n\n\"інформаційний центр\";\n\nв абзаці другому пункту 1 приміток до розділу II слово \"військово-навчальних\" замінити словами \"військових навчальних\";\n\nу пункті 1 приміток до розділу III:\n\nу першому реченні слова \"навчальних закладів\" замінити словами \"військових навчальних закладів\", а слова \"військових комендатур\" виключити;\n\nдоповнити абзацом третім такого змісту:\n\n\"Дозволяється промислове виготовлення вивісок у разі їх відповідності вимогам, зазначеним у цій примітці\";\n\nу додатку 18 :\n\nу пункті 7:\n\nабзац п’ятий викласти в такій редакції:\n\n\"Військовослужбовці сержантського (старшинського) складу взводів розміщуються у своїх підрозділах. Головний сержант бригади, головні сержанти батальйонів та рот, разом із сержантами із матеріального забезпечення (старшинами) рот, розміщуються в окремих наметах. Документація роти зберігається в наметі головного сержанта роти\";\n\nв абзаці шостому слова \"Офіцери, прапорщики\" замінити словами \"Військовослужбовці офіцерського складу\";\n\nу пункті 8 слова \"народознавчих світлиць\" замінити словами \"інформаційних центрів\";\n\nдоповнити додатком 20 такого змісту:\n\n\"Додаток 20\n\nдо Статуту внутрішньої служби\n\n(стаття 207)\n\nПОРЯДОК\n\nзарахування військовослужбовців Збройних Сил України до списків особового складу військових частин навічно\n\nЗагальні питання\n\n1. Зарахування військовослужбовців Збройних Сил України (далі - військовослужбовці) до списків особового складу військових частин, штабів, організацій, установ та вищих військових навчальних закладів Збройних Сил України (далі - військові частини) навічно є ритуалом вшанування військовослужбовців Збройних Сил України, які загинули (померли від отриманих ран), проявили мужність та героїзм під час виконання військового обов’язку із захисту територіальної цілісності та незалежності України.\n\n2. Метою зарахування військовослужбовців до списків військових частин навічно є формування почуття патріотизму, вірності Військовій присязі, готовності до збройного захисту України.\n\n3. Військовослужбовці можуть бути зараховані навічно лише до однієї з військових частин, де вони проходили військову службу (виконували бойові завдання), або її правонаступника.\n\n4. Зарахування військовослужбовців до списків особового складу військових частин навічно здійснюється наказом Міністерства оборони України на підставі поданого клопотання.\n\n5. Клопотання щодо зарахування військовослужбовців до списків особового складу військових частин навічно подається командирами військових частин за підпорядкованістю.\n\n6. Рішення командира військової частини щодо подання клопотання про зарахування військовослужбовця до списків особового складу військової частини навічно приймається на підставі рішення загальних зборів особового складу військової частини.\n\nКнига пам’яті військової частини\n\n7. Книга пам’яті військової частини (далі - Книга пам’яті) ведеться з метою увіковічення пам’яті військовослужбовців, полеглих за свободу і незалежність України, та виховання особового складу на їх героїчних прикладах.\n\n8. До Книги пам’яті включаються відомості про військовослужбовців, які загинули під час виконання військового обов’язку із захисту територіальної цілісності та незалежності України.\n\nНа сторінці, де розміщена фотокартка військовослужбовця, зазначаються військове звання, прізвище, ім’я та по батькові, посада, дата народження та дата смерті, а на її зворотній стороні - короткий опис героїчного вчинку (вчинків), інформація про нагороди та відзнаки.\n\n9. Рішення про занесення військовослужбовців до Книги пам’яті приймається на загальних зборах особового складу військової частини.\n\n10. Книга пам’яті реєструється в нетаємному діловодстві. Відповідальність за її збереження та ведення покладається на осіб, визначених наказом командира військової частини.\n\n11. Записи в Книзі пам’яті робляться під керівництвом заступника командира військової частини з морально-психологічного забезпечення, акуратно, каліграфічним почерком, чорнилом або пастою чорного кольору.\n\n12. Книга пам’яті зберігається в музеї або кімнаті історії, бойової слави військової частини чи в іншому відповідно обладнаному місці за рішенням командира військової частини під склом з урахуванням можливості ознайомлення з нею особового складу військової частини.\n\n13. Під час проведення урочистих заходів, присвячених Дню Збройних Сил України, Дню військової частини, Дню захисника України, складанню Військової присяги , визначеною посадовою особою оголошуються військові звання та прізвища військовослужбовців, включених до Книги пам’яті.\n\n14. У разі розформування військової частини Книга пам’яті передається правонаступнику або до Національного військово-історичного музею України.\n\nВшанування військовослужбовців, зарахованих до списків особового складу військових частин навічно\n\n15. На підставі наказу Міністерства оборони України про зарахування військовослужбовця до списків особового складу військової частини навічно відповідно до рішення командира військової частини вносяться зміни до списку вечірньої повірки підрозділу військової частини, у складі якого проходив військову службу (виконував бойові завдання) військовослужбовець.\n\n16. Прізвище, ім’я, по батькові, посада та військове звання військовослужбовця, якого навічно зараховано до списків особового складу військової частини, зазначаються у Книзі пам’яті та історичному формулярі військової частини.\n\n17. Під час проведення вечірньої повірки оголошуються військові звання та прізвища військовослужбовців, зарахованих до списків особового складу військової частини навічно.\n\n18. У розташуванні підрозділу, до списків особового складу якого навічно зараховано військовослужбовця, розміщуються його фотографія, інформація про його життєвий шлях, героїчний вчинок, нагороди та відзнаки\".\n\n2. У Стройовому статуті Збройних Сил України , затвердженому Законом України \"Про Стройовий статут Збройних Сил України\" (Відомості Верховної Ради України, 1999 р., № 22-23, ст. 195 із наступними змінами):\n\n1) у преамбулі :\n\nчастину четверту викласти в такій редакції:\n\n\"Дія цього Статуту поширюється на військовослужбовців Служби зовнішньої розвідки України, Служби безпеки України, Державної служби спеціального зв’язку та захисту інформації України, Національної гвардії України, Державної прикордонної служби України, Державної спеціальної служби транспорту, Управління державної охорони України, інших утворених відповідно до законів України військових формувань, органів спеціального призначення з правоохоронними функціями\";\n\nдоповнити частиною п’ятою такого змісту:\n\n\"Положення цього Статуту поширюються на військовозобов’язаних та резервістів під час проходження ними зборів\";\n\n2) у статті 79 :\n\nу частині третій слова \"офіцерів, генералів та адміралів\" замінити словами \"військовослужбовців офіцерського складу\";\n\nу частині п’ятій слова \"офіцери, прапорщики та мічмани\" замінити словами \"військовослужбовці офіцерського та сержантського (старшинського) складу\";\n\nу третьому реченні частини сьомої слова \"Офіцери, прапорщики та мічмани\" замінити словами \"Військовослужбовці офіцерського та сержантського (старшинського) складу\";\n\n3) у частині першій статті 162 слова \"офіцерів, прапорщиків або сержантів\" замінити словами \"військовослужбовців офіцерського або сержантського (старшинського) складу\";\n\n4) частину другу статті 202 виключити;\n\n5) у частині першій статті 212 слова \"сержантів, прапорщиків або офіцерів\" замінити словами \"військовослужбовців офіцерського або сержантського (старшинського) складу\";\n\n6) доповнити статтею 252 такого змісту:\n\n\"252. З метою вшанування державних символів України, відзначення державних свят у військових частинах Збройних Сил України здійснюється ритуал підняття Державного Прапора України.\n\nУ визначений командиром військової частини час підрозділи та військовослужбовці військової частини прибувають до місця шикування.\n\nНачальник штабу військової частини організовує заходи щодо винесення Бойового Прапора військової частини до місця шикування відповідно до статей 220-221 цього Статуту.\n\nНа флагштоку, встановленому на плацу військової частини перед шикуванням особового складу військової частини в нижньому крайньому положенні закріплюється Державний Прапор України.\n\nНа одній лінії з флагштоком (обличчям до строю) розташовуються два військовослужбовці військової частини.\n\nЗустріч командира військової частини здійснюється відповідно до статей 231-236 цього Статуту.\n\nПісля виконання сигналу \"Слухайте всі\" командир військової частини виголошує промову та вітає особовий склад військової частини з державним святом.\n\nПісля закінчення промови командир військової частини оголошує посади, військові звання військовослужбовців, яким надано право підняти Державний Прапор України, та подає команду для підняття Державного Прапора України: \"На Державний Прапор України - СТРУНКО. Державний Прапор України ПІДНЯТИ\".\n\nВизначені військовослужбовці повертаються обличчям до флагштока. Один із них піднімає Державний Прапор України, другий приймає стройове положення та прикладає руку до головного убору.\n\nОркестр виконує Державний Гімн України (у разі відсутності оркестру звучить фонограма Державного Гімну України), особовий склад військової частини виконує Державний Гімн України.\n\nПісля виконання Державного Гімну України командир військової частини подає команду \"ВІЛЬНО\", а військовослужбовці, які здійснювали підняття Державного Прапора України, стають до строю своїх підрозділів.\n\nПідрозділи військової частини проходять урочистим маршем відповідно до порядку, визначеного статтями 238-249 цього Статуту.\n\nПісля проходження урочистим маршем командир військової частини організовує повернення Бойового Прапора військової частини до штабу військової частини відповідно до статті 222 цього Статуту\";\n\n7) у другому реченні абзацу першого додатка 4 слово \"блакитною\" замінити словом \"малиновою\".\n\n3. У Статуті гарнізонної та вартової служб Збройних Сил України , затвердженому Законом України \"Про Статут гарнізонної та вартової служб Збройних Сил України\" (Відомості Верховної Ради України, 1999 р., № 22-23, ст. 196 із наступними змінами):\n\n1) у преамбулі :\n\nчастину третю викласти в такій редакції:\n\n\"Дія цього Статуту поширюється на військовослужбовців Служби зовнішньої розвідки України, Служби безпеки України, Державної служби спеціального зв’язку та захисту інформації України, Національної гвардії України, Державної прикордонної служби України, Державної спеціальної служби транспорту, Управління державної охорони України, інших утворених відповідно до законів України військових формувань, органів спеціального призначення з правоохоронними функціями\";\n\nдоповнити частиною четвертою такого змісту:\n\n\"Положення Статуту поширюються на військовозобов’язаних та резервістів під час проходження ними зборів\";\n\n2) статтю 1 викласти в такій редакції:\n\n\"1. Військові частини, штаби, організації, установи та військові навчальні заклади Збройних Сил України, військові частини (установи, організації, органи тощо) Державної прикордонної служби України, Служби безпеки України, Національної гвардії України та інших військових формувань, утворених відповідно до законів України, розташовані (дислоковані) постійно чи тимчасово в населеному пункті (пунктах) або поза ним (ними) (далі - військові частини), територіально об’єднуються в гарнізон.\n\nДля взаємодії з іншими утвореними відповідно до законів України військовими формуваннями, правоохоронними органами спеціального призначення, Державною спеціальною службою транспорту, Державною службою спеціального зв’язку та захисту інформації України, місцевими органами виконавчої влади, органами місцевого самоврядування, підприємствами, установами, організаціями і громадянами відповідно до існуючого адміністративно-територіального устрою України гарнізонам визначаються зони відповідальності\";\n\n3) у частинах першій і другій статті 3 слово \"Міністра\" замінити словом \"Міністерства\";\n\n4) у статті 4 :\n\nу частині п’ятій слова \"Командувачі військ оперативних командувань і всі прямі начальники\" замінити словами \"Командувачі військ оперативних командувань і всі прямі начальники командирів військових частин, призначених начальниками гарнізонів\";\n\nчастину шосту викласти в такій редакції:\n\n\"Накази начальника гарнізону з питань гарнізонної служби повинні точно виконуватися військовими частинами, дислокованими в межах гарнізону, командами, які перебувають у межах гарнізону, та окремими військовослужбовцями\";\n\n5) у статті 6 :\n\nу частині третій слова \"командувач військ оперативного командування\" замінити словами \"начальник гарнізону\";\n\nперше речення частини четвертої викласти в такій редакції:\n\n\"Військові частини інших утворених відповідно до законів України військових формувань, правоохоронних органів спеціального призначення, Державної спеціальної служби транспорту у разі спільного розміщення з військовими частинами Збройних Сил України залучаються до несення служби в гарнізоні, крім гарнізонних варт\";\n\nу частині п’ятій слово \"Міністром\" замінити словом \"Міністерством\";\n\n6) у статті 7 :\n\nу частині першій слово \"Міністра\" замінити словом \"Міністерства\";\n\nчастину другу доповнити словами \"який з питань гарнізонної та вартової служб підпорядковується начальникові гарнізону\";\n\n7) у статті 8 :\n\nв абзаці третьому частини першої слова \"виховної роботи\" замінити словами \"морально-психологічного забезпечення\";\n\nчастини другу та п’яту виключити;\n\n8) у статті 9 :\n\nчастину першу викласти в такій редакції:\n\n\"9. Начальник гарнізону відповідає за підтримання військової дисципліни, організацію несення гарнізонної та вартової служб, забезпечення необхідних умов для повсякденного життя та підготовки військових частин гарнізону, проведення гарнізонних заходів за їх участю, стан екологічної та пожежної безпеки гарнізону, взаємодію відповідно до компетенції з іншими утвореними відповідно до законів України військовими формуваннями, правоохоронними органами спеціального призначення, Державною спеціальною службою транспорту, Державною службою спеціального зв’язку та захисту інформації України, місцевими органами виконавчої влади, органами місцевого самоврядування, підприємствами, установами та організаціями\";\n\nу частині п’ятій:\n\nабзац третій викласти в такій редакції:\n\n\"за погодженням з відповідним органом управління Служби правопорядку розробляти та подавати на затвердження своєму безпосередньому начальнику план пожежної безпеки гарнізону та розклад гарнізонних варт\";\n\nв абзаці дванадцятому слова \"виховної роботи\" замінити словами \"морально-психологічного забезпечення\";\n\nабзац двадцять третій виключити;\n\n9) статтю 10 викласти в такій редакції:\n\n\"10. Начальник гарнізону зустрічає Президента України - Верховного Головнокомандувача Збройних Сил України, Голову Верховної Ради України, Прем’єр-міністра України, Міністра оборони України, начальника Генерального штабу - Головнокомандувача Збройних Сил України, які прибули до гарнізону, відрекомендовується їм і супроводжує їх. Для зустрічі зазначених осіб почесна варта вишиковується за особливим розпорядженням тільки в гарнізонах, де розташовуються штаби видів, оперативних командувань Збройних Сил України. Крім того, начальник гарнізону зустрічає заступників Міністра оборони України, командувачів військ оперативних командувань Збройних Сил України та всіх своїх прямих начальників\";\n\n10) у статті 11 слова \"вищих офіцерів\" та \"вищим офіцерам\" замінити відповідно словами \"військовослужбовців вищого офіцерського складу\" та \"військовослужбовцям вищого офіцерського складу\";\n\n11) у назві підрозділу \"Заступник начальника гарнізону з виховної роботи\" слова \"виховної роботи\" замінити словами \"морально-психологічного забезпечення\";\n\n12) у статті 12 :\n\nу тексті слова \"з виховної роботи\" замінити словами \"з морально-психологічного забезпечення\";\n\nу частині другій:\n\nабзац другий виключити;\n\nабзац десятий викласти в такій редакції:\n\n\"брати участь у проведенні роботи з додержання вимог законодавства України про охорону навколишнього природного середовища\";\n\nв абзаці тринадцятому слова \"виховної роботи з особовим складом варт\" замінити словами \"заходів морально-психологічного забезпечення особового складу варт\";\n\n13) у частині другій статті 13:\n\nабзаци другий - четвертий, восьмий і дев’ятий виключити;\n\nв абзаці сьомому слова \"житлової комісії гарнізону\" замінити словами \"житлових комісій\";\n\nабзац десятий викласти в такій редакції:\n\n\"проводити з військовослужбовцями офіцерського складу служб тилу військових частин гарнізону заходи з обміну досвідом роботи і ведення військового господарства кращих військових частин гарнізону\";\n\nдоповнити абзацом тринадцятим такого змісту:\n\n\"визначати, на забезпеченні яких військових частин перебуватимуть засуджені, взяті під варту та затримані військовослужбовці, які утримуються на гауптвахтах, у кімнатах тимчасово затриманих Служби правопорядку\";\n\n14) абзац другий частини другої статей 15 і 16 виключити;\n\n15) у частині другій статті 18:\n\nабзац другий виключити;\n\nв абзаці шостому слова \"хлібопекарських підприємств, боєнь\" виключити;\n\nабзац сьомий викласти в такій редакції:\n\n\"організовувати не рідше одного разу на місяць перевірку санітарного стану приміщень гауптвахти, кімнат тимчасово затриманих Служби правопорядку та щотижня - медичні огляди засуджених, узятих під варту, та затриманих військовослужбовців, які утримуються на гауптвахті, у кімнатах тимчасово затриманих Служби правопорядку, та надання їм медичної допомоги\";\n\n16) абзац другий частини другої статей 19 і 20 виключити;\n\n17) в абзаці сьомому частини другої статті 22 слово \"старшинами\" замінити словами \"головними сержантами\";\n\n18) абзац третій частини третьої статті 23 викласти в такій редакції:\n\n\"організовувати збір, супроводження та охорону військовополонених\";\n\n19) у другому реченні частини першої статті 49 слова \"офіцерів, прапорщиків\" замінити словами \"військовослужбовців офіцерського та сержантського (старшинського) складу\";\n\n20) у статті 76 :\n\nу другому реченні частини першої слова \"офіцерів та прапорщиків або сержантів\" замінити словами \"військовослужбовців офіцерського або сержантського (старшинського) складу\";\n\nу частині другій слово \"офіцери\" замінити словами \"військовослужбовці офіцерського складу\";\n\n21) статтю 99 після частини другої доповнити новою частиною такого змісту:\n\n\"З метою посилення охорони військових об’єктів дозволяється до складу варти разом із військовослужбовцями призначати особовий склад воєнізованої охорони від однієї з ними військової частини. Особливості організації спільного несення служби на периметрі охорони на визначених постах, розміщення у вартовому приміщенні, зберігання зброї та боєприпасів визначаються наказом Міністерства оборони України з урахуванням вимог цього Статуту\".\n\nУ зв’язку з цим частини третю - п’яту вважати відповідно частинами четвертою - шостою;\n\n22) у статті 103 :\n\nчастину першу після слова \"тризмінні\" доповнити словами \"або двозмінні\";\n\nу частині третій слова \"гарнізонних гауптвахт за наявності на них тільки військовослужбовців, які заарештовані у дисциплінарному порядку\" виключити;\n\n23) частину першу статті 107 викласти в такій редакції:\n\n\"107. Особовий склад варти повинен бути у вартовій формі одягу (додаток 14 до цього Статуту), озброєний справною, готовою до застосування зброєю (автоматами (карабінами) з багнетами), бронежилетами та шоломами. Вартові контрольно-пропускних постів повинні бути озброєні спеціальними засобами (кийками гумовими), а також, як виняток, можуть бути озброєні пістолетами. Начальники варт озброюються своєю штатною зброєю\";\n\n24) статтю 109 викласти в такій редакції:\n\n\"109. У гарнізонних вартах ящики з набоями замикає та запечатує сургучевою печаткою заступник начальника гарнізону, у внутрішніх вартах - начальник штабу військової частини. Цими особами перевіряються наявність і стан запасу набоїв (гранат і запалів до них) не рідше ніж один раз на місяць. Результати перевірки записуються до книги обліку запасу бойових набоїв варти (додаток 10 до цього Статуту) і до постової відомості. Іншими посадовими особами перевіряються наявність і стан запасу набоїв (гранат і запалів до них) тільки у присутності заступника начальника гарнізону (начальника штабу військової частини)\";\n\n25) частину першу статті 115 після слів \"заносяться до книги\" доповнити словами \"добору паролів\";\n\n26) частину другу статті 116 після слів \"розписується в журналі\" доповнити словами \"видачі паролів\";\n\n27) у статті 120 :\n\nу другому реченні цифру і букву \"5в\" замінити цифрою \"7\";\n\nтретє речення виключити;\n\n28) перше речення частини шостої статті 121 доповнити словами \"(начальника штабу військової частини)\";\n\n29) статтю 123 викласти в такій редакції:\n\n\"123. Начальником варти призначається військовослужбовець офіцерського або сержантського (старшинського) складу військової служби за контрактом у військовому званні не нижче ніж перший сержант (головний корабельний старшина), за наявності менше трьох постів - військовослужбовець сержантського (старшинського) складу військової служби за контрактом у військовому званні не нижче ніж старший сержант (головний старшина). Начальником чергової зміни на гауптвахті Служби правопорядку призначається військовослужбовець офіцерського складу або, як виняток, найбільш підготовлений військовослужбовець сержантського (старшинського) складу військової служби за контрактом.\n\nНачальником варти, яка охороняє особливо важливий об’єкт, незалежно від кількості постів призначається військовослужбовець офіцерського складу або сержантського (старшинського) складу військової служби за контрактом у військовому званні штаб-сержант (штаб-старшина).\n\nПомічником начальника варти призначається військовослужбовець сержантського (старшинського) складу військової служби за контрактом у військовому званні сержант (старшина 1 статті). У разі потреби помічником начальника варти дозволяється призначати військовослужбовців сержантського (старшинського) складу військової служби за контрактом у військовому званні перший сержант (головний корабельний старшина)\";\n\n30) частину третю статті 126 виключити;\n\n31) частину третю статті 127 викласти в такій редакції:\n\n\"Вивідні і конвойні призначаються з розрахунку один вивідний (конвойний) на п’ять - сім засуджених і тих, хто перебуває під слідством\";\n\n32) у частині п’ятій статті 130 слова \"військовим комендантом гарнізону\" замінити словами \"начальником органу управління Служби правопорядку в зоні відповідальності\";\n\n33) у частині третій статті 134 слова \"черговий частини\" замінити словами \"черговий військової частини\", а слова \"військовому комендантові\" - словами \"заступникові начальника гарнізону\";\n\n34) у першому реченні частини першої статті 146 слова \"військовий комендант\" замінити словами \"заступник начальника\";\n\n35) у другому реченні частини третьої статті 157 слово \"старшині\" замінити словами \"головному сержантові\";\n\n36) статтю 159 викласти в такій редакції:\n\n\"159. Тривалість несення служби чатовим на посту встановлюється командиром військової частини відповідно до пори року, стану погоди і температури повітря, при цьому вона не повинна перевищувати 4 години.\n\nЗа температури повітря -20 (град.) С і нижче (під час вітру - і при слабкішому морозі) зміна чатових зовнішніх постів, а також внутрішніх постів, що перебувають в неопалюваних приміщеннях, проводиться через 1 або 2 години (за рішенням командира військової частини). За температури повітря +30 (град.) С і вище (в затінку) зміна чатових проводиться через 1 або 2 години (за рішенням командира військової частини). Вказівку про зміну чатових через 1 або 2 години в таких випадках дає черговий військової частини, про що начальником варти робиться відповідний запис у постовій відомості.\n\nЗміна чатових біля входу до вартового приміщення проводиться через кожні 30 хвилин начальником варти або його помічником\";\n\n37) в останньому реченні частини першої статті 172 слова \"військового коменданта\" замінити словами \"заступника начальника\";\n\n38) у статті 173 :\n\nчастину першу викласти в такій редакції:\n\n\"173. Під час подачі команди \"За зброю\" весь особовий склад варти одягається, у тому числі одягає бронежилети та шоломи, бере зброю і вишиковується всередині вартового приміщення згідно із своїми номерами\";\n\nу частині другій слова \"а де їх немає - один із вартових\" виключити;\n\n39) у третьому реченні статті 175 слова \"військовим комендантом\" замінити словами \"заступником начальника\";\n\n40) у першому реченні статті 181 слова \"або військовим комендантом\" виключити;\n\n41) статтю 183 доповнити частиною четвертою такого змісту:\n\n\"Прийом під охорону сховища (складу, парку) начальник варти здійснює тільки в разі наявності в осіб, які прибули для запечатування, пожежного жетона\";\n\n42) у частині другій статті 187 слова \"та військовому комендантові\" замінити словами \"(заступникові начальника)\";\n\n43) у статті 203 :\n\nу частині першій слова \"виховної роботи\" замінити словами \"морально-психологічного забезпечення\";\n\nв абзаці вісімнадцятому частини другої слова \"виховної роботи\" замінити словами \"морально-психологічного забезпечення\";\n\n44) у першому реченні статті 262 слова \"офіцером (прапорщиком, мічманом)\" замінити словами \"військовослужбовцем офіцерського (сержантського і старшинського) складу\";\n\n45) у частині третій статті 270 слово \"старшині\" замінити словами \"головному сержантові\", а слова \"командиром частини\" - словами \"командиром військової частини\";\n\n46) у частині першій статті 297 слова \"офіцеру, прапорщику або мічману\" замінити словами \"військовослужбовцю офіцерського (сержантського і старшинського) складу\";\n\n47) у частині другій статті 306 слова \"офіцерові (прапорщикові, мічманові)\" замінити словами \"військовослужбовцеві офіцерського (сержантського і старшинського) складу\";\n\n48) у тексті Статуту слова \"військово-навчальні\", \"Служба правопорядку в гарнізоні\" в усіх відмінках замінити відповідно словами \"військові навчальні\", \"Служба правопорядку в зоні відповідальності\" у відповідному відмінку;\n\n49) в абзаці десятому пункту 2 додатка 1 слова \"офіцерів, прапорщиків (мічманів), сержантів (старшин), солдатів (матросів)\" замінити словами \"військовослужбовців офіцерського, сержантського (старшинського), рядового складу\";\n\n50) у додатку 3 :\n\nпункт 2 після абзацу чотирнадцятого доповнити новим абзацом такого змісту:\n\n\"металевий ящик із замком для зберігання індивідуальних перев’язувальних пакетів для всього особового складу варти (чергової зміни)\".\n\nУ зв’язку з цим абзаци п’ятнадцятий - двадцять другий вважати відповідно абзацами шістнадцятим - двадцять третім;\n\nдоповнити пунктом 12 такого змісту:\n\n\"12. У вартовому приміщенні обладнується сушарня для просушування постового одягу\";\n\n51) в абзаці шостому пункту 1 додатка 4 слова \"де немає огорожі\" виключити;\n\n52) абзац другий примітки 1 до додатка 5 викласти в такій редакції:\n\n\"військовослужбовець офіцерського, сержантського (старшинського) складу\";\n\n53) в абзаці другому примітки 1 до додатка 7 слова \"офіцер (прапорщик, мічман, сержант, старшина)\" замінити словами \"військовослужбовець офіцерського (сержантського і старшинського) складу\";\n\n54) у додатку 8 на четвертій сторінці постової відомості пункт 2 приміток викласти в такій редакції:\n\n\"2. Постові відомості варт зберігають у штабі військової частини протягом наступного року\";\n\n55) додаток 12 викласти в такій редакції:\n\n\"Додаток 12\n\nдо Статуту гарнізонної та вартової служби\n\n(статті 2, 98, 218, 220, 245)\n\nПРО ГАУПТВАХТУ\n\nЗагальні питання\n\n1. Для утримання військовослужбовців, засуджених до арешту, а також до яких застосовано таке адміністративне стягнення, як арешт з утриманням на гауптвахті, обладнується спеціальне приміщення - гауптвахта Служби правопорядку.\n\n2. На гауптвахті, крім військовослужбовців, зазначених у пункті 1 цього додатка, можуть триматися:\n\nвійськовослужбовці, військовозобов’язані та резервісти під час проходження ними зборів (далі - військовозобов’язані та резервісти), для яких як запобіжний захід обрано тримання під вартою;\n\nвійськовослужбовці, засуджені судом, які направляються до дисциплінарного батальйону (частини), - до набрання вироком законної сили;\n\nвійськовозобов’язані та резервісти, до яких застосовано адміністративне стягнення, - арешт з утриманням на гауптвахті.\n\n3. Для утримання затриманих військовослужбовців, військовозобов’язаних та резервістів обладнується кімната для тимчасово затриманих військовослужбовців.\n\nУ кімнаті для тимчасово затриманих військовослужбовців можуть триматися військовослужбовці, військовозобов’язані та резервісти, затримані:\n\nза вчинення адміністративних правопорушень - не більш як три години, а в разі затримання за порушення військової дисципліни з ознаками алкогольного, наркотичного або іншого сп’яніння - до виходу з такого стану, але не більше однієї доби;\n\nза підозрою або в разі вчинення кримінального правопорушення - до передачі їх органам досудового розслідування (строки доставлення визначені статтями 191 і 211 Кримінального процесуального кодексу України), а в разі утримання на підставі протоколу про затримання, складеного слідчим або прокурором, до прийняття рішення судом - не більш як 72 години;\n\nбез документів - до встановлення їх особи, але не більше однієї доби.\n\nТакож у кімнаті для тимчасово затриманих військовослужбовців можуть триматися затримані особи у військовій формі одягу без документів до встановлення їх особи, але не більше однієї доби.\n\n4. Якщо гауптвахта Служби правопорядку розташована на великій відстані, з дозволу начальника гарнізону (командира з’єднання) у військових частинах може обладнуватися спеціальна кімната для перебування тимчасово затриманих військовослужбовців, військовозобов’язаних та резервістів (кімната для тимчасово затриманих). Контроль за перебуванням тимчасово затриманих у такому разі покладається на оперативного чергового (чергового) військової частини (корабля). Строк перебування військовослужбовців, військовозобов’язаних та резервістів у кімнатах для тимчасово затриманих становить не більше однієї доби.\n\nВідправлення на гауптвахту та конвоювання\n\n5. Військовослужбовців, до яких обрано запобіжний захід тримання під вартою, засуджених судом до арешту та заарештованих, відправляють на гауптвахту на підставі рішення суду, яке набрало законної сили.\n\n6. Начальник органу управління Служби правопорядку в зоні відповідальності після одержання розпорядження про виконання судового рішення та копії рішення суду, яке набрало законної сили, забезпечує направлення конвою до місця проходження військової служби військовослужбовцем з метою здійснення конвоювання засудженого військовослужбовця до гауптвахти Служби правопорядку. Командир військової частини повинен забезпечити передачу засудженого військовослужбовця, відповідних документів та речей начальникові конвою.\n\n7. Про відправлення засуджених до арешту військовослужбовців до місця відбування покарання командир військової частини (начальник органу управління Служби правопорядку в зоні відповідальності) зобов’язаний у триденний строк повідомити його сім’ї або близьким родичам про те, ким, коли і куди він відправлений. З цією метою засудженому, який відбуває покарання, видається поштовий конверт, на якому засуджений зазначає адресу, прізвище, ім’я та по батькові адресата. За дорученням командира військової частини (начальника органу управління Служби правопорядку в зоні відповідальності) відповідною службовою особою в конверт укладається повідомлення про те, хто, коли і куди (адреса органу управління Служби правопорядку в зоні відповідальності (гауптвахти) вибув для відбування покарання.\n\n8. Супроводження засуджених, узятих під варту, заарештованих та затриманих військовослужбовців за вчинення кримінальних правопорушень здійснюється під охороною конвою, який призначається від відповідного органу управління Служби правопорядку в зоні відповідальності.\n\n9. Для конвоювання засуджених, узятих під варту, заарештованих та затриманих військовослужбовців із числа військовослужбовців офіцерського складу призначається офіцерський конвой, а для конвоювання засуджених, узятих під варту, заарештованих та затриманих військовослужбовців із числа військовослужбовців сержантського (старшинського) складу - із числа військовослужбовців сержантського (старшинського) складу. Для конвоювання засуджених, узятих під варту, та затриманих військовослужбовців-жінок конвойні призначаються з числа військовослужбовців-жінок.\n\n10. Конвойний зобов’язаний мати зброю в положенні \"на ремінь\". Зброю заряджають лише за вказівкою начальника, який призначив конвой, згідно з положеннями статей 111 і 112 цього Статуту.\n\nКонвой може застосовувати зброю та спеціальні засоби згідно з правилами, визначеними статтею 241 цього Статуту, та іншими нормативно-правовими актами.\n\n11. Військовослужбовці з числа осіб офіцерського, сержантського (старшинського) і рядового складу (крім строкової військової служби), до яких застосовано адміністративне стягнення у вигляді арешту з утриманням на гауптвахті, для відбування арешту можуть прибувати самостійно, а військовослужбовці строкової військової служби - тільки в супроводі представника військової частини (установи), призначеного командиром (начальником) військової частини (установи).\n\n12. На автомобілях засуджених, узятих під варту, заарештованих та затриманих розміщують обличчям у бік, протилежний рухові. Особовий склад конвою розміщується в передній частині кузова так, щоб вони мали змогу стежити за засудженими, узятими під варту, заарештованими та затриманими військовослужбовцями.\n\nКонвоювання засуджених, узятих під варту, заарештованих та затриманих військовослужбовців пішим порядком у населених пунктах, через місця значного скупчення людей, а також проїзд із засудженими, узятими під варту, заарештованими та затриманими військовослужбовцями у громадському транспорті забороняються.\n\n13. Порядок організації конвоювання засуджених, узятих під варту, заарештованих та затриманих військовослужбовців визначається Міністерством оборони України.\n\nТримання на гауптвахті Служби правопорядку засуджених, узятих під варту, заарештованих та затриманих військовослужбовців\n\n14. Підставою для тримання на гауптвахті Служби правопорядку засуджених до арешту, узятих під варту та заарештованих військовослужбовців є рішення суду, яке набрало законної сили.\n\nЗасуджені та заарештовані військовослужбовці утримуються на одній гауптвахті Служби правопорядку. Переведення засудженого або заарештованого з однієї гауптвахти (камери) Служби правопорядку до іншої допускається в разі його хвороби або для забезпечення його особистої безпеки, а також за інших виняткових обставин, що перешкоджають подальшому перебуванню засудженого, заарештованого в цій гауптвахті (камері). Переведення засуджених або заарештованих у межах однієї гауптвахти Служби правопорядку здійснюється за письмовим розпорядженням начальника органу управління Служби правопорядку в зоні відповідальності, а переведення до іншої гауптвахти Служби правопорядку - за рішенням начальника Служби правопорядку за поданням начальника органу управління Служби правопорядку в зоні відповідальності.\n\n15. Засуджених, узятих під варту, заарештованих та затриманих військовослужбовців розміщують у камерах із дотриманням таких умов:\n\nвійськовослужбовців офіцерського складу - окремо від інших категорій військовослужбовців;\n\nвійськовослужбовців сержантського (старшинського) складу - окремо від військовослужбовців рядового складу;\n\nвійськовослужбовців строкової військової служби - окремо від військовослужбовців, які проходять службу за контрактом;\n\nзасуджених, узятих під варту, та затриманих військовослужбовців-жінок - окремо від військовослужбовців-чоловіків;\n\nзасуджених військовослужбовців, яких уперше притягнуто до кримінальної відповідальності, - окремо від засуджених, які раніше притягувалися до кримінальної відповідальності;\n\nзасуджених військовослужбовців, які раніше працювали в правоохоронних органах, органах юстиції та суді, - окремо від інших засуджених військовослужбовців.\n\nУ разі потреби та з метою захисту засудженого, узятого під варту, заарештованого та затриманого військовослужбовця від можливих посягань на його життя з боку інших військовослужбовців чи запобігання вчиненню ним нового правопорушення або за наявності медичного висновку за мотивованим рішенням начальника органу управління Служби правопорядку в зоні відповідальності його можуть тримати в одиночній камері.\n\n16. Порядок і умови прийняття, утримання засуджених, узятих під варту, заарештованих та затриманих військовослужбовців визначаються Міністерством оборони України.\n\n17. Засуджених та заарештованих військовослужбовців на підставі письмового розпорядження на виконання робіт, виданого начальником гауптвахти Служби правопорядку, можуть залучати до робіт із господарського обслуговування гауптвахти та прибирання прилеглої до неї території. Тривалість виконання робіт не повинна перевищувати дві години на добу.\n\nЗасуджені та заарештовані військовослужбовці виводяться на роботи за категоріями під наглядом вивідного (помічника начальника чергової зміни), який під час роботи забезпечує ізоляцію від контакту з іншими засудженими та заарештованими військовослужбовцями.\n\n18. Засуджені, взяті під варту, та заарештовані військовослужбовці забезпечуються речовим майном у порядку, визначеному Міністерством оборони України.\n\n19. Засуджені, взяті під варту, заарештовані та затримані військовослужбовці несуть матеріальну відповідальність за завдані ними збитки відповідно до законодавства.\n\n20. Заходи фізичного впливу, спеціальні засоби та зброя застосовуються до засуджених, узятих під варту, заарештованих та затриманих військовослужбовців особовим складом чергової зміни та посадовими особами органу управління Служби правопорядку в зоні відповідальності відповідно до законодавства, про що начальник чергової зміни і службові особи органу управління Служби правопорядку в зоні відповідальності негайно доповідають начальникові органу управління Служби правопорядку в зоні відповідальності та повідомляють відповідному прокуророві.\n\nОбладнання гауптвахти\n\n21. Гауптвахта Служби правопорядку має приміщення для утримання засуджених, узятих під варту, заарештованих та затриманих військовослужбовців і окремі приміщення в органі управління Служби правопорядку в зоні відповідальності. У разі розміщення гауптвахти в одному будинку із черговою зміною підрозділу Служби правопорядку прохід засуджених, узятих під варту, заарештованих та затриманих військовослужбовців через приміщення Служби правопорядку не допускається.\n\n22. На гауптвахті Служби правопорядку повинні бути:\n\nзагальні та одиночні камери для засуджених військовослужбовців офіцерського складу, військової служби за контрактом, призваних на військову службу під час мобілізації та строкової військової служби, а також військовослужбовців-жінок;\n\nзагальні та одиночні камери для військовослужбовців, військовозобов’язаних та резервістів, які підозрюються у вчиненні кримінального правопорушення, обвинувачених (підсудних), до яких за вмотивованим рішенням суду обрано запобіжний захід у вигляді взяття під варту;\n\nкімнати для тимчасово затриманих військовослужбовців, військовозобов’язаних та резервістів, яких затримано за вчинення адміністративних правопорушень, за вчинення кримінальних правопорушень, до передачі їх органам досудового розслідування, а також затриманих без документів до встановлення особи.\n\nВ одиночних камерах повинні бути нари, які зачиняються на замок удень, або ліжко з дерев’яним лежаком, тумбочка, стіл, табурет.\n\nУ загальних камерах повинні бути ліжка з дерев’яним лежаком, тумбочки, столи, лави (табурети), полиці для книг, баки з питною водою, обладнані фонтанчиками.\n\nЗагальні та одиночні камери обладнуються відгородженими санвузлами з дверцятами, умивальниками з проточною гарячою і холодною водою, примусовою механічною вентиляцією з можливістю подачі теплого повітря в холодну пору року.\n\n23. Крім камер для засуджених, узятих під варту, заарештованих та затриманих військовослужбовців, гауптвахта Служби правопорядку має такі приміщення:\n\nкімнату для допиту засуджених, узятих під варту, та затриманих військовослужбовців;\n\nприміщення чергової зміни (якщо воно не розташоване в будинку (приміщенні) органу управління Служби правопорядку в зоні відповідальності);\n\nкімнату начальника гауптвахти;\n\nкімнату для роботи штатного складу гауптвахти;\n\nокреме приміщення для приготування (підігрівання) їжі з необхідними виробничими, допоміжними та побутовими приміщеннями;\n\nїдальню;\n\nкімнату для зберігання особистих речей засуджених, узятих під варту, заарештованих та затриманих військовослужбовців, обладнану стелажами (вішалками);\n\nкімнату для вмивання;\n\nдушову кімнату;\n\nвнутрішні або зовнішні туалети;\n\nкімнату для проведення медичного огляду;\n\nкімнату для проведення процесуальних дій у режимі відеоконференції;\n\nкімнату для проведення короткострокових та тривалих побачень;\n\nкімнату (місце) для побутового обслуговування;\n\nприміщення (місце) для виконання фізичних вправ;\n\nпрогулянкові камери (майданчик для прогулянок);\n\nмісце для зберігання книжкового фонду, газет та журналів.\n\n24. У кімнаті начальника гауптвахти повинні бути стіл, два - три стільці (табурети), ліжко, вішалка, а також металевий сейф для документів, грошей і цінних речей, прийнятих на зберігання від засуджених, узятих під варту, заарештованих та затриманих військовослужбовців.\n\n25. Двері та вікна в камерах і місцях загального користування (у кімнатах для вмивання, туалетах) обладнуються металевими ґратами. Двері камер обладнують оглядовими вікнами. У коридорах гауптвахти повинні бути шафи, які зачиняються на замки, для зберігання приладдя для чищення одягу та взуття, курток і головних уборів. Ключі від шаф зберігаються у начальника чергової зміни. Гауптвахта обладнується радіоточками для прослуховування радіопередач.\n\n26. У кожній гауптвахті повинні бути прогулянкові камери (майданчик для прогулянок), які розташовуються на території гауптвахти та з’єднуються з приміщенням гауптвахти наземними переходами чи прилягають до них, і місце для проведення занять із стройової підготовки. Стіни прогулянкових камер (майданчика для прогулянок) повинні бути заввишки не менш як 2 метри.\n\nДопускається обладнання стін прогулянкових камер (майданчика для прогулянок) металевою решіткою з вічками не більше 15x15 сантиметрів, товщина прута - не менше 10 міліметрів (металевою сіткою \"рабиця\" з вічками не більше 5 x 5 сантиметрів).\n\nНа кожну особу, яка виводиться на прогулянку, повинно припадати 2,5-3 квадратні метри площі прогулянкової камери (майданчика для прогулянок).\n\n27. Вхідні двері у приміщення гауптвахти, двері (у разі потреби вікна) камер, вихід у двір для прогулянок обладнуються автономною сигналізацією, яка виводиться на пульт начальника чергової зміни.\n\n28. Особливості обладнання приміщень гауптвахти, де тримають засуджених, узятих під варту, заарештованих та затриманих військовослужбовців, визначаються Міністерством оборони України\".\n\n4. У Дисциплінарному статуті Збройних Сил України , затвердженому Законом України \"Про Дисциплінарний статут Збройних Сил України\" (Відомості Верховної Ради України, 1999 р., № 22-23, ст. 197 із наступними змінами):\n\n1) у преамбулі :\n\nчастину першу після слів \"під час проходження\" доповнити словами \"навчальних (перевірочних) і спеціальних\";\n\nчастину четверту викласти в такій редакції:\n\n\"Дія цього Статуту поширюється на військовослужбовців Служби зовнішньої розвідки України, Служби безпеки України, Державної служби спеціального зв’язку та захисту інформації України, Національної гвардії України, Державної прикордонної служби України, Державної спеціальної служби транспорту, Управління державної охорони України, інших утворених відповідно до законів України військових формувань, органів спеціального призначення з правоохоронними функціями\";\n\n2) у статті 1 слова \"військовими статутами\" замінити словами \"статутами Збройних Сил України\";\n\n3) абзац третій статті 3 після слова \"дотримання\" доповнити словами \"Конституції та законів України\", а слова \"військових статутів\" замінити словами \"статутів Збройних Сил України\";\n\n4) у статті 4 :\n\nв абзаці другому слова \"військових статутів\" замінити словами \"статутів Збройних Сил України\";\n\nв абзаці третьому слова \"та військову\" виключити;\n\nв абзаці четвертому слова \"військовими статутами\" замінити словами \"статутами Збройних Сил України\";\n\n5) у статті 5 :\n\nперше речення частини першої викласти в такій редакції:\n\n\"5. За стан військової дисципліни у з’єднанні, військовій частині (підрозділі), закладі та установі відповідає командир\";\n\nу частині другій слово \"(начальників)\" виключити;\n\n6) у статті 6 :\n\nу частині третій слова \"законами та військовими статутами\" замінити словами \"статутами Збройних Сил України\", а слова \"арешту винного й\" виключити;\n\n7) статтю 8 викласти в такій редакції:\n\n\"8. Командири, посади яких у цьому Статуті не визначені, користуються дисциплінарною владою стосовно підлеглих військовослужбовців згідно з військовим званням, передбаченим їх посадою:\n\nа) молодший сержант (старшина 2 статті), сержант (старшина 1 статті) - владою командира відділення;\n\nб) старший сержант (головний старшина) - владою головного сержанта взводу;\n\nв) перший сержант (головний корабельний старшина), штаб-сержант (штаб-старшина), майстер-сержант (майстер-старшина), старший майстер-сержант (старший майстер-старшина), головний майстер-сержант (головний майстер-старшина) - владою головного сержанта роти;\n\nг) молодший лейтенант, лейтенант, старший лейтенант - владою командира взводу (групи);\n\nґ) капітан (капітан-лейтенант) - владою командира роти (корабля 4 рангу);\n\nд) майор, підполковник (капітан 3 рангу, капітан 2 рангу) - владою командира батальйону (корабля 3 рангу);\n\nе) полковник, генерал-майор (капітан 1 рангу, контр-адмірал) - владою командира бригади (полку, корабля 1 рангу);\n\nє) генерал-лейтенант (віце-адмірал) - владою командира корпусу;\n\nж) генерал-полковник (адмірал), генерал армії України - владою командувача військ оперативного командування Збройних Сил України\";\n\n8) частину першу статті 9 викласти в такій редакції:\n\n\"9. Заступники командирів з’єднань, військових частин (підрозділів), закладів, установ та організацій користуються стосовно підлеглих дисциплінарною владою на один ступінь нижчою, ніж їх безпосередні командири\";\n\n9) статті 10-12 викласти в такій редакції:\n\n\"10. Військовослужбовці офіцерського складу під час перебування з підрозділами у відрядженні як їх командири (начальники), а також під час виконання визначеного наказом командира військової частини самостійного завдання поза місцем дислокації військової частини користуються дисциплінарною владою на один ступінь вищою за владу, передбачену посадою, яку вони обіймають. Військовослужбовці рядового, сержантського і старшинського складу, призначені начальниками команд, у зазначених випадках користуються дисциплінарною владою командира взводу.\n\n11. Особи офіцерського складу, призначені командирами підрозділів слухачів, курсантів вищих військових навчальних закладів та військових навчальних підрозділів вищих навчальних закладів, користуються дисциплінарною владою стосовно підлеглих на один ступінь вищою за владу, передбачену посадою, яку вони обіймають.\n\n12. Верховний Головнокомандувач Збройних Сил України, Міністр оборони України, начальник Генерального штабу - Головнокомандувач Збройних Сил України, керівники державних органів, які мають у своєму підпорядкуванні військові формування, утворені відповідно до законів України, Голова Служби зовнішньої розвідки України, Голова Служби безпеки України, Голова Державної служби спеціального зв’язку та захисту інформації України, командувач Національної гвардії України, Голова Державної прикордонної служби України, Голова Адміністрації Державної спеціальної служби транспорту, начальник Управління державної охорони України, керівники інших утворених відповідно до законів України військових формувань, органів спеціального призначення з правоохоронними функціями користуються дисциплінарною владою в повному обсязі цього Статуту, крім відповідних повноважень, визначених цим Статутом для кожного з них особисто.\n\nМіністр внутрішніх справ України також має право нагороджувати відомчими заохочувальними відзнаками Міністерства внутрішніх справ України військовослужбовців Державної прикордонної служби України.\n\nЗаступники Міністра оборони України, командувачі видів, окремих родів військ (сил) Збройних Сил України, заступники керівників державних органів, які мають у своєму підпорядкуванні військові формування, утворені відповідно до законів України, Служби зовнішньої розвідки України, Служби безпеки України, Державної служби спеціального зв’язку та захисту інформації України, Національної гвардії України, Державної прикордонної служби України, Державної спеціальної служби транспорту, Управління державної охорони України, інших утворених відповідно до законів України військових формувань, органів спеціального призначення з правоохоронними функціями користуються стосовно підлеглих військовослужбовців дисциплінарною владою командувача виду Збройних Сил України.\n\nКерівники (начальники) регіональних (територіальних) органів і регіональних (територіальних) органів управління військових формувань, утворених відповідно до законів України, Служби зовнішньої розвідки України, Служби безпеки України, Державної служби спеціального зв’язку та захисту інформації України, Національної гвардії України, Державної прикордонної служби України, Державної спеціальної служби транспорту, Управління державної охорони України, інших утворених відповідно до законів України військових формувань, органів спеціального призначення з правоохоронними функціями користуються стосовно підлеглих військовослужбовців дисциплінарною владою командувача військ оперативного командування.\n\nКерівники (начальники) структурних підрозділів Міністерства оборони України і Генерального штабу Збройних Сил України, головних органів військового управління інших утворених відповідно до законів України військових формувань, Адміністрації Державної спеціальної служби транспорту, Адміністрації Державної служби спеціального зв’язку та захисту інформації України, Державної прикордонної служби України, Управління державної охорони України, начальники функціональних підрозділів Центрального управління Служби безпеки України із статусом головного управління і вище, начальники регіональних органів Служби безпеки України користуються стосовно підлеглих військовослужбовців дисциплінарною владою командира корпусу\";\n\n10) статті 15-44 та назви відповідних підрозділів розділу II виключити;\n\n11) включити до розділу II після статті 14 нові підрозділи та статті 15-33 такого змісту:\n\n\"Заохочення, які застосовуються до військовослужбовців\n\n15. До військовослужбовців застосовуються такі заохочення:\n\nа) схвалення;\n\nб) подяка;\n\nв) додаткове звільнення з розташування військової частини або корабля на берег поза чергою (для військовослужбовців строкової військової служби та курсантів вищих військових навчальних закладів, військових навчальних підрозділів закладів вищої освіти);\n\nг) повідомлення батькам або колективу за місцем роботи чи навчання військовослужбовця до призову (вступу) на військову службу про зразкове виконання ним військового обов’язку та отримані заохочення;\n\nґ) додаткова відпустка строком до 5 діб (для військовослужбовців строкової військової служби);\n\nд) грамота;\n\nе) цінний подарунок;\n\nє) грошова премія;\n\nж) занесення прізвища військовослужбовця до Книги пошани військової частини (корабля);\n\nз) дострокове присвоєння чергового військового звання;\n\nи) почесні нагрудні знаки;\n\nі) відомчі заохочувальні відзнаки.\n\nПрава командирів (начальників) щодо застосування заохочень до підлеглих військовослужбовців\n\n16. Командир відділення, головний сержант (заступник командира) взводу мають право застосовувати заохочення, передбачені пунктами \"а\" та \"б\" статті 15 цього Статуту.\n\n17. Головний сержант роти, головний сержант (головний старшина) батальйону (корабля 3 рангу), головний сержант (головний старшина) бригади (полку, корабля 1 рангу), командир взводу мають право застосовувати заохочення, передбачені пунктами \"а\"-\"в\" статті 15 цього Статуту.\n\n18. Головний сержант (головний старшина) з’єднання, окремого роду військ (сил), виду Збройних Сил України мають право застосовувати заохочення, передбачені пунктами \"а\", \"б\" та \"в\" статті 15 цього Статуту.\n\n19. Головний сержант Збройних Сил України має право застосовувати заохочення, передбачені пунктами \"а\"-\"в\" та \"д\" статті 15 цього Статуту.\n\n20. Командир роти (корабля 4 рангу), командир батальйону (корабля 3 рангу) мають право застосовувати заохочення, передбачені пунктами \"а\"-\"в\" статті 15 цього Статуту.\n\n21. Командир окремого батальйону (корабля 2 рангу) має право застосовувати заохочення, передбачені пунктами \"а\"-\"ж\" статті 15 цього Статуту.\n\n22. Командир бригади (полку, корабля 1 рангу) має право застосовувати заохочення, передбачені пунктами \"а\"-\"ж\", а також пунктом \"з\" (до майстер-сержанта (майстер-старшини) включно) статті 15 цього Статуту.\n\n23. Командир корпусу, командувач військ оперативного командування, командувач виду, окремого роду військ (сил) Збройних Сил України мають право застосовувати заохочення, передбачені пунктами \"а\"-\"ж\", а також \"з\" (до підполковника включно) статті 15 цього Статуту.\n\n24. Керівники військових формувань, утворені відповідно до законів України, Голова Служби зовнішньої розвідки України, Голова Служби безпеки України, Голова Державної служби спеціального зв’язку та захисту інформації України, командувач Національної гвардії України, Голова Державної прикордонної служби України, Голова Адміністрації Державної спеціальної служби транспорту, начальник Управління державної охорони України, командувачі видів, окремих родів військ (сил) Збройних Сил України, крім того, мають право застосовувати заохочення, передбачене пунктом \"і\" статті 15 цього Статуту.\n\nПорядок застосування заохочень\n\n25. Командири (начальники) у межах прав, передбачених статтями 16-24 цього Статуту, можуть застосовувати заохочення у виді схвалення, оголошення подяки та нагородження грамотою, цінним подарунком, грошовою премією як до окремого військовослужбовця, так і до всього особового складу підрозділу, військової частини.\n\n26. Заохочення оголошуються, як правило, перед строєм або на зборах (нарадах).\n\n27. Надання додаткового звільнення з розташування військової частини чи з корабля на берег поза чергою реалізується у дні та години, встановлені для цього командиром військової частини.\n\n28. Додаткова відпустка як заохочення застосовується лише для військовослужбовців строкової військової служби і надається за високі показники в бойовій (оперативній) підготовці, пильність та відмінну службу, вмілу експлуатацію озброєння, бойової техніки та оголошується наказом по військовій частині.\n\nДодаткова відпустка надається, як правило, разом з основною відпусткою військовослужбовця, а в разі використання основної відпустки додаткова відпустка надається протягом місяця з дня оголошення заохочення.\n\n29. Чергове військове звання достроково може бути присвоєне військовослужбовцям один раз за весь період проходження військової служби.\n\n30. Занесення прізвища до Книги пошани військової частини застосовується до військовослужбовців, які досягли високих показників у бойовій (оперативній) підготовці і особливо відзначилися під час виконання військового обов’язку. При цьому військовослужбовцю вручається витяг із Книги пошани, підписаний командиром військової частини (корабля).\n\n31. З метою відзначення особистих досягнень у професійній, службовій діяльності, за бездоганну службу та особливі заслуги під час виконання службових обов’язків військовослужбовці, працівники військових формувань та інші особи можуть нагороджуватися відповідними почесними нагрудними знаками та відомчими заохочувальними відзнаками.\n\n32. Відзнакою \"Іменна вогнепальна зброя\" нагороджує Верховний Головнокомандувач Збройних Сил України.\n\n33. Міністр оборони України, керівники інших центральних органів виконавчої влади, які мають у своєму підпорядкуванні утворені відповідно до законів України військові формування, нагороджують відомчими заохочувальними відзнаками \"Вогнепальна зброя\" і \"Холодна зброя\". Це почесні відомчі заохочувальні відзнаки, якими нагороджуються військовослужбовці за визначні заслуги в забезпеченні обороноздатності України, недоторканності її державного кордону, підтриманні високої бойової готовності військ (сил), зміцненні національної безпеки, боротьбі зі злочинністю, захисті конституційних прав та свобод людини і громадянина, за бездоганну багаторічну службу, зразкове виконання військового та службового обов’язку, виявлені при цьому честь і доблесть\";\n\n12) частину четверту статті 45 викласти в такій редакції:\n\n\"Усі дисциплінарні стягнення, крім пониження у військовому званні, пониження в посаді, звільнення з військової служби за службовою невідповідністю, накладені на військовослужбовців і не зняті до дня звільнення їх у запас чи відставку, вважаються знятими з дня виключення військовослужбовця із списків особового складу військової частини (військового навчального закладу, установи тощо)\";\n\n13) частину першу статті 46 викласти в такій редакції:\n\n\"46. З метою громадського впливу на порушників військової дисципліни та громадського порядку до накладення стягнення за порушення військовослужбовців за рішенням командира (начальника) можна обговорювати:\n\nвійськовослужбовців рядового складу - на зборах особового складу;\n\nвійськовослужбовців сержантського (старшинського) складу - на зборах військовослужбовців сержантського (старшинського) складу;\n\nвійськовослужбовців офіцерського складу - на зборах військовослужбовців офіцерського складу, які мають військові звання (займають посади) не нижче військового звання (посади) офіцера, правопорушення якого обговорюються\";\n\n14) статтю 47 викласти в такій редакції:\n\n\"47. Невиконання (неналежне виконання) службових обов’язків, що призвело до людських жертв чи інших тяжких наслідків або створило загрозу настанню таких наслідків, є підставою для усунення такого військовослужбовця від виконання службових обов’язків.\n\nРішення про усунення військовослужбовця від виконання службових обов’язків приймається прямим командиром (начальником).\n\nПро цей факт видається у триденний строк із дня прийняття посадовою особою такого рішення письмовий наказ про проведення службового розслідування.\n\nТривалість усунення від виконання службових обов’язків не повинна перевищувати тривалості службового розслідування та часу, необхідного для прийняття командиром (начальником) відповідного рішення за результатами такого розслідування.\n\nНаказ про усунення військовослужбовця від виконання службових обов’язків скасовується, якщо за результатами службового розслідування підстави для прийняття такого рішення не підтвердилися або прийнято рішення про притягнення військовослужбовця, який вчинив правопорушення, до дисциплінарної відповідальності.\n\nУ разі відмови або ухилення від обов’язкового медичного огляду, а також появи на службі у стані сп’яніння усунення військовослужбовця від виконання службових обов’язків може здійснити безпосередній або прямий начальник, про що негайно доповідається в порядку підпорядкованості із зазначенням причин і обставин усунення.\n\nКомандир (начальник), який усунув підлеглого від виконання службових обов’язків без достатніх підстав, несе за це відповідальність\";\n\n15) статті 48-74 та назви відповідних підрозділів розділу III виключити;\n\n16) включити до розділу III після статті 47 нові підрозділи та статті 48-56 такого змісту:\n\n\"Дисциплінарні стягнення, що накладаються на військовослужбовців\n\n48. На військовослужбовців можуть бути накладені такі дисциплінарні стягнення:\n\nа) зауваження;\n\nб) догана;\n\nв) сувора догана;\n\nг) позбавлення чергового звільнення з розташування військової частини чи з корабля на берег (стосовно військовослужбовців строкової військової служби та курсантів вищих військових навчальних закладів, військових навчальних підрозділів закладів вищої освіти);\n\nґ) попередження про неповну службову відповідність (крім осіб рядового складу строкової військової служби);\n\nд) пониження в посаді;\n\nе) пониження у військовому званні на один ступінь (стосовно осіб сержантського (старшинського) та офіцерського складу);\n\nє) пониження у військовому званні з переведенням на нижчу посаду (стосовно військовослужбовців сержантського (старшинського) складу);\n\nж) звільнення з військової служби через службову невідповідність (крім осіб, які проходять строкову військову службу, військову службу за призовом під час мобілізації на особливий період, військову службу за призовом осіб офіцерського складу, а також військовозобов’язаних під час проходження навчальних (перевірочних) і спеціальних зборів та резервістів під час проходження підготовки та зборів).\n\nПрава командирів (начальників) накладати дисциплінарні стягнення на підлеглих військовослужбовців\n\n49. Командир відділення, головний сержант (заступник командира) взводу мають право застосовувати стягнення, передбачені пунктами \"а\"-\"г\" статті 48 цього Статуту.\n\n50. Головний сержант роти, головний сержант (головний старшина) батальйону (корабля 3 рангу), головний сержант (головний старшина) бригади (полку, корабля 1 рангу), командир взводу мають право застосовувати стягнення, передбачені пунктами \"а\"-\"г\" статті 48 цього Статуту.\n\n51. Головний сержант (головний старшина) з’єднання, окремого роду військ (сил), виду Збройних Сил України мають право застосовувати стягнення, передбачені пунктами \"а\"-\"г\" статті 48 цього Статуту.\n\n52. Головний сержант Збройних Сил України має право застосовувати стягнення, передбачені пунктами \"а\"-\"г\" статті 48 цього Статуту.\n\n53. Командир роти (корабля 4 рангу), командир батальйону (корабля 3 рангу) мають право застосовувати заохочення, передбачені пунктами \"а\"-\"г\" статті 48 цього Статуту.\n\n54. Командир окремого батальйону (корабля 2 рангу), а також командир окремої військової частини, який користується дисциплінарною владою командира батальйону (корабля 3 рангу), має право застосовувати стягнення, визначені в пунктах \"а\"-\"ґ\" статті 48 цього Статуту (крім попередження про неповну службову відповідність осіб офіцерського складу).\n\n55. Командир бригади (полку, корабля 1 рангу) має право застосовувати стягнення, передбачені пунктами \"а\"-\"ґ\", а також пунктами \"д\"-\"ж\" (до майстер-сержанта (майстер-старшини) включно) статті 48 цього Статуту.\n\n56. Командир корпусу, командувач військ оперативного командування, командувач виду, окремого роду військ (сил) Збройних Сил України має право застосовувати стягнення, передбачені пунктами \"а\"-\"ж\" (до підполковника включно) статті 48 цього Статуту\";\n\n17) статті 79 і 80 викласти в такій редакції:\n\n\"79. Особи рядового, сержантського (старшинського) та офіцерського складу, які перебувають у запасі або у відставці та носять військову форму одягу, за вчинення правопорушення, що ганьбить військову честь і гідність військового звання, можуть бути позбавлені права носіння військової форми одягу.\n\n80. Позбавлення права носіння військової форми одягу може бути здійснено посадовою особою, яка надала таке право, або особою, вищою за посадою\";\n\n18) у статті 85 :\n\nчастину першу викласти в такій редакції:\n\n\"85. Службове розслідування призначається письмовим наказом командира (начальника), який прийняв рішення притягти військовослужбовця до дисциплінарної відповідальності. Воно може бути проведено особисто командиром (начальником), доручено військовослужбовцю офіцерського складу, а в разі вчинення правопорушення військовослужбовцем рядового, сержантського (старшинського) складу - також військовослужбовцю сержантського (старшинського) складу\";\n\nчастину сьому викласти в такій редакції:\n\n\"Порядок проведення службового розслідування у Збройних Силах України визначається наказом Міністерства оборони України, в інших військових формуваннях, правоохоронних органах спеціального призначення - наказами державних органів, які мають у своєму підпорядкуванні військові формування, утворені відповідно до законів України, правоохоронних органів спеціального призначення, Державної спеціальної служби транспорту, Адміністрації Державної служби спеціального зв’язку та захисту інформації України\";\n\n19) у частині першій статті 86 слова \"приймає рішення про накладення дисциплінарного стягнення\" замінити словами \"який призначив службове розслідування, приймає рішення про притягнення військовослужбовця до дисциплінарної відповідальності та визначає вид дисциплінарного стягнення\";\n\n20) частину другу статті 87 викласти в такій редакції:\n\n\"Дисциплінарне стягнення не може бути накладено після шести місяців з дня виявлення правопорушення. До зазначеного строку не зараховується час проведення службового розслідування, перебування військовослужбовця на лікуванні, у відпустці, під вартою, а також час відсутності на службі без поважних причин\";\n\n21) у статті 91 слова \"або поєднувати одне стягнення з іншим\" виключити, а слово \"покарання\" замінити словами \"притягнення до дисциплінарної відповідальності\";\n\n22) у частині першій статті 92 слово \"покарання\" замінити словами \"притягнення до дисциплінарної відповідальності\";\n\n23) статтю 94 доповнити частиною другою такого змісту:\n\n\"Старший командир (начальник) також може скасовувати дисциплінарні стягнення, накладені молодшим командиром (начальником), якщо стягнення накладено на військовослужбовця без достатніх на те підстав або з порушенням визначених законодавством строків чи порядку притягнення до дисциплінарної відповідальності\";\n\n24) частину першу статті 96 доповнити третім реченням такого змісту: \"До зазначеного строку не зараховується час перебування військовослужбовця на лікуванні та у відпустці\";\n\n25) статтю 99 виключити;\n\n26) статтю 102 викласти в такій редакції:\n\n\"102. Дисциплінарне стягнення у вигляді попередження про неповну службову відповідність застосовується один раз за час перебування військовослужбовця на штатній посаді і накладається наказом посадової особи, якій цим Статутом надано таке право.\n\nКандидатура військовослужбовця, на якого накладено дисциплінарне стягнення у вигляді попередження про неповну службову відповідність, не подається протягом строку дії дисциплінарного стягнення до присвоєння чергового військового звання.\n\nЯкщо протягом шести місяців після накладення такого стягнення військовослужбовець не виправив своєї поведінки і вчинив правопорушення, приймається рішення про переміщення військовослужбовця на нижчу посаду або звільнення з військової служби.\n\nПодання необхідних документів здійснюється в установленому порядку\";\n\n27) у статті 104 :\n\nу пункті \"а\" слова \"солдатів (матросів), сержантів (старшин)\" замінити словами \"військовослужбовців рядового, сержантського (старшинського) складу\";\n\nу пункті \"б\" слова \"прапорщиків (мічманів) та офіцерів\" замінити словами \"військовослужбовців молодшого та старшого офіцерського складу\";\n\nу пункті \"в\" слова \"генералів і адміралів\" замінити словами \"військовослужбовців вищого офіцерського складу\";\n\n28) у статті 106 :\n\nу частині першій слова \"(крім зауваження)\" виключити;\n\nчастину третю викласти в такій редакції:\n\n\"Якщо накладені на військовослужбовця такі дисциплінарні стягнення, як зауваження, догана і сувора догана, після закінчення року після їх накладення не були зняті і він не вчинив за цей час іншого правопорушення, за яке був притягнутий до дисциплінарної відповідальності, у відповідній графі розділу \"Стягнення\" робиться запис про зняття стягнення у зв’язку із закінченням строку\";\n\n29) у статті 107 :\n\nу частині першій:\n\nу пункті \"а\" слова \"солдатів та сержантів\" замінити словами \"військовослужбовців рядового, сержантського (старшинського) складу\";\n\nу пункті \"б\" слова \"прапорщиків та офіцерів\" замінити словами \"військовослужбовців офіцерського складу\";\n\nу пункті \"в\" слова \"матросів і старшин\" та \"мічманів та офіцерів\" замінити відповідно словами \"військовослужбовців рядового і сержантського (старшинського) складу\" та \"військовослужбовців офіцерського складу\";\n\nу частині другій слова \"генералів (адміралів)\" та \"вищому за рангом\" замінити відповідно словами \"військовослужбовців вищого офіцерського складу\" та \"вищого рівня\";\n\n30) у статті 108 слово \"дивізій\" виключити;\n\n31) розділ V викласти в такій редакції:\n\n\" Розділ V\n\nПРОПОЗИЦІЇ, ЗАЯВИ ТА СКАРГИ\n\n110. Усі військовослужбовці мають право надсилати заяви чи скарги або особисто звертатися до посадових осіб, органів військового управління, органів управління Служби правопорядку, органів, які проводять досудове слідство, та інших державних органів у разі:\n\nприйняття незаконних рішень, дій (бездіяльності) стосовно них командирами (начальниками) або іншими військовослужбовцями, порушення їх прав, законних інтересів та свобод;\n\nнезаконного покладення на них обов’язків або незаконного притягнення до відповідальності.\n\n111. Заява чи скарга з інших питань службової діяльності подається безпосередньому командирові (начальникові) тієї особи, дії якої він оскаржує, а в разі, якщо особи, які подають скаргу, не знають, з чиєї вини порушені їх права, заява чи скарга подається в порядку підпорядкованості. У такому самому порядку подаються пропозиції.\n\n112. Військовослужбовці, які подали заяву чи скаргу, мають право:\n\nособисто викласти свої аргументи особі, яка перевіряє заяву чи скаргу, звернутися з вимогою залучити до розгляду свідків;\n\nподати додаткові матеріали, що стосуються справи, або клопотати, щоб їх вимагав командир (начальник) або орган, який розглядає заяву чи скаргу;\n\nбути присутнім під час розгляду заяви чи скарги;\n\nодержати письмову відповідь про результати розгляду заяви чи скарги;\n\nознайомитися з матеріалами перевірки заяви чи скарги;\n\nоскаржити прийняте за їх заявою чи скаргою рішення в суді;\n\nвимагати відшкодування завданих їм збитків у встановленому законом порядку.\n\n113. Ніхто не може бути скривджений на службі чи притягнутий до відповідальності за те, що він подав пропозицію, заяву чи скаргу.\n\nПодання скарги військовослужбовцями не звільняє їх від виконання своїх службових обов’язків і наказів командирів (начальників).\n\nЗаборонено подавати скаргу під час бойового чергування, перебування у строю (крім скарг, поданих під час опитування військовослужбовців), на варті (вахті), а також у добовому наряді, під час занять.\n\n114. У разі якщо військовослужбовець виявив факти розкрадання чи псування військового майна, незаконного витрачання коштів, зловживання у забезпеченні військовим майном, недоліки у стані озброєння та бойової техніки чи інші факти, які заподіють шкоду Збройним Силам України, він повинен доповісти про це безпосередньому командирові (начальникові), а також може надіслати письмову заяву старшому командирові (начальникові) до начальника Генерального штабу - Головнокомандувача Збройних Сил України включно або до органу військового управління, органу управління Служби правопорядку, органу, який проводить досудове слідство, та іншого державного органу.\n\n115. Вимоги до звернення військовослужбовця, порядок розгляду пропозицій, заяв та скарг, строки розгляду, права військовослужбовця під час розгляду заяви чи скарги, обов’язки командирів, органів військового управління щодо розгляду звернень військовослужбовців регулюються законодавством України про звернення громадян, нормативно-правовими актами Кабінету Міністрів України, Міністерства оборони України, інших утворених відповідно до законів України військових формувань, правоохоронних органів спеціального призначення, Державної спеціальної служби транспорту, Державної служби спеціального зв’язку та захисту інформації України.\n\n116. Під час опитування військовослужбовців пропозиція, заява чи скарга може бути подана усно або в письмовій формі безпосередньо на ім’я командира (начальника), який проводив опитування.\n\n117. Пропозиція, заява чи скарга вважаються вирішеними, якщо розглянуто всі порушені в них питання, вжито необхідних заходів або надано вичерпні відповіді.\n\nВідмова у вирішенні питань, викладених у пропозиції, заяві чи скарзі, доводиться до відома військовослужбовців, які їх подали, у письмовій формі з посиланням на акти законодавства із зазначенням причин відмови та роз’ясненням порядку оскарження прийнятого рішення.\n\n118. Командири військових частин, начальники органів військового управління зобов’язані проводити особистий прийом військовослужбовців, членів їх сімей, а також інших громадян з питань, що стосуються діяльності військової частини.\n\nПрийом проводиться регулярно у встановлені дні та години.\n\nЗвернення на особистому прийомі реєструються. Питання, які неможливо вирішити безпосередньо під час особистого прийому, розглядаються в такому самому порядку, що і письмові звернення.\n\n119. Інформація щодо пропозицій, заяв і скарг в день їх надходження вноситься до журналу реєстрації пропозицій, заяв і скарг громадян (додаток 4 до цього Статуту), який ведеться і зберігається в кожній військовій частині, закладі та установі.\n\nКомандири (начальники) зобов’язані не рідше одного разу на квартал проводити аналіз та перевірку стану роботи з розгляду та прийняття рішень щодо пропозицій, заяв і скарг.\n\nЖурнал реєстрації пропозицій, заяв і скарг громадян повинен бути пронумерований, прошнурований, скріплений мастиковою печаткою та завірений командиром військової частини.\n\nІнформація про скарги і заяви військовослужбовців, висловлені під час інспектування (перевірки), до журналу реєстрації пропозицій, заяв і скарг громадян не вноситься.\n\n120. У журналі реєстрації пропозицій, заяв і скарг громадян робиться запис про рішення, прийняте щодо кожної пропозиції, заяви чи скарги.\n\nДля перевірки своєчасності та правильності виконання прийнятих рішень журнал реєстрації пропозицій, заяв і скарг громадян подається щомісяця командирові (начальникові), а також на вимогу особи, яка проводить інспектування\";\n\n32) у примітці до додатка 3 слова \"військового звання прапорщик, мічман\" виключити;\n\n33) у тексті Статуту слова \"військово-навчальні\", \"строкова служба\" в усіх відмінках замінити відповідно словами \"військові навчальні\", \"строкова військова служба\" у відповідному відмінку.\n\n5. У статті 12 Закону України \"Про Військову службу правопорядку у Збройних Силах України\" (Відомості Верховної Ради України, 2002 р., № 32, ст. 225; 2007 р., № 33, ст. 442) слова \"прапорщиками\", \"прапорщиків та\" виключити.\n\n6. У Законі України \"Про військовий обов’язок і військову службу\" (Відомості Верховної Ради України, 2006 р., № 38, ст. 324; 2012 р., № 22, ст. 217; 2013 р., № 14, ст. 89, № 37, ст. 490; 2014 р., № 29, ст. 942):\n\n{Підпункт 1 пункту 6 розділу I виключено на підставі Закону № 680-IX від 04.06.2020 }\n\n2) частину першу статті 22 викласти в такій редакції:\n\n\"1. Граничний вік перебування на військовій службі встановлюється:\n\n1) для військовослужбовців рядового, молодшого сержантського і старшинського складу, які проходять військову службу за контрактом, - до 45 років;\n\n2) для військовослужбовців старшого сержантського і старшинського складу, які проходять військову службу за контрактом, - до 50 років;\n\n3) для військовослужбовців вищого сержантського і старшинського складу, які проходять військову службу за контрактом, - до 55 років;\n\n4) для військовослужбовців молодшого офіцерського складу - до 45 років;\n\n5) для військовослужбовців старшого офіцерського складу: майорів (капітанів 3 рангу), підполковників (капітанів 2 рангу) - до 50 років; полковників (капітанів 1 рангу) - до 55 років;\n\n6) для військовослужбовців вищого офіцерського складу - до 60 років;\n\n7) для військовослужбовців, які проходять військову службу під час особливого періоду, з числа осіб:\n\n{Підпункт 2 пункту 6 розділу I доповнено абзацом дев’ятим згідно із Законом № 680-IX від 04.06.2020 }\n\nрядового, сержантського і старшинського складу, молодшого та старшого офіцерського складу - до 60 років;\n\n{Підпункт 2 пункту 6 розділу I доповнено абзацом десятим згідно із Законом № 680-IX від 04.06.2020 }\n\nвищого офіцерського складу - до 65 років.\"\n\n{Підпункт 2 пункту 6 розділу I доповнено абзацом одинадцятим згідно із Законом № 680-IX від 04.06.2020 }\n\nII. Прикiнцевi та перехідні положення\n\n1. Цей Закон набирає чинності з дня його опублікування, крім пункту 6 розділу I, який набирає чинності з 1 жовтня 2020 року.\n\n{Пункт 1 розділу II із змінами, внесеними згідно із Законом № 680-IX від 04.06.2020 }\n\n2. З метою врегулювання питань пенсійного забезпечення громадян, які були звільнені з військової служби та яким були присвоєні військові звання до набрання чинності цим Законом, прирівняти військові звання рядового, сержантського і старшинського складу в таких співвідношеннях:\n\n1) армійські військові звання:\n\nРядовий склад\n\nрядовий, солдат\n\nсолдат\n\nєфрейтор, старший солдат\n\nстарший солдат\n\nСержантський склад\n\nмолодший сержант, сержант\n\nмолодший сержант, сержант\n\nстарший сержант\n\nстарший сержант\n\nстаршина\n\nголовний сержант\n\nпрапорщик\n\nштаб-сержант\n\nстарший прапорщик\n\nмайстер-сержант\n\n{Підпункт 1 пункту 2 розділу II із змінами, внесеними згідно із Законом № 2995-IX від 21.03.2023 }\n\n2) корабельні військові звання:\n\nРядовий склад\n\nматрос\n\nматрос\n\nстарший матрос\n\nстарший матрос\n\nСтаршинський склад\n\nстаршина 2 статті,\nстаршина 1 статті\n\nстаршина 2 статті,\nстаршина 1 статті\n\nголовний старшина\n\nголовний старшина\n\nголовний корабельний старшина\n\nголовний корабельний старшина\n\nмічман\n\nштаб-старшина\n\nстарший мічман\n\nмайстер-старшина\n\n3) військові звання \"рекрут\", \"старший майстер-сержант\", \"старший майстер-старшина\", \"головний майстер-сержант\" та \"головний майстер-старшина\" визначаються як такі, що не мали еквівалентів у попередньому та чинному на час прийняття цього Закону переліку військових звань. Військове звання \"рекрут\" є військовим званням громадянина, який проходить випробувальний термін щодо прийняття на військову службу за контрактом, до прийняття ним Військової Присяги .\n\n3. Кабінету Міністрів України у десятимісячний строк з дня опублікування цього Закону:\n\nпривести свої нормативно-правові акти у відповідність із цим Законом;\n\nзабезпечити приведення міністерствами та іншими центральними органами виконавчої влади їх нормативно-правових актів у відповідність із цим Законом;\n\nзабезпечити проведення Міністерством оборони України та військовими формуваннями України переатестації військовослужбовців рядового, сержантського і старшинського складу у військових званнях та унормування питання проходження військової служби особами, яким були присвоєні військові звання до набрання чинності цим Законом, в порядку, визначеному Міністерством оборони України.\n\nПрезидент України\n\nВ. ЗЕЛЕНСЬКИЙ\n\nм. Київ\n\n17 жовтня 2019 року\n\n№ 205-IX\n\nПро внесення змін до деяких законодавчих актів України щодо виконання військового обов'язку та проходження військової служби\nЗакон України від 17.10.2019 № 205-IX\n\nРедакція від 21.07.2023 , підстава — 2995-IX\nПостійна адреса:\nhttps://zakon.rada.gov.ua/go/205-20\nЗаконодавство України\nстаном на 22.02.2026\n\nчинний"
    }
  ],
  "definitions": []
}