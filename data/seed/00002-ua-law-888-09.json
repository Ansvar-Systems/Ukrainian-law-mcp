{
  "id": "ua-law-888-09",
  "type": "statute",
  "title": "Закон України (888-09)",
  "title_en": "",
  "short_name": "888-09",
  "status": "in_force",
  "issued_date": "1978-04-20",
  "url": "https://zakon.rada.gov.ua/laws/show/888-09",
  "description": "Official legislative act of Ukraine ingested from the Verkhovna Rada legal portal.",
  "provisions": [
    {
      "provision_ref": "art2",
      "section": "2",
      "title": "Стаття 2. Вся влада в Україні належить народові.",
      "content": "Народ здійснює державну владу через Ради народних депутатів,\nякі становлять політичну основу України.\nВсі інші державні органи підконтрольні і підзвітні Радам\nнародних депутатів.\nСтаття 3. Організація і діяльність держави будуються на\nзасадах виборності всіх органів державної влади, підзвітності їх\nнародові, відповідальності кожного державного органу і службової\nособи за доручену справу, обов'язковості рішень вищестоящих\nорганів для нижчестоящих згідно з розподілом їх повноважень.\n(Із змінами, внесеними згідно з Законом N 404-12 від 24.10.90)\nСтаття 4. Держава Україна, всі її органи діють на основі\nзаконності, забезпечують охорону правопорядку, інтересів\nсуспільства, прав і свобод громадян.\nДержавні і громадські організації, службові особи зобов'язані\nдодержувати Конституції і законів України.\n(Із змінами, внесеними згідно з Законом N 1554-12 від 17.09.91)\nСтаття 5. Найважливіші питання державного життя виносяться на\nвсенародне обговорення, а також ставляться на всенародне\nголосування (референдум)."
    },
    {
      "provision_ref": "art6",
      "section": "6",
      "title": "Стаття 6. Виключена згідно з Законом N 404-12 від 24.10.90",
      "content": "Стаття 7. Політичні партії, громадські організації і рухи\nчерез своїх представників, обраних до Рад народних депутатів, та в\nінших формах беруть участь у розробці і здійсненні політики\nреспубліки, в управлінні державними і громадськими справами на\nоснові їх програм і статутів, відповідно до Конституції України і\nчинних законів.\nНе допускається створення і діяльність партій, інших\nгромадських організацій і рухів, що ставлять за мету зміну шляхом\nнасильства конституційного ладу і в будь-якій протизаконній формі\nтериторіальної цілісності держави, а також підрив її безпеки,\nрозпалювання національної і релігійної ворожнечі.\n(Із змінами, внесеними Законом N 404-12 від 24.10.90)\nСтаття 8. Трудові колективи беруть участь в обговоренні і\nвирішенні державних і громадських справ, у плануванні виробництва\nі соціального розвитку, в підготовці і розстановці кадрів, в\nобговоренні і вирішенні питань управління підприємствами й\nустановами, поліпшення умов праці і побуту, використання коштів,\nпризначених для розвитку виробництва, а також на\nсоціально-культурні заходи і матеріальне заохочення.\n(Із змінами, внесеними згідно з Законом N 1554-12 від 17.09.91)\nСтаття 9. Основним напрямом розвитку політичної системи\nсуспільства є дальше розгортання демократії: дедалі ширша участь\nгромадян в управлінні справами держави і суспільства,\nвдосконалення державного апарату, підвищення активності\nгромадських організацій, зміцнення правової основи державного і\nсуспільного життя, утвердження свободи слова, постійне врахування\nгромадської думки.\n(Із змінами, внесеними згідно з Законом N 1554-12 від 17.09.91)\nГ л а в а 2\n(Дію глави припинено Законом Української РСР N 404-12\nвід 24.10.90 )\nЕкономічна система\nСтаття 10. Основу економічної системи України становить\nсоціалістична власність на засоби виробництва у формі державної\n(загальнонародної) і колгоспно-кооперативної власності.\nСоціалістичною власністю є також майно профспілкових та інших\nгромадських організацій, необхідне їм для здійснення статутних\nзавдань.\nДержава охороняє соціалістичну власність і створює умови для\nїї примноження.\nНіхто не має права використовувати соціалістичну власність з\nметою особистої наживи та в інших корисливих цілях.\nСтаття 11. Державна власність - спільне надбання всього\nрадянського народу, основна форма соціалістичної власності.\nУ виключній власності держави є: земля, її надра, води, ліси.\nДержаві належать основні засоби виробництва в промисловості,\nбудівництві і сільському господарстві, засоби транспорту і\nзв'язку, банки, майно організованих державою торговельних,\nкомунальних та інших підприємств, основний міський житловий фонд,\nа також інше майно, необхідне для здійснення завдань держави.\nСтаття 12. Власністю колгоспів та інших кооперативних\nорганізацій, їх об'єднань є засоби виробництва та інше майно,\nнеобхідне їм для здійснення статутних завдань.\nЗемля, яку займають колгоспи, закріплюється за ними в\nбезплатне і безстрокове користування.\nДержава сприяє розвиткові колгоспно-кооперативної власності\nта її зближенню з державою.\nКолгоспи, як і інші землекористувачі, повинні ефективно\nвикористовувати землю, бережно ставитися до неї, підвищувати її\nродючість.\nСтаття 13. Основу особистої власності громадян України\nстановлять трудові доходи. В особистій власності можуть бути\nпредмети вжитку, особистого споживання, комфорту і підсобного\nдомашнього господарства, жилий будинок і трудові заощадження.\nОсобиста власність громадян і право її спадкоємства охороняються\nдержавою.\nУ користуванні громадян можуть бути ділянки землі, які\nнадаються в установленому законом порядку для ведення підсобного\nгосподарства (включаючи тримання худоби і птиці), садівництва та\nгородництва, а також для індивідуального житлового будівництва.\nГромадяни зобов'язані раціонально використовувати надані їм\nземельні ділянки. Держава і колгоспи сприяють громадянам у веденні\nпідсобного господарства.\nМайно, що є в особистій власності або в користуванні\nгромадян, не повинно служити для одержання нетрудових доходів,\nвикористовуватись на шкоду інтересам суспільства.\nСтаття 14. Джерелом зростання суспільного багатства,\nдобробуту народу і кожної радянської людини є вільна від\nексплуатації праця радянських людей.\nВідповідно до принципу соціалізму \"Від кожного - за\nздібностями, кожному - за працею\" держава здійснює контроль за\nмірою праці і споживання. Вона визначає розмір податку на доходи,\nякі підлягають оподаткуванню.\nСуспільно корисна праця та її результати визначають становище\nлюдини в суспільстві. Держава, поєднуючи матеріальні і моральні\nстимули, заохочуючи новаторство, творче ставлення до роботи,\nсприяє перетворенню праці в першу життєву потребу кожної\nрадянської людини.\nСтаття 15. Найвища мета суспільного виробництва при\nсоціалізмі - найповніше задоволення зростаючих матеріальних і\nдуховних потреб людей.\nСпираючись на творчу активність трудящих, соціалістичне\nзмагання, досягнення науково-технічного прогресу, вдосконалюючи\nформи і методи керівництва економікою, держава забезпечує\nзростання продуктивності праці, підвищення ефективності\nвиробництва і якості роботи, динамічний, планомірний і\nпропорційний розвиток народного господарства.\nСтаття 16. Економіка України є складовою частиною єдиного\nнародногосподарського комплексу, що охоплює всі ланки суспільного\nвиробництва, розподілу і обміну на території СРСР.\nКерівництво економікою здійснюється на основі державних\nпланів економічного і соціального розвитку, з урахуванням\nгалузевого і територіального принципів, при поєднанні\nцентралізованого управління з господарською самостійністю й\nініціативою підприємств, об'єднань та інших організацій. При цьому\nактивно використовуються господарський розрахунок, прибуток,\nсобівартість, інші економічні підойми і стимули.\nСтаття 17. В Україні відповідно до закону допускаються\nіндивідуальна трудова діяльність у сфері кустарно-ремісничих\nпромислів, сільського господарства, побутового обслуговування\nнаселення, а також інші види діяльності, що грунтуються виключно\nна особистій праці громадян і членів їх сімей. Держава регулює\nіндивідуальну трудову діяльність, забезпечуючи її використання в\nінтересах суспільства.\nСтаття 18. В інтересах нинішнього і майбутніх поколінь в\nУкраїні здійснюються необхідні заходи для охорони і науково\nобгрунтованого, раціонального використання землі та її надр,\nводних ресурсів, рослинного і тваринного світу, для збереження в\nчистоті повітря і води, забезпечення відтворення природних\nбагатств і поліпшення середовища, яке оточує людину.\n\nГ л а в а 3\nСоціальний розвиток і культура"
    },
    {
      "provision_ref": "art19",
      "section": "19",
      "title": "Стаття 19. Виключена згідно з Законом N 2480-12 від 19.06.92",
      "content": "Стаття 20. Держава ставить собі за мету розширення реальних\nможливостей для застосування громадянами своїх творчих сил,\nздібностей і обдаровань, для всебічного розвитку особи.\n(Із змінами, внесеними згідно з Законом N 1554-12 від 17.09.91)\nСтаття 21. Держава дбає про поліпшення умов і охорону праці,\nїї наукову організацію, про скорочення, а надалі і повне\nвитіснення важкої фізичної праці на основі комплексної механізації\nі автоматизації виробничих процесів у всіх галузях народного\nгосподарства.\nСтаття 22. В Україні послідовно втілюється в життя програма\nперетворення сільськогосподарської праці в різновид\nіндустріальної; розширення в сільській місцевості мережі закладів\nнародної освіти, культури, охорони здоров'я, торгівлі і\nгромадського харчування, побутового обслуговування і комунального\nгосподарства; перетворення сіл у благоустроєні селища.\nСтаття 23. На основі зростання продуктивності праці держава\nнеухильно здійснює курс на підвищення рівня оплати праці, реальних\nдоходів трудящих.\nЗ метою повнішого задоволення потреб радянських людей\nстворюються суспільні фонди споживання. Держава за широкою участю\nгромадських організацій і трудових колективів забезпечує зростання\nі справедливий розподіл цих фондів.\nСтаття 24. В Україні діють і розвиваються державні системи\nохорони здоров'я, соціального забезпечення, торгівлі і\nгромадського харчування, побутового обслуговування і комунального\nгосподарства.\nДержава заохочує діяльність кооперативних та інших\nгромадських організацій у всіх галузях обслуговування населення.\nВона сприяє розвиткові масової фізичної культури і спорту.\nСтаття 25. В Україні існує і вдосконалюється єдина система\nнародної освіти, яка забезпечує загальноосвітню і професійну\nпідготовку громадян, служить духовному і фізичному розвиткові\nмолоді, готує її до праці і громадської діяльності.\n(Із змінами, внесеними згідно з Законом N 1554-12 від 17.09.91)\nСтаття 26. Відповідно до потреб суспільства держава\nзабезпечує планомірний розвиток науки і підготовку наукових\nкадрів, організує впровадження результатів наукових досліджень у\nнародне господарство та інші сфери життя.\nСтаття 27. Держава дбає про охорону, примноження і широке\nвикористання духовних цінностей для морального й естетичного\nвиховання громадян, підвищення їх культурного рівня.\nВ Україні всемірно заохочується розвиток професіонального\nмистецтва і народної художньої творчості.\n(Із змінами, внесеними згідно з Законом N 1554-12 від 17.09.91)\nГ л а в а 4\nЗовнішньополітична діяльність України і захист\nВітчизни"
    },
    {
      "provision_ref": "art28",
      "section": "28",
      "title": "Стаття 28. Україна у зовнішньополітичній діяльності",
      "content": "керується цілями, завданнями та принципами зовнішньої політики,\nвизначеними Конституцією України.\nВ Україні пропаганда війни забороняється.\n(Із змінами, внесеними згідно з Законом N 404-12 від 24.10.90)\nСтаття 29. Відповідно до Конституції України захист\nВітчизни належить до найважливіших функцій держави і є справою\nвсього народу.\nПорядок проходження військової служби громадянами України\nвизначається законодавством України.\n(Із змінами, внесеними згідно з Законами N 404-12 від 24.10.90,\nN 1554-12 від 17.09.91)\nСтаття 30. Обов'язки державних органів, громадських\nорганізацій, службових осіб і громадян щодо забезпечення безпеки\nкраїни та зміцнення її обороноздатності визначаються\nзаконодавством України.\n(Із змінами, внесеними згідно з Законами N 404-12 від 24.10.90,\nN 2480-12 від 19.06.92)\nII. ДЕРЖАВА І ОСОБА\n\nГ л а в а 5\nГромадянство України.\nРівноправність громадян"
    },
    {
      "provision_ref": "art31",
      "section": "31",
      "title": "Стаття 31. В Україні існує єдине громадянство.",
      "content": "Підстави і порядок набуття і втрати українського громадянства\nвизначаються Законом \"Про громадянство України\".\nНа підставі двосторонніх міждержавних договорів допускається\nподвійне громадянство.\nГромадяни України за кордоном користуються захистом і\nзаступництвом держави.\n(Із змінами, внесеними згідно з Законом N 2480-12 від 19.06.92)\nСтаття 32. Громадяни України є рівними перед законом\nнезалежно від походження, соціального і майнового стану, расової і\nнаціональної належності, статі, освіти, мови, ставлення до\nрелігії, роду і характеру занять, місця проживання та інших\nобставин.\nРівноправність громадян України забезпечується в усіх галузях\nекономічного, політичного, соціального і культурного життя."
    },
    {
      "provision_ref": "art33",
      "section": "33",
      "title": "Стаття 33. Жінка і чоловік мають в Україні рівні права.",
      "content": "Здійснення цих прав забезпечується наданням жінкам рівних з\nчоловіками можливостей у здобутті освіти і професійної підготовки,\nу праці, винагороді за неї і просуванні по роботі, у\nгромадсько-політичній і культурній діяльності, а також\nспеціальними заходами щодо охорони праці і здоров'я жінок;\nстворенням умов, які дають жінкам можливість поєднувати працю з\nматеринством; правовим захистом, матеріальною і моральною\nпідтримкою материнства та дитинства, включаючи надання оплачуваних\nвідпусток та інших пільг вагітним жінкам і матерям, поступове\nскорочення робочого часу жінок, які мають малолітніх дітей.\nСтаття 34. Громадяни України різних рас і національностей\nмають рівні права.\nБудь-яке пряме чи непряме обмеження прав, встановлення прямих\nчи непрямих переваг громадян за расовими і національними ознаками,\nтак само як і всяка проповідь расової або національної\nвинятковості, ворожнечі або зневаги - караються за законом.\n(Із змінами, внесеними згідно з Законом N 2480-12 від 19.06.92)\nСтаття 35. Іноземним громадянам і особам без громадянства в\nУкраїні гарантуються передбачені законом права і свободи, в тому\nчислі право на звернення до суду та інших державних органів для\nзахисту належних їм особистих, майнових, сімейних та інших прав.\nІноземні громадяни та особи без громадянства, які перебувають\nна території України, зобов'язані поважати та додержувати\nКонституції та законів України.\n(Із змінами, внесеними згідно з Законом N 2480-12 від 19.06.92)\nСтаття 36. Україна надає право притулку іноземцям, яких\nпереслідують за захист інтересів трудящих і справи миру, за участь\nу революційному і національно-визвольному русі, за прогресивну\nгромадсько-політичну, наукову або іншу творчу діяльність.\n\nГ л а в а 6\nОсновні права, свободи і обов'язки\nгромадян України\nСтаття 37. Громадяни України мають усю повноту\nсоціально-економічних, політичних та особистих прав і свобод,\nпроголошених і гарантованих Конституцією та законами України.\nВикористання громадянами прав і свобод не повинно завдавати\nшкоди інтересам суспільства і держави, правам інших громадян.\n(Із змінами, внесеними згідно з Законом N 2480-12 від 19.06.92)\nСтаття 38. Громадяни України мають право на працю, - тобто на\nодержання гарантованої роботи з оплатою праці відповідно до її\nкількості та якості і не нижче встановленого державою мінімального\nрозміру, - включаючи право на вибір професії, роду занять і роботи\nвідповідно до покликання, здібностей, професійної підготовки,\nосвіти та з урахуванням суспільних потреб.\nЦе право забезпечується системою господарства, неухильним\nзростанням продуктивних сил, безплатним професійним навчанням,\nпідвищенням трудової кваліфікації і навчанням нових\nспеціальностей, розвитком систем професійної орієнтації і\nпрацевлаштування.\n(Із змінами, внесеними згідно з Законом N 2480-12 від 19.06.92)"
    },
    {
      "provision_ref": "art39",
      "section": "39",
      "title": "Стаття 39. Громадяни України мають право на відпочинок.",
      "content": "Це право забезпечується встановленням для робітників і\nслужбовців робочого тижня, що не перевищує 40 годин, скороченим\nробочим днем для ряду професій і виробництв, скороченою тривалістю\nроботи в нічний час; наданням щорічних оплачуваних відпусток, днів\nщотижневого відпочинку, а також розширенням мережі\nкультурно-освітніх і оздоровчих закладів, розвитком масового\nспорту, фізичної культури і туризму; створенням сприятливих\nможливостей для відпочинку за місцем проживання та інших умов\nраціонального використання вільного часу.\nТривалість робочого часу і відпочинку колгоспників\nрегулюється колгоспами.\n(Змінено згідно з Законом N 3622-12 від 17.11.93)"
    },
    {
      "provision_ref": "art40",
      "section": "40",
      "title": "Стаття 40. Громадяни України мають право на охорону здоров'я.",
      "content": "Це право забезпечується безплатною кваліфікованою медичною\nдопомогою, що подається державними закладами охорони здоров'я;\nрозширенням мережі закладів для лікування і зміцнення здоров'я\nгромадян; розвитком і вдосконаленням техніки безпеки і виробничої\nсанітарії; проведенням широких профілактичних заходів; заходами\nщодо оздоровлення навколишнього середовища; особливим піклуванням\nпро здоров'я підростаючого покоління, включаючи заборону дитячої\nпраці, не зв'язаної з навчанням і трудовим вихованням;\nрозгортанням наукових досліджень, спрямованих на запобігання та\nзниження захворюваності, на забезпечення довголітнього активного\nжиття громадян.\nСтаття 41. Громадяни України мають право на матеріальне\nзабезпечення в старості, в разі хвороби, повної або часткової\nвтрати працездатності, а також втрати годувальника.\nЦе право гарантується соціальним страхуванням робітників,\nслужбовців і колгоспників, допомогою по тимчасовій\nнепрацездатності; виплатою за рахунок держави і колгоспів пенсій\nза віком, інвалідністю і в зв'язку з втратою годувальника;\nпрацевлаштуванням громадян, які частково втратили працездатність;\nпіклуванням про громадян похилого віку і про інвалідів; іншими\nформами соціального забезпечення."
    },
    {
      "provision_ref": "art42",
      "section": "42",
      "title": "Стаття 42. Громадяни України мають право на житло.",
      "content": "Це право забезпечується розвитком і охороною державного і\nгромадського житлового фонду, сприянням кооперативному та\nіндивідуальному житловому будівництву, справедливим розподілом під\nгромадським контролем жилої площі, яка надається в міру здійснення\nпрограми будівництва благоустроєних жител, а також невисокою\nплатою за квартиру і комунальні послуги. Громадяни України повинні\nдбайливо ставитись до наданого їм житла."
    },
    {
      "provision_ref": "art43",
      "section": "43",
      "title": "Стаття 43. Громадяни України мають право на освіту.",
      "content": "Це право забезпечується безплатністю всіх видів освіти,\nздійсненням загальної обов'язкової середньої освіти молоді,\nшироким розвитком професійно-технічної, середньої спеціальної та\nвищої освіти на основі зв'язку навчання з життям, з виробництвом;\nрозвитком заочної і вечірньої освіти; наданням державних стипендій\nта пільг учням і студентам; безплатною видачею шкільних\nпідручників; можливістю навчання в школі рідною мовою; створенням\nумов для самоосвіти.\nСтаття 44. Громадяни України мають право на користування\nдосягненнями культури.\nЦе право забезпечується загальнодоступністю цінностей\nвітчизняної та світової культури, які є в державних і громадських\nфондах; розвитком і рівномірним розміщенням культурно-освітніх\nзакладів; розвитком телебачення і радіо, книговидавничої справи і\nперіодичної преси, мережі безплатних бібліотек; розширенням\nкультурного обміну з зарубіжними державами.\nСтаття 45. Громадянам України гарантується свобода наукової,\nтехнічної і художньої творчості. Вона забезпечується широким\nрозгортанням наукових досліджень, винахідницької та\nраціоналізаторської діяльності, розвитком літератури і мистецтва.\nДержава створює необхідні для цього матеріальні умови, подає\nпідтримку добровільним товариствам і творчим спілкам, організує\nвпровадження винаходів і раціоналізаторських пропозицій у народне\nгосподарство та інші сфери життя.\nПрава авторів, винахідників і раціоналізаторів охороняються\nдержавою.\n(Із змінами, внесеними згідно з Законом N 2480-12 від 19.06.92)\nСтаття 46. Громадяни України мають право брати участь в\nуправлінні державними і громадськими справами, в обговоренні і\nприйнятті законів та рішень загальнодержавного й місцевого\nзначення.\nЦе право забезпечується можливістю обирати і бути обраними до\nРад народних депутатів та інших виборних державних органів, брати\nучасть у всенародних обговореннях і голосуваннях, у народному\nконтролі, у роботі державних органів, громадських організацій та\nорганів громадської самодіяльності, у зборах трудових колективів і\nза місцем проживання.\nСтаття 47. Кожний громадянин України має право вносити в\nдержавні органи і громадські організації пропозиції про поліпшення\nїх діяльності, критикувати недоліки в роботі.\nСлужбові особи зобов'язані у встановлені строки розглядати\nпропозиції та заяви громадян, давати на них відповіді і вживати\nнеобхідних заходів.\nПереслідування за критику забороняється. Особи, які\nпереслідують за критику, притягаються до відповідальності.\nСтаття 48. Відповідно до інтересів народу і з метою зміцнення\nта розвитку конституційного ладу громадянам України гарантуються\nсвободи: слова, друку, зборів, мітингів, вуличних походів і\nдемонстрацій.\nЗдійснення цих політичних свобод забезпечується наданням\nтрудящим та їх організаціям громадських будинків, вулиць і площ,\nшироким розповсюдженням інформації, можливістю використання преси,\nтелебачення і радіо.\n(Із змінами, внесеними згідно з Законом N 2480-12 від 19.06.92)\nСтаття 49. Громадяни України мають право об'єднуватись у\nполітичні партії, інші громадські організації, брати участь у\nрухах, що сприяють задоволенню їх законних інтересів.\nЗдійснення цього права не підлягає жодним обмеженням, крім\nтих, які передбачаються законом і є необхідними для інтересів\nдержавної чи суспільної безпеки, громадського порядку або захисту\nправ та свобод громадян.\nПолітичним партіям і громадським організаціям гарантуються\nумови для виконання своїх статутних завдань.\n(Із змінами, внесеними згідно з Законом N 404-12 від 24.10.90)\nСтаття 50. Громадянам України гарантується свобода совісті,\nтобто право сповідувати будь-яку релігію або не сповідувати\nніякої, відправляти релігійні культи, висловлювати релігійні або\nатеїстичні погляди. Розпалювання ворожнечі і ненависті у зв'язку з\nрелігійними віруваннями забороняється.\nЦерква в Україні відокремлена від держави і школа - від\nцеркви.\n(Із змінами, внесеними згідно з Законом N 1213а-12 від 19.06.91)"
    },
    {
      "provision_ref": "art51",
      "section": "51",
      "title": "Стаття 51. Сім'я перебуває під захистом держави.",
      "content": "Шлюб грунтується на добровільній згоді жінки та чоловіка;\nподружжя є повністю рівноправним у сімейних відносинах.\nДержава виявляє піклування про сім'ю шляхом створення і\nрозвитку широкої мережі дитячих закладів, організації і\nвдосконалення служби побуту та громадського харчування, виплати\nдопомоги в разі народження дитини, надання допомоги і пільг\nбагатодітним сім'ям, а також інших видів допомоги сім'ї.\nСтаття 52. Громадянам України гарантується недоторканність\nособи. Ніхто не може бути арештований інакше як на підставі\nсудового рішення або з санкції прокурора.\nСтаття 53. Громадянам України гарантується недоторканність\nжитла. Ніхто не має права без законної підстави увійти в житло\nпроти волі осіб, які проживають у ньому.\nСтаття 54. Особисте життя громадян, таємниця листування,\nтелефонних розмов і телеграфних повідомлень охороняються законом.\nСтаття 55. Поважання особи, охорона прав і свобод громадян -\nобов'язок усіх державних органів, громадських організацій і\nслужбових осіб.\nГромадяни України мають право на судовий захист від посягань\nна честь і гідність, життя і здоров'я, на особисту свободу та\nмайно.\nСтаття 56. Громадяни України мають право оскаржити дії\nслужбових осіб, державних і громадських органів. Скарги повинні\nбути розглянуті в порядку і в строки, встановлені законом.\nГромадянин має право у встановленому законом порядку\nоскаржити до суду рішення, дії або бездіяльність державних\nорганів, юридичних чи службових осіб у сфері управлінської\nдіяльності, якщо він вважає, що цим порушено його права і\nсвободи. ( Частина друга статті 56 в редакції Закону N 405/95-ВР\nвід 31.10.95 )\nГромадяни України мають право на відшкодування втрати,\nзаподіяної незаконними діями державних і громадських організацій,\nа також службових осіб при виконанні ними службових обов'язків.\nСтаття 57. Здійснення прав і свобод є невіддільним від\nвиконання громадянином своїх обов'язків.\nГромадянин України зобов'язаний додержувати Конституції\nта законів України.\n(Із змінами, внесеними згідно з Законом N 2480-12 від 19.06.92)\nСтаття 58. Обов'язок і справа честі кожного здатного до праці\nгромадянина України - сумлінна праця в обраній ним галузі\nсуспільно корисної діяльності, додержання трудової дисципліни.\n(Із змінами, внесеними згідно з Законом N 2480-12 від 19.06.92)"
    },
    {
      "provision_ref": "art59",
      "section": "59",
      "title": "Стаття 59. Виключена згідно з Законом N 2480-12 від 19.06.92",
      "content": "Стаття 60. Громадянин України зобов'язаний оберігати інтереси\nдержави, сприяти зміцненню її могутності й авторитету.\nЗахист Вітчизни є священний обов'язок кожного громадянина\nУкраїни.\nЗрада Батьківщини - найтяжчий злочин перед народом.\n(Із змінами, внесеними згідно з Законом N 2480-12 від 19.06.92)\nСтаття 61. Військова служба в рядах Збройних Сил - почесний\nобов'язок громадян України.\n(Із змінами, внесеними згідно з Законом N 2480-12 від 19.06.92)\nСтаття 62. Обов'язок кожного громадянина України - поважати\nнаціональну гідність інших громадян, зміцнювати дружбу націй і\nнародностей України.\n(Із змінами, внесеними Законом N 2480-12 від 19.06.92)\nСтаття 63. Громадянин України зобов'язаний поважати права і\nзаконні інтереси інших осіб, бути непримиренним до антигромадських\nвчинків, всемірно сприяти охороні громадського порядку.\nСтаття 64. Громадяни України зобов'язані піклуватися про\nвиховання дітей, готувати їх до суспільно корисної праці, ростити\nгідними членами соціалістичного суспільства. Діти зобов'язані\nпіклуватися про батьків і надавати їм допомогу.\nСтаття 65. Громадяни України зобов'язані берегти природу,\nохороняти її багатства.\nСтаття 66. Турбота про збереження історичних пам'яток та\nінших культурних цінностей - обов'язок громадян України.\nСтаття 67. Інтернаціональний обов'язок громадянина України -\nсприяти розвиткові дружби і співробітництва з народами інших\nкраїн, підтриманню і зміцненню загального миру.\nIII. ДЕРЖАВНИЙ І ТЕРИТОРІАЛЬНИЙ УСТРІЙ УКРАЇНИ\n\nГ л а в а 7\nУкраїна - незалежна держава\nСтаття 68. Україна - незалежна демократична правова держава.\n(Із змінами, внесеними згідно з Законами N 404-12 від 24.10.90,\nN 2113-12 від 14.02.92)"
    },
    {
      "provision_ref": "art69",
      "section": "69",
      "title": "Стаття 69. Виключена згідно з Законом N 2113-12 від 14.02.92",
      "content": "Стаття 70. Територія України є єдиною, неподільною,\nнедоторканою і цілісною. Будь-які зміни території і державних\nкордонів України без згоди народу України не дозволяються. (Із\nзмінами, внесеними згідно з Законом N 2480-12 від 19.06.92)\nСтаття 71. На території України забезпечується верховенство\nзаконів республіки.\n(Із змінами, внесеними згідно з Законом N 404-12 від 24.10.90)"
    },
    {
      "provision_ref": "art73",
      "section": "73",
      "title": "Стаття 73. Державною мовою України є українська мова.",
      "content": "Україна забезпечує всебічний розвиток і функціонування\nукраїнської мови в усіх сферах суспільного життя.\nВ роботі державних, партійних, громадських органів,\nпідприємств, установ і організацій, розташованих у місцях\nпроживання більшості громадян інших національностей, можуть\nвикористовуватися поряд з державною мовою і інші національні мови.\nУкраїна виявляє державну турботу про вільний розвиток і\nвживання усіх національних мов, якими користується населення\nреспубліки.\nПорядок застосування української та інших мов в Україні\nвизначається законом.\n(Із змінами, внесеними згідно з Законами N 8303-11 від 27.10.89,\nN 2480-12 від 19.06.92)\nСтаття 74. Україна вступає у відносини з іноземними\nдержавами, укладає з ними договори і обмінюється дипломатичними і\nконсульськими представниками, бере участь у діяльності\nміжнародних організацій.\n(Із змінами, внесеними згідно з Законами N 8303-11 від 27.10.89,\nN 1554-12 від 17.09.91, N 2480-12 від 19.06.91)\nСтаття 75. Виключена згідно з Законом N 2480-12 від 19.06.91\n\nГ л а в а 7-1\n(доповнено згідно з Законом N 1213а-12 від 19.06.91)\nАвтономна Республіка Крим\nСтаття 75-1. Автономна Республіка Крим є складовою частиною\nУкраїни і самостійно вирішує питання, віднесені до її відання.\n( Зі змінами, внесеними згідно з Законом України N 171/94-ВР від\n21.09.94 )\nГ л а в а 8\nАдміністративно-територіальний устрій України\nСтаття 76. Віданню України підлягає визначення обласного,\nрайонного поділу і вирішення інших питань\nадміністративно-територіального устрою республіки.\nСтаття 77. В Україні є Автономна Республіка Крим і області:\nВінницька, Волинська, Дніпропетровська, Донецька, Житомирська,\nЗакарпатська, Запорізька, Івано-Франківська, Київська,\nКіровоградська, Луганська, Львівська, Миколаївська, Одеська,\nПолтавська, Рівненська, Сумська, Тернопільська, Харківська,\nХерсонська, Хмельницька, Черкаська, Чернівецька і Чернігівська.\nМістами республіканського підпорядкування в Україні є Київ і\nСевастополь.\n(Із змінами, внесеними згідно з Законами N 1213а-12 від 19.06.91,\nN 171/94-ВР від 21.09.94 )\nIV. РАДИ НАРОДНИХ ДЕПУТАТІВ УКРАЇНИ\nІ ПОРЯДОК ЇХ ОБРАННЯ\n\nГ л а в а 9\nСистема і принципи діяльності Рад народних депутатів\n(в редакції Закону N 8303-11 від 27.10.89 )\nСтаття 78. Ради народних депутатів - Верховна Рада України,\nВерховна Рада Автономної Республіки Крим і місцеві Ради народних\nдепутатів - обласні, районні, міські, районні в містах, селищні\nта сільські Ради народних депутатів - становлять єдину систему\nпредставницьких органів державної влади України.\n(Із змінами, внесеними згідно з Законами N 1213а-12 від 19.06.91,\nN 171/94-ВР від 21.09.94 ).\nСтаття 79. Строк повноважень Рад народних депутатів - п'ять\nроків.\nВибори народних депутатів призначаються не пізніш як за\nчотири місяці до закінчення строку повноважень відповідних Рад.\nСтаття 80. Найважливіші питання республіканського і місцевого\nзначення вирішуються на сесіях Верховної Ради України, Верховної\nРади Автономної Республіки Крим, місцевих Рад народних депутатів\nабо виносяться ними на референдуми.\nВерховна Рада України, Верховна Рада Автономної Республіки\nКрим і місцеві Ради народних депутатів обирають голів Рад,\nутворюють постійні комісії, створюють відповідно органи\nдержавного управління, виконавчі і розпорядчі, а також інші\nпідзвітні їм органи.\nСлужбові особи, які обираються або призначаються Радами\nнародних депутатів, за винятком суддів і арбітрів арбітражних\nсудів, не можуть займати свої посади більш як два строки підряд.\nБудь-яка службова особа може бути достроково звільнена з\nпосади, яку вона займає, в разі неналежного виконання нею своїх\nслужбових обов'язків.\n(Із змінами, внесеними згідно з Законами N 1213а-12 від 19.06.91,\nN 171/94-ВР від 21.09.94 ).\nСтаття 81. Ради народних депутатів утворюють органи народного\nконтролю, який поєднує державний контроль з громадським контролем\nтрудящих на підприємствах, в установах і організаціях.\nОргани народного контролю перевіряють виконання вимог\nзаконодавства, державних програм і завдань; ведуть боротьбу з\nпорушеннями державної дисципліни, проявами місництва, відомчого\nпідходу до справи, з безгосподарністю і марнотратством, тяганиною\nі бюрократизмом; координують роботу інших контрольних органів;\nсприяють удосконаленню структури і роботи державного апарату.\nСтаття 82. Ради народних депутатів безпосередньо і через\nстворювані ними органи керують усіма галузями державного,\nгосподарського, соціального і культурного будівництва, приймають\nрішення, забезпечують їх виконання, здійснюють контроль за\nпроведенням рішень у життя.\nСтаття 83. Діяльність Рад народних депутатів будується на\nоснові колективного, вільного, ділового обговорення і вирішення\nпитань, гласності, регулярної звітності виконавчих і розпорядчих\nорганів, інших створюваних Радами органів перед ними та\nнаселенням, широкого залучення громадян до участі в їх роботі.\nРади народних депутатів і створювані ними органи враховують\nгромадську думку, виносять на обговорення громадян найважливіші\nпитання загальнодержавного і місцевого значення, систематично\nінформують громадян про свою роботу і прийняті рішення.\nГ л а в а 10\nВиборча система\n(в редакції Закону N 8303-11 від 27.10.89)\nСтаття 84. Вибори народних депутатів проводяться по\nодномандатних або багатомандатних виборчих округах на основі\nзагального, рівного і прямого виборчого права при таємному\nголосуванні.\nСтаття 85. Вибори народних депутатів є загальними: право\nобирати і бути обраними мають громадяни України, які досягли 18\nроків.\nГромадянин України не може бути одночасно народним депутатом\nбільш як у двох Радах народних депутатів.\nОсоби, які входять до складу Ради Міністрів України,\nвиконавчих комітетів місцевих Рад народних депутатів, за винятком\nголів цих органів, керівники відомств, відділів і управлінь\nвиконавчих комітетів місцевих Рад, судді і державні арбітри не\nможуть бути депутатами в Раді, якою вони призначаються або\nобираються.\nСудді і арбітри арбітражних судів не можуть бути народними\nдепутатами.\nУ виборах не беруть участі психічно хворі громадяни, визнані\nсудом недієздатними, особи, які тримаються в місцях позбавлення\nволі, а також особи, які знаходяться за рішенням суду в місцях\nпримусового лікування.\n(Із змінами, внесеними згідно з Законом N 1213а-12 від 19.06.91)\nСтаття 86. Вибори народних депутатів є рівними: кожний\nвиборець має один голос; виборці беруть участь у виборах на рівних\nзасадах.\nСтаття 87. Вибори народних депутатів є прямими: народні\nдепутати обираються громадянами безпосередньо.\nСтаття 88. Голосування на виборах народних депутатів є\nтаємним: контроль за волевиявленням голосуючих не допускається.\nСтаття 89. Право висування кандидатів у народні депутати\nналежить трудовим колективам, громадським організаціям, колективам\nпрофесійно-технічних, середніх спеціальних і вищих навчальних\nзакладів, зборам виборців за місцем проживання і\nвійськовослужбовців по військових частинах.\nКожний учасник передвиборних зборів може пропонувати для\nобговорення будь-які кандидатури, в тому числі і свою.\nДо виборчих бюлетенів може бути включено будь-яку кількість\nкандидатів.\nКандидати в депутати беруть участь у виборчій кампанії на\nрівних засадах.\nВитрати, пов'язані з підготовкою і проведенням виборів\nнародних депутатів, проводяться виборчими комісіями з єдиного\nцентралізованого фонду, створюваного за рахунок державних коштів,\nкоштів підприємств, громадських та інших організацій з метою\nзабезпечення рівних умов для кожного кандидата в народні депутати.\nСтаття 90. Підготовка до виборів народних депутатів\nздійснюється відкрито і гласно.\nПроведення виборів організують виборчі комісії, які\nутворюються з представників трудових колективів, громадських\nорганізацій, колективів професійно-технічних, середніх\nспеціальних і вищих навчальних закладів, зборів виборців за\nмісцем проживання і військовослужбовців по військових частинах.\nГромадянам України, трудовим колективам і громадським\nорганізаціям гарантується можливість вільного і всебічного\nобговорення політичних, ділових і особистих якостей кандидатів у\nнародні депутати, а також право агітації за чи проти кандидата на\nзборах, у пресі, по телебаченню, радіо.\nПорядок проведення виборів народних депутатів визначається\nзаконами України.\n(Із змінами, внесеними згідно з Законом N 2480-12 від 19.06.92)"
    },
    {
      "provision_ref": "art91",
      "section": "91",
      "title": "Стаття 91. Виборці дають накази своїм депутатам.",
      "content": "Відповідні Ради народних депутатів розглядають накази,\nвраховують їх при розробленні планів економічного і соціального\nрозвитку та складанні бюджету, а також при підготовці рішень в\nінших питаннях, організують виконання наказів та інформують\nгромадян про їх реалізацію.\nГ л а в а 11\nНародний депутат\nСтаття 92. Депутати є повноважними представниками народу в\nРадах народних депутатів.\nБеручи участь в роботі Рад, депутати вирішують питання\nдержавного, господарського і соціально-культурного будівництва,\nорганізують проведення рішень Рад у життя, здійснюють контроль за\nроботою державних органів, підприємств, установ і організацій.\nУ своїй діяльності депутат керується загальнодержавними\nінтересами, враховує запити населення виборчого округу,\nдобивається втілення в життя наказів виборців.\nСтаття 93. Депутат здійснює свої повноваження, як правило, не\nпориваючи з виробничою або службовою діяльністю.\nНа час сесії Верховної Ради України, Верховної Ради\nАвтономної Республіки Крим, місцевих Рад народних депутатів, а\nтакож для здійснення депутатських повноважень в інших випадках,\nпередбачених законом, депутат звільняється від виконання\nвиробничих або службових обов'язків з відшкодуванням витрат,\nпов'язаних з депутатською діяльністю, за рахунок коштів\nвідповідно республіканського або місцевого бюджету.\n(Із змінами, внесеними згідно з Законами N 8303-11 від 27.10.89,\nN 1213а-12 від 19.06.91, N 171/94-ВР від 21.09.94 ).\nСтаття 94. Депутат має право запиту до відповідних державних\nорганів і службових осіб, які зобов'язані дати відповідь на запит\nсесії Ради.\nДепутат має право звертатися до всіх державних і громадських\nорганів, підприємств, установ, організацій у питаннях депутатської\nдіяльності і брати участь у розгляді поставлених ним питань.\nКерівники відповідних державних і громадських органів,\nпідприємств, установ і організацій зобов'язані невідкладно\nприймати депутата і розглядати його пропозиції у встановлені\nстроки.\nСтаття 95. Депутатові забезпечуються умови для\nбезперешкодного й ефективного здійснення його прав і обов'язків.\nНедоторканість депутатів, а також інші гарантії депутатської\nдіяльності встановлюються законодавством України.\n(із змінами, внесеними згідно з Законом N 2480-12 від 19.06.92)\nСтаття 96. Депутат зобов'язаний звітувати про свою роботу і\nроботу Ради перед виборцями, а також перед колективами та\nгромадськими організаціями, які висунули його кандидатом у\nдепутати.\nДепутат, який не виправдав довір'я виборців, може бути в\nбудь-який час відкликаний за рішенням більшості виборців у\nвстановленому законом порядку.\nV. ОРГАНИ ЗАКОНОДАВЧОЇ І ВИКОНАВЧОЇ ВЛАДИ\nУКРАЇНИ\n\nГ л а в а 12\nВерховна Рада України\n(в редакції Закону N 8303-11 від 27.10.90)\nСтаття 97. Єдиним органом законодавчої влади України є\nВерховна Рада України.\nВерховна Рада України правомочна розглядати і вирішувати\nбудь-яке питання, що не входить згідно з Конституцією до\nкомпетенції органів державної виконавчої чи судової влади, а також\nне є таким, що вирішується виключно всеукраїнським референдумом;\n(Із змінами, внесеними згідно з Законом N 2113-12 від 14.02.92)\nДо виключного відання Верховної Ради України належить:\n1) прийняття Конституції України, внесення до неї змін;\n2) прийняття рішень з питань державного устрою України;\n(із змінами, внесеними згідно з Законом N 2113-12 від 14.02.92)\n3) вирішення питань, пов'язаних із зміною державних кордонів\nУкраїни;\n(Із змінами, внесеними згідно з Законом N 2113-12 від 14.02.92)\n4) визначення основних напрямів внутрішньої і зовнішньої\nполітики України;\n(Із змінами, внесеними згідно з Законом N 2113-12 від 14.02.92)\n5) виключений згідно з Законом N 2113-12 від 14.02.92\n6) визначення засад державного регулювання економічного і\nсоціального розвитку України; затвердження найважливіших\nзагальнодержавних програм економічного, соціального і\nнаціонально-культурного розвитку, охорони навколишнього\nсередовища; затвердження державного бюджету України, здійснення\nконтролю за ходом виконання загальнодержавних програм і бюджету і\nзатвердження звіту про їх виконання; внесення змін до державного\nбюджету України;\n(Із змінами, внесеними згідно з Законом N 2113-12 від 14.02.92)\n7) призначення виборів народних депутатів України і\nзатвердження складу Центральної виборчої комісії по виборах\nнародних депутатів України; призначення виборів депутатів місцевих\nРад народних депутатів України;\n8) обрання Голови Верховної Ради України, Першого заступника\nі заступника Голови Верховної Ради України;\n9) затвердження за пропозицією Президента України\nПрем'єр-міністра України;\n(Із змінами, внесеними згідно з Законами N 1213а-12 від\n19.06.91, N 1293-12 від 19.06.91, N 2113-12 від 14.02.92)\n9-1) утворення Ради оборони України і визначення переліку\nпосадових осіб, які входять до її складу;\n(Із змінами, внесеними згідно із Законом N 1554-12 від 17.09.91 )\n10) обрання Верховного Суду України, суддів обласних і\nКиївського міського судів, призначення арбітрів Вищого\nарбітражного суду України, арбітражних судів областей, міста\nКиєва, Генерального прокурора України, Голови Служби національної\nбезпеки України, Голови правління Національного банку України,\nГолови, заступників Голови та державних уповноважених\nАнтимонопольного комітету України, головного редактора газети\nВерховної Ради України; затвердження президії Вищого арбітражного\nсуду України, колегії Генеральної прокуратури України;\n(Із змінами, внесеними згідно з Законами N 404-12 від 24.10.90,\nN 1213а-12 від 19.06.91, N 1554-12 від 17.09.91, N 2113-12\nвід 14.02.92, N 24/95-ВР від 25.01.95 )\n10-1) затвердження запропонованих Президентом України\nкандидатур на посади міністрів закордонних справ, оборони,\nфінансів, юстиції, внутрішніх справ та голів Державного комітету у\nсправах охорони державного кордону і Державного митного комітету;\n(Із змінами, внесеними згідно з Законом N 2113-12 від 14.02.92)\n11) обрання Конституційного Суду України;\n(Із змінами, внесеними згідно з Законом N 404-12 від 24.10.90)\n12) заслуховування звітів органів, які вона утворює або\nобирає, а також посадових осіб, яких вона призначає, обирає або\nзатверджує їх кандидатури;\n(Із змінами, внесеними згідно з Законом N 2113-12 від 14.02.92)\n(Дія п.13 зупинялась тимчасово строком на шість місяців до\n21.05.93 згідно Закону N 2796-12 від 18 листопада 1992 року, щодо\nвідносин власності, підприємницької діяльності, соціального і\nкультурного розвитку, державної митної, науково-технічної\nполітики, кредитно-фінансової системи, оподаткування, державної\nполітики оплати праці і ціноутворення)\n13) здійснення законодавчого регулювання відносин власності,\nпідприємницької діяльності, соціального і культурного розвитку,\nдержавної митної, науково-технічної політики, бюджетної і\nкредитно-фінансової систем, оподаткування, державної політики\nоплати праці і ціноутворення, охорони навколишнього середовища,\nвикористання і відтворення природних ресурсів України, інших\nвідносин, які потребують законодавчого врегулювання;\n(Із змінами, внесеними згідно з Законом N 2113-12 від 14.02.92)\n14) вирішення питань про використання території та природних\nресурсів України; забезпечення екологічної безпеки; затвердження\nпрограм охорони навколишнього середовища, національних програм\nліквідації наслідків чорнобильської катастрофи;\n(Із змінами, внесеними згідно з Законом N 2113-12 від 14.02.92)\n15) здійснення законодавчого регулювання відносин\nгромадянства України;\n16) законодавче регулювання і контроль за забезпеченням\nконституційних прав, свобод і обов'язків громадян України;\n(Із змінами, внесеними згідно з Законом N 2113-12 від 14.02.92)\n17) розгляд питань забезпечення рівноправності громадян всіх\nнаціональностей, що проживають на території України;\n(Із змінами, внесеними згідно з Законом N 2113-12 від 14.02.92)\n18) прийняття рішень про проведення всеукраїнських\nреферендумів;\n(Із змінами, внесеними згідно з Законом N 2113-12 від 14.02.92)\n19) тлумачення Конституції України і законів України;\n20) визначення порядку вирішення питань\nадміністративно-територіального устрою України; утворення і\nліквідація областей, районів, районів у містах; затвердження\nкордонів Автономної Республіки Крим; встановлення і зміна меж\nобластей та міст (крім міст Автономної Республіки Крим );\nвіднесення населених пунктів до категорії міст (крім населених\nпунктів Автономної Республіки Крим );\nнайменування і перейменування міст, районів, районів у містах\n(крім міст, районів, районів у містах Автономної Республіки Крим);\n(Із змінами, внесеними згідно з Законами N 1213а-12 від 19.06.91,\nN 171/94-ВР від 21.09.94 ).\n21) визначення порядку організації і діяльності органів\nдержавної виконавчої влади, місцевого самоврядування, суду,\nарбітражного суду та прокуратури, визначення загальних правових\nзасад утворення і діяльності громадських об'єднань;\n(Із змінами, внесеними згідно з Законами N 404-12 від 24.10.90,\nN 2113-12 від 14.02.92)\n21-1) дострокове припинення повноважень Верховної Ради\nАвтономної Республіки Крим, місцевих Рад народних депутатів у\nразі, якщо вони порушують Конституцію і закони України, і\nпризначення нових виборів депутатів цих Рад;\n(Із змінами, внесеними згідно з Законами N 2113-12 від 14.02.92,\nN 171/94-ВР від 21.09.94 );\n22) спрямування діяльності місцевих Рад народних депутатів;\n23) встановлення доходів, що надходять на утворення\nдержавного бюджету України;\n24) вирішення питань про відкриття дипломатичних\nпредставництв, консульств, представництв при міжнародних\nорганізаціях, торговельних представництв України;\n25) ратифікація і денонсація міжнародних договорів України;\n26) здійснення контролю за наданням Україною позик,\nекономічної та іншої допомоги іноземним державам, а також за\nукладенням угод про державні позики і кредити, одержувані з\nіноземних джерел;\n26-1) введення в разі необхідності надзвичайного стану на\nтериторії України;\n(Із змінами, внесеними згідно з Законом N 1554-12 від 17.09.91)\n27) заснування державних нагород та встановлення почесних\nзвань України;\n(Із змінами, внесеними згідно з Законом N 2113-12 від 14.02.92)\n27-1) встановлення військових звань, дипломатичних рангів,\nінших спеціальних звань і класних чинів;\n(Із змінами, внесеними згідно з Законом N 1554-12 від 17.09.91)\n28) виключений згідно з Законом N 2113-12 від 14.02.92\n29) накладення вето на укази Президента України та постанови\nКабінету Міністрів України у разі, якщо вони суперечать\nКонституції та законам України; звернення до Конституційного Суду\nУкраїни з пропозицією дати висновок про конституційність та\nзаконність зазначених актів;\n(Із змінами, внесеними згідно з Законом N 2113-12 від 14.02.92)\n30) скасування постанов Президії Верховної Ради України,\nрозпоряджень Голови Верховної Ради України;\n(Із змінами, внесеними згідно з Законами N 1213а-12 від 19.06.93,\nN 2113-12 від 14.02.92)\n31) зупинення дії правових актів Верховної Ради Автономної\nРеспубліки Крим у разі невідповідності їх Конституції і законам\nУкраїни; скасування правових актів Верховної Ради Автономної\nРеспубліки Крим у випадку, коли Верховна Рада Автономної\nРеспубліки Крим не привела їх у відповідність з Конституцією і\nзаконами України; скасування рішень обласних, районних, міських,\nрайонних у містах Рад народних депутатів, якщо вони прийняті з\nпорушенням Конституції і законів України.\n(Із змінами, внесеними згідно з Законами N 1213а-12 19.06.93,\nN 1554-12 від 17.09.91, N 171/94-ВР від 21.09.94 ).\n32) виключений згідно з Законом N 2113-12 від 14.02.92\n33) виключений згідно Закону N 1554-12 від 17.09.91\n34) затвердження указів Президента України про оголошення\nвійни, введення воєнного і надзвичайного стану;\n(Із змінами, внесеними згідно з Законом N 2113-12 від 14.02.92)\n35) порушення перед Президентом України питання про виступ з\nпозачерговою доповіддю на пленарному засіданні Верховної Ради\nУкраїни з найбільш важливих питань життя суспільства і держави.\nВерховна Рада України приймає закони України, постанови,\nдекларації, звернення, заяви.\n(Із змінами, внесеними згідно з Законом N 2113-12 від 14.02.92)\nЗакон набуває чинності після десяти днів з моменту його\nопублікування, якщо інше не передбачено самим законом, але не\nраніше дня його опублікування.\n(Із змінами, внесеними згідно з Законами N 404-12 від 24.10.90,\nN 2113-12 від 14.02.92)\nСтаття 97-1. Верховна Рада України у виняткових випадках\nдвома третинами голосів від загальної кількості народних\nдепутатів України може законом делегувати Кабінету Міністрів\nУкраїни на визначений термін повноваження видавати декрети в\nсфері законодавчого регулювання з окремих питань, передбачених\nпунктом 13 статті 97 Конституції України.\nКабінет Міністрів України для реалізації делегованих\nповноважень ухвалює декрети, які мають силу закону. Декрети можуть\nзупиняти дію конкретних законодавчих актів або вносити до них\nзміни і доповнення.\nДекрет після його підписання Прем'єр-міністром України\nпередається до Верховної Ради України і набуває чинності у\nпорядку, встановленому частиною 5 статті 97 Конституції України,\nякщо протягом десяти днів з дня одержання декрету Верховна Рада\nУкраїни не наклала на нього вето.\nУ період здійснення Кабінетом Міністрів України делегованих\nповноважень Верховна Рада України може законом скасувати декрети\nКабінету Міністрів України або їх окремі положення, якщо вони\nсуперечать Конституції України.\nПісля закінчення терміну делегування повноважень Кабінету\nМіністрів України Верховна Рада може скасовувати або змінювати\nдекрети законами України.\n(статтею 97-1 Конституція доповнена згідно з Законом N 2885-12 від\n19.12.92)\nСтаття 98. Верховна Рада України складається з 450 народних\nдепутатів України, що обираються по виборчих округах з приблизно\nрівною кількістю виборців.\nСтаття 99. Верховна Рада України скликається на першу сесію\nПрезидією Верховної Ради України не пізніш як через два місяці\nпісля виборів.\nПерше після виборів засідання Верховної Ради України\nвідкриває Голова Центральної виборчої комісії по виборах народних\nдепутатів України і до обрання Голови Верховної Ради та його\nзаступників веде обрана Верховною Радою президія. Далі засідання\nВерховної Ради України веде Голова Верховної Ради України або його\nзаступники.\nСтаття 100. Верховна Рада України за поданням Мандатної\nкомісії, яку вона обирає, приймає рішення про визнання повноважень\nнародних депутатів України, а в разі порушення законодавства про\nвибори - про визнання виборів окремих народних депутатів\nнедійсними.\nСтаття 101. Верховна Рада України проводить свою роботу\nсесійно.\nСесії Верховної Ради України складаються з пленарних засідань\nВерховної Ради України, а також засідань постійних та інших\nкомісій Верховної Ради, що проводяться у період між ними.\nЧергові сесії скликаються Президією Верховної Ради України.\nПозачергові сесії скликаються Головою Верховної Ради України,\nПрезидією Верховної Ради України з їх ініціативи, або за\nпропозицією не менш як третини складу Верховної Ради України, або\nз ініціативи Президента України.\n(Із змінами, внесеними згідно з Законом N 2113-12 від 14.02.92)\nСтаття 102. Верховна Рада України зберігає свої повноваження\nдо обрання нового складу Верховної Ради України.\nСтаття 103. Право законодавчої ініціативи у Верховній Раді\nУкраїни належить народним депутатам України, Президії Верховної\nРади України, Голові Верховної Ради України, постійним комісіям\nВерховної Ради України, Президенту України, Конституційному Суду\nУкраїни, Кабінету Міністрів України, Верховному Суду України,\nГенеральному прокурору України, Верховній Раді Автономної\nРеспубліки Крим, Академії наук України.\n(Із змінами, внесеними згідно з Законами N 404-12 від 24.10.90,\nN 1213а-12 від 19.06.91, N 1293-12 від 05.07.91, N 171/94-ВР від\n21.09.94 ).\nСтаття 104. Проекти законів та інші питання, внесені на\nрозгляд Верховної Ради України, обговорюються на її засіданнях.\nВерховна Рада України правомочна приймати рішення, якщо на\nзасіданні присутні не менш як дві третини від фактичної кількості\nнародних депутатів України, повноваження яких визнані і не\nприпинені у встановленому законом порядку, але більше половини її\nконституційного складу.\nЗакон України і постанова Верховної Ради України вважаються\nприйнятими, якщо за них проголосувала більшість від фактичної\nкількості народних депутатів України, повноваження яких визнані і\nне припинені достроково в установленому законом порядку.\nНародний депутат України голосує особисто.\nЗакон України підписує Голова Верховної Ради України і\nпередає його Президенту України.\nЯкщо при повторному розгляді закон буде прийнято більшістю\nголосів від фактичної кількості народних депутатів, повноваження\nяких визнані і не припинені достроково в установленому законом\nпорядку, Президент України зобов'язаний підписати його протягом\nсеми днів.\nПроекти законів та інші найважливіші питання державного життя\nрішенням Верховної Ради України можуть бути винесені на народне\nобговорення.\n(Із змінами, внесеними згідно з Законами N 2113-12 від 14.02.92,\nN 2735-12 від 27.10.92)\nСтаття 105. Президія Верховної Ради України є підзвітним\nВерховній Раді України органом, який забезпечує організацію роботи\nВерховної Ради України та здійснює інші повноваження в межах,\nпередбачених Конституцією України і законами України.\nДо складу Президії Верховної Ради України входять Голова\nВерховної Ради України, Перший заступник і заступник Голови\nВерховної Ради України, голови постійних комісій Верховної Ради\nУкраїни.\nПрезидію Верховної Ради України очолює Голова Верховної Ради\nУкраїни.\n(Із змінами, внесеними згідно з Законом N 1213а-12 від 19.06.91)"
    },
    {
      "provision_ref": "art106",
      "section": "106",
      "title": "Стаття 106. Президія Верховної Ради України:",
      "content": "1) скликає сесії Верховної Ради України;\n2) організує підготовку сесій Верховної Ради України;\n2-1) забезпечує своєчасний аналіз декретів Кабінету Міністрів\nУкраїни і приймає рішення про внесення їх на розгляд Верховної\nРади України за власною ініціативою або за пропозицією комісії\nВерховної Ради України.\n(Із змінами, внесеними згідно з Законом N 2885-12 від 19.12.92)\n3) виключений згідно з Законом N 2113-12 від 14.02.92\n4) координує діяльність постійних комісій Верховної Ради\nУкраїни;\n5) сприяє народним депутатам України у здійсненні ними своїх\nповноважень і забезпечує їх необхідною інформацією;\n6) здійснює контроль за додержанням Конституції України;\n7) організує підготовку і проведення всенародних голосувань\n(референдумів), а також народних обговорень проектів законів\nУкраїни та інших найважливіших питань державного життя республіки;\n8) проводить найменування та перейменування селищ міського\nтипу, сіл;\n(п.п. 9 - 14, 16 виключені згідно з Законом N 1293-12 від\n05.07.91)\n(п. 15 виключений згідно з Законом N 2113-12 від 14.02.92)\n17) публікує українською і російською мовами закони України\nта інші акти, прийняті Верховною Радою України, Президією\nВерховної Ради України, Головою Верховної Ради України; сприяє\nпублікації зазначених актів у перекладі іншими мовами, якими\nкористується більшість населення відповідних місцевостей\nреспубліки.\nПрезидія Верховної Ради України приймає постанови.\n(Із змінами, внесеними згідно з Законом N 2113-12 від 14.02.92)\nСтаття 107. Голова Верховної Ради України обирається\nВерховною Радою України з числа народних депутатів України таємним\nголосуванням строком на п'ять років і не більш як на два строки\nпідряд. Він може бути в будь-який час шляхом таємного голосування\nвідкликаний Верховною Радою України.\nГолова Верховної Ради України підзвітний Верховній Раді\nУкраїни.\n(Із змінами, внесеними згідно з Законом N 1293-12 від 05.07.91)"
    },
    {
      "provision_ref": "art108",
      "section": "108",
      "title": "Стаття 108. Голова Верховної Ради України:",
      "content": "1) здійснює загальне керівництво підготовкою питань, які\nпідлягають розглядові Верховною Радою України, підписує акти,\nприйняті Верховною Радою України і Президією Верховної Ради\nУкраїни;\n(Із змінами, внесеними згідно з Законом N 1293-12 від 05.07.91)\n2) виключений згідно з Законом N 1293-12 від 05.07.91\n3) представляє Верховній Раді України кандидатури для обрання\nна посади Першого заступника і заступника Голови Верховної Ради\nУкраїни, а також пропозиції про персональний склад Конституційного\nСуду України;\n4) представляє Верховній Раді України кандидатури для обрання\nабо призначення на посади Голови Конституційного Суду України,\nГолови Верховного Суду України, Голови Вищого арбітражного суду\nУкраїни, Генерального прокурора України, Голови правління\nНаціонального банку України, Голови Антимонопольного комітету\nУкраїни, головного редактора газети Верховної Ради України;\n(Із змінами, внесеними згідно з Законами N 1213а-12 від 19.06.91,\nN 1293-12 від 05.07.91, N 24/95-ВР від 25.01.95 )\n5) виключений згідно з Законом N 1293-12 від 05.07.91\n6) зупиняє дію актів Кабінету Міністрів України, міністерств\nУкраїни, інших підвідомчих Кабінету Міністрів України органів у\nразі їх невідповідності Конституції України і законам України з\nодночасною постановкою перед Верховною Радою України або Кабінетом\nМіністрів України питання про скасування цих актів.\n(Із змінами, внесеними згідно з Законом N 1213а-12 від 19.06.91)\nГолова Верховної Ради України видає розпорядження.\nПерший заступник Голови Верховної Ради України і заступник\nГолови Верховної Ради України виконують за уповноваженням Голови\nВерховної Ради України окремі його функції і заміщають Голову в\nразі його відсутності або неможливості здійснення ним своїх\nобов'язків.\n(Із змінами, внесеними згідно з Законами N 404-12 від 24.10.90,\nN 983-12 від 18.04.91)\nСтаття 109. Верховна Рада України обирає з числа народних\nдепутатів України постійні комісії для ведення законопроектної\nроботи, попереднього розгляду і підготовки питань, що належать до\nвідання Верховної Ради України, а також для сприяння проведенню в\nжиття законів України та інших рішень, прийнятих Верховною Радою\nУкраїни, контролю за діяльністю державних органів і організацій.\nВерховна Рада України створює, коли визнає за необхідне,\nслідчі, ревізійні та інші комісії в будь-якому питанні.\nСтаття 110. Закони та інші рішення Верховної Ради України\nприймаються, як правило, після попереднього обговорення їх\nпроектів відповідними постійними комісіями Верховної Ради України.\nОбрання і призначення посадових осіб до складу\nКонституційного Суду України, Кабінету Міністрів України,\nВерховного Суду України, Вищого арбітражного суду України,\nАнтимонопольного комітету України, суддів обласних і Київського\nміського судів, арбітрів арбітражних судів Автономної Республіки\nКрим, областей, міста Києва, а також затвердження президії Вищого\nарбітражного суду України,колегії Генеральної прокуратури\nУкраїни, провадяться при наявності висновку відповідних постійних\nкомісій Верховної Ради України.\nУсі державні і громадські органи, організації і службові\nособи зобов'язані виконувати вимоги комісій Верховної Ради\nУкраїни, подавати їм необхідні матеріали і документи.\nРекомендації комісій підлягають обов'язковому розглядові\nдержавними і громадськими органами, установами і організаціями.\nПро результати розгляду і вжиті заходи повинно бути повідомлено\nкомісіям у встановлений ними строк.\n(Із змінами, внесеними згідно з Законами N 404-12 від 24.10.91,\nN 1213а-12 від 19.06.91, N 2113-12 від 14.02.92, N 171/94-ВР від\n21.09.94, N 24/95-ВР від 25.01.95 ).\nСтаття 111. Народний депутат України на сесії Верховної Ради\nУкраїни має право звернутись із запитом до Президента України, до\nКабінету Міністрів України, до керівників інших органів, що їх\nутворює або обирає Верховна Рада України, а також до керівників\nрозташованих на території України підприємств, установ і\nорганізацій незалежно від їх підпорядкування .\nОрган або службова особа, до яких звернуто запит, зобов'язані\nдати усну чи письмову відповідь на даній сесії Верховної Ради\nУкраїни.\nНародні депутати України звільняються від виконання службових\nабо виробничих обов'язків на певний строк, необхідний для\nздійснення депутатської діяльності у Верховній Раді України, її\nкомісіях, а також серед населення. Вони можуть звільнятись від\nвиконання службових або виробничих обов'язків на весь період своїх\nповноважень у Верховній Раді України.\nНародний депутат України не може бути притягнутий до\nкримінальної відповідальності, заарештований або підданий заходам\nадміністративного стягнення, які накладаються в судовому порядку,\nбез згоди Верховної Ради України, а в період між її сесіями - без\nзгоди Президії Верховної Ради України.\n(Із змінами, внесеними згідно з Законами N 1213а-12 від 19.06.91,\nN 2113-12 від 14.02.92)\nСтаття 112. Конституційний Суд України обирається Верховною\nРадою України на десять років з числа спеціалістів у галузі права\nу складі Голови, двох заступників Голови і 12 членів Суду.\nОсоби, обрані до Конституційного Суду України, не можуть\nодночасно входити до складу інших державних органів, діяльність і\nакти яких є піднаглядними Конституційному Суду, а також бути\nнародними депутатами України чи належати до будь-яких політичних\nпартій і рухів.\nОсоби, обрані до Конституційного Суду України, при виконанні\nсвоїх обов'язків є незалежними і підкоряються тільки Конституції\nУкраїни.\nОрганізація і порядок діяльності Конституційного Суду України\nвизначаються Законом про Конституційний Суд України.\n(Із змінами, внесеними згідно з Законами N 404-12 від 24.10.91,\nN 2401а-12 від 03.06.92)\nСтаття 113. Верховна Рада України здійснює контроль за\nдіяльністю всіх підзвітних їй державних органів.\n(Із змінами, внесеними згідно з Законом N 1213а-12 від 19.06.91)\nСтаття 114. Порядок діяльності Верховної Ради України та її\nорганів визначається Регламентом Верховної Ради України та іншими\nзаконами України, що видаються на основі Конституції України.\n\nГ л а в а 12-1\n(доповнено згідно з Законом N 1293-12 від 05.07.91)\nСтаття 114-1. Президент України є главою держави і главою\nвиконавчої влади України.\n(Із змінами, внесеними згідно з Законом N 2113-12 від 14.02.92)\nПовноваження Президента України визначаються Конституцією\nУкраїни.\nСтаття 114-2. Президентом України може бути обраний\nгромадянин України не молодший тридцяти п'яти років.\nОдна й та ж особа не може бути Президентом України більше\nдвох строків підряд.\nСтаття 114-3. Президент України обирається громадянами\nУкраїни на основі загального, рівного і прямого виборчого права\nпри таємному голосуванні строком на п'ять років.\nПорядок проведення виборів Президента України визначається\nЗаконом \"Про вибори Президента України\".\nСтаття 114-4. Президент України при вступі на посаду\nприносить присягу на пленарному засіданні Верховної Ради України.\nТекст присяги і порядок її принесення визначаються Законом \"Про\nПрезидента України\"."
    },
    {
      "provision_ref": "art114-5",
      "section": "114-5",
      "title": "Стаття 114-5. Президент України:",
      "content": "(в редакції Закону N 2113-12 від 14.02.92)\n1) виступає гарантом забезпечення прав і свобод громадян,\nдержавного суверенітету України, додержання Конституції і законів\nУкраїни;\n1-1) проводить у життя Конституцію і закони України через\nсистему органів державної виконавчої влади;\n2) представляє Україну у міжнародних відносинах;\n2-1) є Головнокомандуючим Збройними Силами України;\n3) вживає заходів до забезпечення обороноздатності,\nнаціональної безпеки та територіальної цілісності України;\n3-1) здійснює керівництво і спрямовує виконавчу діяльність\nКабінету Міністрів України;\n4) очолює систему органів державної виконавчої влади,\nзабезпечує їх взаємодію з Верховною Радою України;\n4-1) подає на розгляд Верховної Ради України проект\nдержавного бюджету України та звіт про його виконання;\n4-2) здійснює управління державним майном у випадках,\nпередбачених законом;\n5) звертається з посланнями до народу України, подає на\nрозгляд Верховної Ради України щорічні доповіді про виконання\nприйнятих Верховною Радою України соціально-економічних та інших\nпрограм, про становище України та програми внутрішньополітичної і\nзовнішньополітичної діяльності Президента і Уряду України.\nВерховна Рада України більшістю голосів від фактичної кількості\nнародних депутатів України, повноваження яких визнані і не\nприпинені достроково в установленому законом порядку, вправі\nзажадати від Президента України позачергової доповіді з найбільш\nважливих питань державного і суспільного життя;\n(Із змінами, внесеними згідно з Законом N 2735-12 від 27.10.92)\n5-1) виступає з ініціативою про скликання позачергової сесії\nВерховної Ради України;\n6) пропонує для затвердження Верховною Радою України\nкандидатуру Прем'єр-міністра України; вносить до Верховної Ради\nУкраїни пропозицію про звільнення з посади Прем'єр-міністра\nУкраїни;\n7) пропонує на затвердження Верховній Раді України\nкандидатури для призначення ним на посади міністрів закордонних\nсправ, оборони, фінансів, юстиції, внутрішніх справ та голів\nДержавного комітету в справах охорони державного кордону і\nДержавного митного комітету; звільняє цих осіб з посад;\n7-1) для забезпечення виконання Конституції і законів України\nутворює, реорганізує і ліквідує міністерства, відомства та інші\nоргани державної виконавчої влади в межах коштів бюджету,\nзатверджених Верховною Радою України; призначає та звільняє з\nпосад керівників цих органів;\n7-2) скасовує акти Кабінету Міністрів України, акти\nміністерств та інших центральних органів державної виконавчої\nвлади України, акти органів виконавчої влади Автономної\nРеспубліки Крим в разі невідповідності їх Конституції і законам\nУкраїни та указам Президента України.\n(Із змінами, внесеними згідно з Законами N 3851-12 від 20.01.94,\nN 171/94-ВР від 21.09.94 );\n7-3) встановлює додаткові заходи адміністративної\nвідповідальності за порушення режиму, встановленого у зв'язку з\nстихійним лихом, епідеміями та епізоотіями;\n7-4) ухвалює укази з питань економічної реформи, не\nврегульованих законами України, які діють до прийняття\nвідповідних законів.\n(Із змінами, внесеними згідно з Законами N 2796-12 від 18.11.92,\nN 2885-12 від 19.12.92, N 3224-12 від 21.05.93)\n7-5) входить з поданням до Верховної Ради України про\nдострокове припинення повноважень окремих місцевих Рад народних\nдепутатів у разі порушення ними Конституції і законів України та\nпро призначення нових виборів депутатів цих Рад;\n7-6) вживає заходів щодо захисту інтересів громадян України\nпоза її межами;\n7-7) сприяє задоволенню національно-культурних, духовних і\nмовних потреб українців, що проживають в інших державах;\n8) веде переговори і підписує міждержавні та міжнародні\nдоговори України, які набирають чинності після ратифікації\nВерховною Радою України; призначає і відкликає дипломатичних\nпредставників України в іноземних державах та при міжнародних\nорганізаціях; приймає вірчі і відкличні грамоти акредитованих при\nньому дипломатичних представників іноземних держав;\n9) нагороджує державними нагородами України, присвоює почесні\nзвання України;\n9-1) присвоює вищі військові звання, дипломатичні ранги, інші\nспеціальні звання і класні чини;\n(Із змінами, внесеними згідно з Законом N 1554-12 від 17.09.91)\n9-2) засновує президентські відзнаки і нагороджує ними;\n10) вирішує питання прийняття до громадянства України і\nвиходу з громадянства України, надання притулку іноземним\nгромадянам та особам без громадянства;\n11) здійснює помилування осіб, засуджених судами України;\n11-1) видає укази про амністію;\n12) приймає рішення про оголошення стану війни, запровадження\nвоєнного стану на всій території України чи в окремих її\nмісцевостях у разі збройного нападу на Україну. Порядок\nзапровадження і режим воєнного стану визначаються законом;\n12-1) приймає рішення у випадках запровадження воєнного стану\nпро загальну або часткову мобілізацію на території України;\n12-2) запроваджує в разі необхідності надзвичайний стан на\nтериторії України відповідно до Закону про надзвичайний стан;\n13) оголошує в разі необхідності зонами надзвичайних\nекологічних ситуацій окремі місцевості України;\n14) дає тлумачення прийнятих ним актів.\nСтаття 114-6. Президент України на основі і на виконання\nКонституції і законів України в межах своєї компетенції видає\nукази та розпорядження, які є обов'язковими до виконання.\nУ разі визнання Конституційним Судом України указів чи\nрозпоряджень Президента такими, що суперечать Конституції і\nзаконам України, вони вважаються нечинними.\n(Із змінами, внесеними згідно з Законом N 2113-12 від 14.02.92)"
    },
    {
      "provision_ref": "art114-8",
      "section": "114-8",
      "title": "Стаття 114-8. виключена згідно з Законом N 2113-12 від 14.02.92",
      "content": "Стаття 114-9. Президент України користується правом\nнедоторканності.\nУ разі порушення Президентом Конституції і законів України\nПрезидент може за висновком Конституційного Суду України бути\nзміщений з посади Верховною Радою України. Рішення про зміщення\nПрезидента в такому випадку приймається більшістю не менш як дві\nтретини від фактичної кількості народних депутатів України,\nповноваження яких визнані і не припинені достроково у\nвстановленому законом порядку.\nВерховна Рада України може призначити всеукраїнський\nреферендум з питання про дострокове припинення повноважень\nПрезидента за ініціативою громадян України. При достроковому\nприпиненні повноважень Президента України за результатами\nреферендуму нові вибори проводяться відповідно до Закону \"Про\nвибори Президента України\".\n(Із змінами, внесеними згідно з Законами N 1293-12 від 05.07.91,\nN 2735-12 від 27.10.92)\nСтаття 114-10. В разі смерті, дострокового припинення\nповноважень Президента України або усунення його з посади у\nвипадках, передбачених статтею 114-9 Конституції України,\nвиконання обов'язків Президента на період до обрання і вступу на\nпосаду нового Президента за рішенням Верховної Ради України\nпокладається на Голову Верховної Ради України. В цих випадках\nвибори нового Президента мають відбутися не пізніш як за 90 днів.\n(Із змінами, внесеними згідно з Законом N 2113-12 від 14.02.92)\n\nГ л а в а 13\nКабінет Міністрів України\nСтаття 115. Кабінет Міністрів України (Уряд України) є\nорганом державної виконавчої влади України.\n(Із змінами, внесеними згідно з Законами N 1048-12 від 21.05.91,\nN 2113-12 від 14.02.92)\nСтаття 116. Кабінет Міністрів України утворюється у складі\nПрем'єр-міністра України, Першого віце-Прем'єр-міністра,\nвіце-Прем'єр-міністрів України, міністрів України, Міністра\nКабінету Міністрів України, голів Служби безпеки України,\nПравління Національного банку України, Фонду державного майна\nУкраїни, Антимонопольного комітету України, Державного комітету у\nсправах охорони державного кордону України та Державного митного\nкомітету України.\nПрезидент може ввести до складу Кабінету Міністрів України й\nінших керівників центральних органів державної виконавчої влади\nУкраїни; у роботі Кабінету Міністрів України може брати участь з\nправом вирішального голосу Голова Уряду Автономної Республіки\nКрим.\n(Із змінами, внесеними згідно з Законами N 1048-12 від 21.05.91,\nN 1213а-12 від 19.06.91, N 2113-12 від 14.02.92, N 2734-12 від\n27.10.92, N 171/94-ВР від 21.09.94 ).\nСтаття 117. Кабінет Міністрів України підпорядковується\nПрезиденту України та є підзвітним і відповідальним перед\nВерховною Радою України.\nНовоутворений Кабінет Міністрів України подає на розгляд\nПрезидента України і Верховної Ради України програму наступної\nдіяльності на строк своїх повноважень.\nВерховна Рада України може виразити недовір'я\nПрем'єр-міністру України, окремим членам Кабінету Міністрів\nУкраїни або Кабінету Міністрів України в цілому, що тягне за собою\nїх відставку.\nВідставка Кабінету Міністрів України не тягне за собою\nвідставку Голови Антимонопольного комітету України.\n(Із змінами, внесеними згідно з Законами N 8303-11 від 27.10.89,\nN 1213а-12 від 19.06.91, N 1554-12 від 17.09.91, N 2113-12 від\n14.02.92, N 24/95-ВР від 25.01.95 )\nСтаття 118. Кабінет Міністрів України вирішує питання\nдержавного управління на основі Конституції і законів України,\nуказів та розпоряджень Президента України.\n(Із змінами, внесеними згідно з Законами N 8303-11 від 27.10.89,\nN 404-12 від 24.10.90, N 1213а-12 від 19.06.91, N 1293-12 від\n05.07.91, N 2113-12 від 14.02.92)\nСтаття 119. Кабінет Міністрів України у межах своїх\nповноважень:\n1) створює умови для забезпечення державного суверенітету і\nекономічної самостійності України;\n2) розробляє державні програми соціально-економічного\nрозвитку України;\n3) здійснює державне регулювання економічного і соціального\nрозвитку України;\n4) забезпечує проведення фінансової політики України,\nдержавної політики в галузі ціноутворення та оплати праці;\nскладання й виконання державного бюджету України; здійснення\nзагально-державних і міждержавних економічних програм; створення\nзагально-державних фондів розвитку, фондів для ліквідації\nнаслідків стихійного лиха та катастроф, проведення політики в\nгалузі охорони природи, екологічної безпеки і природокористування;\n5) здійснює загальнодержавні програми економічного,\nсоціального і культурного розвитку;\n6) вживає заходів щодо забезпечення національної безпеки і\nобороноздатності України;\n7) забезпечує здійснення зовнішньополітичної та\nзовнішньоекономічної діяльності України, митної справи;\n8) здійснює заходи щодо захисту інтересів України,\nзабезпечення законності, прав і свобод громадян, охорони власності\nі громадського порядку, боротьби із злочинністю;\n9) утворює у разі необхідності державні комітети України,\nголовні управління, державні інспекції та інші підвідомчі йому\nоргани;\n10) координує діяльність виконавчих комітетів місцевих Рад\nнародних депутатів по виконанню державних програм.\n(Із змінами, внесеними згідно з Законами N 1213а-12 від 19.06.91,\nN 1554-12 від 17.09.91, N 2113-12 від 14.02.92)\nСтаття 120. Кабінет Міністрів України видає постанови ,\nрозпорядження, а у випадках, передбачених статтею 97-1 Конституції\nУкраїни, декрети, організовує їх виконання.\nДекрети, постанови і розпорядження Кабінету Міністрів\nУкраїни є обов'язковими до виконання на території України.\n(Із змінами, внесеними згідно з Законами N 8303-11 від 27.10.89,\nN 404-12 від 24.10.90, N 1213а-12 від 19.06.91, N 1293-12\nвід 05.07.91, N 2113-12 від 14.02.92, N 2885-12 від 19.12.92)\nСтаття 121. Кабінет Міністрів України має право скасовувати\nакти міністерств України, інших підвідомчих йому органів.\n(Із змінами, внесеними згідно з Законами N 1554-12 від 17.09.91,\nN 2113-12 від 14.02.92)\nСтаття 122. Кабінет Міністрів України об'єднує і спрямовує\nроботу міністерств України, інших підвідомчих йому органів.\n(Із змінами, внесеними згідно з Законами N 1554-12 від 17.09.91,\nN 2113-12 від 14.02.92)\nМіністерства та інші центральні органи державної виконавчої\nвлади України здійснюють керівництво дорученими сферами\nуправління, несуть відповідальність за їх розвиток; у межах своєї\nкомпетенції видають акти, організують і контролюють їх виконання.\n(Із змінами, внесеними згідно з Законами N 8303-11 від 27.10.89,\nN 404-12 від 24.10.90, N 1213а-12 від 19.06.91, N 2113-12\nвід 14.02.92)\nСтаття 123. Структура і компетенція Кабінету Міністрів\nУкраїни визначаються Конституцією України, Законом про Кабінет\nМіністрів України, іншими законами України.\nПорядок діяльності Кабінету Міністрів України та його\nвідносин з іншими державними органами визначається Законом про\nКабінет Міністрів України.\n(Із змінами, внесеними згідно з Законами N 1213а-12 від 19.06.91,\nN 2113-12 від 14.02.92)\nVI. МІСЦЕВІ ОРГАНИ ДЕРЖАВНОЇ ВЛАДИ І УПРАВЛІННЯ\nВ УКРАЇНІ\n\nГ л а в а 14\nМісцеві Ради народних депутатів\nСтаття 124. Органами державної влади в областях, районах,\nмістах, районах у містах, селищах і селах України є обласні,\nрайонні, міські, районні в містах, селищні, сільські Ради народних\nдепутатів.\nСтаття 125. Місцеві Ради народних депутатів у межах своєї\nкомпетенції вирішують усі питання місцевого значення, виходячи з\nінтересів громадян, які проживають на їх території, та державних\nінтересів, проводять у життя рішення вищестоящих органів державної\nвлади, координують діяльність нижчестоящих Рад народних депутатів,\nзабезпечують додержання законності і правопорядку, беруть участь в\nобговоренні питань республіканського значення, вносять з цих\nпитань свої пропозиції.\n(Із змінами, внесеними згідно з Законом N 1213а-12 від 19.06.91)\nСтаття 126. Місцеві Ради народних депутатів забезпечують\nкомплексний соціально-економічний розвиток на своїй території,\nздійснюють керівництво підприємствами (об'єднаннями),\nорганізаціями і установами, які є їх комунальною власністю.\nВідносини місцевих Рад народних депутатів з підприємствами\n(об'єднаннями), організаціями і установами, які не належать до\nкомунальної власності, будуються на податковій і договірній основі\nв інтересах задоволення потреб населення та соціально-економічного\nрозвитку території.\n(Із змінами, внесеними згідно з Законом N 1213а-12 від 19.06.91)\nСтаття 127. Місцеві Ради народних депутатів приймають рішення\nв межах своїх повноважень, наданих їм законодавством України.\nРішення місцевих Рад є обов'язковими для виконання всіма\nрозташованими на території Ради підприємствами, установами й\nорганізаціями, а також службовими особами і громадянами.\n(Із змінами, внесеними згідно з Законом N 1213а-12 від 19.06.91)\nСтаття 128. Роботу обласних, районних, міських, районних у\nмістах селищних і сільських Рад народних депутатів організують\nголови цих Рад, які одночасно є головами їх виконавчих комітетів.\nСесії місцевих Рад народних депутатів скликаються головами\nцих Рад в міру необхідності, але не менш як чотири рази на рік.\nКоло питань, які вирішуються виключно на пленарних засіданнях\nРади, встановлюється Законом \"Про місцеві Ради народних депутатів\nУкраїни та місцеве самоврядування\".\n(Із змінами, внесеними згідно з Законами N 8303-11 від 27.10.89,\nN 1213а-12 від 19.06.91)"
    },
    {
      "provision_ref": "art129",
      "section": "129",
      "title": "Стаття 129. виключена згідно з Законом N 1213а-12 від 19.06.91",
      "content": "Стаття 130. Місцеві Ради народних депутатів обирають з числа\nдепутатів постійні комісії для попереднього розгляду та підготовки\nпитань, що належать до відання місцевих Рад, а також для\nздійснення контролю за виконанням їх рішень.\nПризначення і обрання посадових осіб до складу виконавчих\nкомітетів місцевих Рад, інших створюваних ними органів, а також\nкерівників відділів і управлінь виконавчих комітетів Рад\nпровадиться при наявності висновку відповідних постійних комісій\nРад народних депутатів.\nРекомендації постійних комісій місцевих Рад народних\nдепутатів підлягають обов'язковому розглядові відповідними\nдержавними і громадськими органами, підприємствами (об'єднаннями),\nустановами і організаціями. Про результати розгляду і вжиті заходи\nповинно бути повідомлено комісіям у встановлений ними строк.\n(Із змінами, внесеними згідно з Законами N 8303-11 від 27.10.89,\nN 1213а-12 від 19.06.91)\nСтаття 131. Місцеві Ради народних депутатів здійснюють свою\nдіяльність у тісному зв'язку з трудовими колективами і\nгромадськими організаціями, виносять найважливіші питання\nмісцевого значення на обговорення громадян і ставлять їх на\nреферендум, вживають заходів до розширення участі громадян у\nроботі Рад та підзвітних їм органів.\n(Із змінами, внесеними згідно з Законом N 8303-11 від 27.10.89)\nГ л а в а 15\nВиконавчі комітети місцевих Рад народних депутатів\nСтаття 132. Виконавчими і розпорядчими органами місцевих Рад\nнародних депутатів є виконавчі комітети, які обираються ними.\nВиконавчі комітети не рідше одного разу на рік звітують перед\nРадами, які їх обрали, а також на зборах трудових колективів і за\nмісцем проживання громадян.\n(Із змінами, внесеними згідно з Законом N 8303-11 від 27.10.89)\nСтаття 133. Виконавчі комітети місцевих Рад народних\nдепутатів є безпосередньо підзвітними Радам, що їх обрали.\n(Із змінами, внесеними згідно з Законом N 1213а-12 від 19.06.91)\nСтаття 134. Компетенція виконавчих комітетів місцевих Рад\nнародних депутатів і порядок їх діяльності визначаються на основі\nцієї Конституції Законом \"Про місцеві Ради народних депутатів\nУкраїни та місцеве самоврядування\".\n(Із змінами, внесеними згідно з Законами N 8303-11 від 27.10.89,\nN 1213а-12 від 19.06.91)\nСтаття 135. Виконавчі комітети місцевих Рад народних\nдепутатів приймають рішення і видають розпорядження в межах\nповноважень, наданих їм законодавством України.\n(Із змінами, внесеними згідно з Законом N 1213а-12 від 19.06.91)"
    },
    {
      "provision_ref": "art136",
      "section": "136",
      "title": "Стаття 136. виключена згідно з Законом N 1213а-12 від 19.06.91",
      "content": "Стаття 137. Після закінчення повноважень місцевих Рад\nнародних депутатів їх виконавчі комітети зберігають свої\nповноваження аж до обрання Радами народних депутатів нового\nскликання виконавчих комітетів.\nСтаття 138. Відділи і управління виконавчих комітетів\nутворюються місцевими Радами народних депутатів.\nВідділи і управління виконавчих комітетів Рад народних\nдепутатів керують дорученими їм галузями управління і\nпідпорядковуються у своїй діяльності відповідній Раді та її\nвиконавчому комітетові.\n(Із змінами, внесеними згідно з Законом N 1213а-12 від 19.06.91)\nVII. ДЕРЖАВНИЙ ПЛАН ЕКОНОМІЧНОГО І СОЦІАЛЬНОГО\nРОЗВИТКУ УКРАЇНИ І ДЕРЖАВНИЙ БЮДЖЕТ УКРАЇНИ\n\nГ л а в а 16\nДержавний план економічного і соціального\nрозвитку України\n(Дію глави 16 розділу VII припинено згідно\nЗакону України N 404-12 від 24.10.90)\nСтаття 139. Державний план економічного і соціального\nрозвитку України є складовою частиною державного плану\nекономічного і соціального розвитку СРСР.\nПоточні і перспективні державні плани економічного і\nсоціального розвитку України мають на меті забезпечення\nкомплексного економічного і соціального розвитку на території\nреспубліки відповідно до основних завдань і напрямів економічного\nі соціального розвитку СРСР.\nСтаття 140. Державні плани економічного і соціального\nрозвитку України визначають завдання в галузі економіки і\nсоціально-культурного будівництва, містять цільові комплексні\nпрограми, плани розвитку галузей народного господарства і\nекономічних районів на території України, включають в себе плани\nекономічного і соціального розвитку областей та міст\nреспубліканського підпорядкування.\nСтаття 141. Державний план економічного і соціального\nрозвитку України розробляється Радою Міністрів України виходячи із\nдержавного плану економічного і соціального розвитку СРСР, на\nоснові проектів планів міністерств, державних комітетів та інших\nорганів державного управління України, місцевих Рад народних\nдепутатів.\nДо державного плану економічного і соціального розвитку\nУкраїни включаються основні показники планів підприємств, установ\nі організацій союзного підпорядкування, які знаходяться на\nтериторії України.\nРозроблення планів економічного і соціального розвитку,\nздійснюється з урахуванням пропозицій колективів підприємств,\nустанов і організацій, а також громадських організацій.\nСтаття 142. Рада Міністрів України вносить державний план\nекономічного і соціального розвитку України на розгляд Верховної\nРади України.\nВерховна Рада України по доповіді Ради Міністрів України і\nвисновку Планово-бюджетної та інших постійних комісій Верховної\nРади України обговорює і затверджує державний план економічного і\nсоціального розвитку України.\nСтаття 143. Рада Міністрів України організує виконання\nдержавного плану економічного і соціального розвитку України та\nвживає заходів щодо зміцнення планової дисципліни.\nСтаття 144. Звіти про виконання державних планів економічного\nі соціального розвитку України розглядаються і затверджуються\nВерховною Радою України. Загальні показники виконання планів\nпублікуються для загального відома.\n\nГ л а в а 17\nДержавний бюджет України\n(Дію глави 17 розділу VII припинено згідно\nЗакону України N 404-12 від 24.10.90)\nСтаття 145. Державний бюджет України є складовою частиною\nєдиного державного бюджету СРСР.\nСтаття 146. Державний бюджет України об'єднує\nреспубліканський бюджет України і місцеві бюджети.\nРозмежування доходів і видатків державного бюджету України\nміж республіканськими і місцевими бюджетами визначається Законом\nУкраїни про бюджетні права України і місцевих Рад народних\nдепутатів.\nСтаття 147. Державний бюджет України розробляється Радою\nМіністрів України на основі державних планів економічного і\nсоціального розвитку Союзу і України, державного бюджету СРСР і\nзатверджується Верховною Радою України по доповіді Ради Міністрів\nУкраїни і висновку Планово-бюджетної та інших постійних комісій\nВерховної Ради України.\nСтаття 148. Звіт про виконання державного бюджету України\nзатверджується Верховною Радою України. Загальні показники\nвиконання бюджету публікуються для загального відома.\nVIII. ПРАВОСУДДЯ, АРБІТРАЖ І ПРОКУРОРСЬКИЙ НАГЛЯД\n\nГ л а в а 18\nСуд і арбітраж\nСтаття 149. Загальними судами України є Верховний Суд\nУкраїни, Верховний суд Автономної Республіки Крим, обласні суди,\nміжобласний суд, Київський і Севастопольський міські суди,\nміжрайонні (окружні) суди, районні (міські) суди, військові суди\nрегіонів, Військово-Морських Сил і гарнізонів.\nНайвищий судовий контроль і нагляд за судовою діяльністю\nзагальних судів здійснюється Верховним Судом України.\nОрганізація і порядок діяльності судів України визначаються\nзаконами України.\n(Із змінами, внесеними згідно з Законами N 8303-11 від 24.10.89,\nN 404-12 від 24.10.90, N 2462-12 від 17.06.92, N 4013-12 від\n24.02.94 , N 171/94-ВР від 21.09.94 ).\nСтаття 150. Всі суди України утворюються на засадах\nвиборності суддів і народних засідателів.\nСудді районних (міських) судів обираються відповідно\nВерховною Радою Республіки Крим, обласними, Київською і\nСевастопольською міськими Радами народних депутатів.\nСудді Верховного Суду України, Верховного суду Автономної\nРеспубліки Крим, обласних, міжобласного, Київського і\nСевастопольського міських судів, військових судів регіонів,\nВійськово-Морських Сил і гарнізонів обираються Верховною Радою\nУкраїни.\nНародні засідателі Верховного Суду України і міжобласного\nсуду обираються Верховною Радою України, народні засідателі\nВерховного суду Автономної Республіки Крим, обласних, Київського\nі Севастопольського міських судів обираються відповідно Верховною\nРадою Автономної Республіки Крим, обласними, Київською і\nСевастопольською міськими Радами народних депутатів. Народні\nзасідателі військових судів з числа військовослужбовців\nобираються відкритим голосуванням на зборах військовослужбовців\nвійськових частин.\nСудді всіх судів обираються строком на десять років. Народні\nзасідателі всіх судів обираються строком на п'ять років. Судді,\nякі вперше пройшли конкурсний відбір, обираються строком на п'ять\nроків.\nНародні засідателі є відповідальними перед органами або\nвиборцями, які їх обрали, і можуть бути ними відкликані у\nвстановленому законом порядку.\nСудді не можуть бути народними депутатами і на час виконання\nсвоїх обов'язків припиняють членство у будь-яких політичних\nпартіях і рухах.\n(Із змінами, внесеними згідно з Законами N 8303-11 від 27.10.89,\nN 404-12 від 24.10.90, N 4013-12 від 24.02.94 , N 171/94-ВР від\n21.09.94 ).\nСтаття 151. Верховний Суд України складається з Голови, його\nзаступників, членів і народних засідателів.\n(Із змінами, внесеними згідно з Законами N 8303-11 від 27.10.89,\nN 1213а-12 від 19.06.91)\nСтаття 152. Розгляд цивільних і кримінальних справ у всіх\nсудах здійснюється колегіально чи суддею одноособово.\nКолегіальність здійснення правосуддя забезпечується шляхом\nрозгляду справ колегією суддів та судом у складі двох суддів і\nтрьох народних засідателів.\nНародні засідателі при здійсненні правосуддя користуються\nвсіма правами судді.\n(Із змінами, внесеними згідно з Законом N 2463-12 від 17.06.92)\nСтаття 153. Судді і народні засідателі є незалежними і\nпідкоряються тільки законові.\nСуддям і народним засідателям забезпечуються умови для\nбезперешкодного і ефективного здійснення їх прав та обов'язків.\nБудь-яке втручання в діяльність суддів і народних засідателів по\nздійсненню правосуддя є неприпустимим і тягне за собою\nвідповідальність за законом.\nНедоторканність суддів і народних засідателів, а також інші\nгарантії їх незалежності встановлюються законодавством України.\n( Із змінами, внесеними згідно з Законами N 8303-11\nвід 27.10.89, N 2480-12 від 19.06.92 )\nСтаття 154. Правосуддя в Україні здійснюється на засадах\nрівності громадян перед законом і судом.\nСтаття 155. Розгляд справ у всіх судах є відкритим. Слухання\nсправ у закритому засіданні суду допускається лише у випадках,\nвстановлених законом, з додержанням при цьому всіх правил\nсудочинства."
    },
    {
      "provision_ref": "art156",
      "section": "156",
      "title": "Стаття 156. Обвинуваченому забезпечується право на захист.",
      "content": "Стаття 157. Судочинство в Україні провадиться українською\nмовою або мовою більшості населення даної місцевості. Особам, що\nберуть участь у справі і не володіють мовою, якою провадиться\nсудочинство, забезпечується право повного ознайомлення з\nматеріалами справи, участь у судових діях через перекладача і\nправо виступати в суді рідною мовою.\nСтаття 158. Ніхто не може бути визнаний винним у вчиненні\nзлочину, а також підданий кримінальному покаранню інакше як за\nвироком суду й відповідно до закону.\nСтаття 159. Для подання юридичної допомоги громадянам і\nорганізаціям діють колегії адвокатів. У випадках, передбачених\nзаконодавством, юридична допомога громадянам подається безплатно.\nОрганізація і порядок діяльності адвокатури визначаються\nзаконодавством України.\n(Із змінами, внесеними згідно з Законом N 2480-12 від 19.06.92)\nСтаття 160. У судочинстві в цивільних і кримінальних справах\nдопускається участь представників громадських організацій і\nтрудових колективів.\nСтаття 161. Вирішення господарських спорів в Україні\nздійснюється Вищим арбітражним судом України, арбітражними судами\nАвтономної Республіки Крим, областей, міста Києва.\nВтручання будь-яких органів, організацій і посадових осіб у\nдіяльність арбітрів арбітражних судів щодо вирішення спорів не\nдопускається.\n(Із змінами, внесеними згідно з Законами N 1213а-12 від 19.06.91,\nN 171/94-ВР від 21.09.94 ).\nГ л а в а 19\nПрокуратура\nСтаття 162. Вищий нагляд за додержанням і правильним\nзастосуванням законів Кабінетом Міністрів України, міністерствами,\nдержавними комітетами, відомствами, іншими органами державного і\nгосподарського управління та контролю, Урядом Автономної\nРеспубліки Крим, місцевими Радами народних депутатів, їх\nвиконавчими і розпорядчими органами, військовими частинами,\nполітичними партіями, громадськими організаціями, масовими\nрухами, підприємствами, установами і організаціями, незалежно від\nформ власності, підпорядкованості та приналежності, посадовими\nособами та громадянами здійснюється Генеральним прокурором\nУкраїни і підпорядкованими йому прокурорами.\n(Із змінами, внесеними згідно з Законами N 404-12 від 24.10.90,\nN 1791-12 від 05.11.91, N 171/94-ВР від 21.09.94 ).\nСтаття 163. Генеральний прокурор України призначається\nВерховною Радою України, відповідальний перед нею і тільки їй\nпідзвітний. Прокурорів Автономної Республіки Крим, областей,\nміста Києва, міських, районних та міжрайонних прокурорів\nпризначає Генеральний прокурор України.\n(Із змінами, внесеними згідно з Законами N 404-12 від 24.10.89,\nN 1791-12 від 05.11.91, N 171/94-ВР від 21.09.94 )."
    },
    {
      "provision_ref": "art164",
      "section": "164",
      "title": "Стаття 164. виключена згідно Закону N 1791-12 від 05.11.91",
      "content": "Стаття 165. Прокурори у здійсненні своїх повноважень є\nнезалежними і керуються Конституцією та законами України.\nОрганізація і порядок діяльності органів прокуратури на\nтериторії України визначаються Законом України \"Про прокуратуру\".\n(Із змінами, внесеними згідно з Законами N 404-12 від 24.10.89,\nN 1791-12 від 05.11.91)\nIX. ГЕРБ, ПРАПОР, ГІМН І СТОЛИЦЯ УКРАЇНИ\nСтаття 166. Символами України як незалежної держави є її\nДержавний герб, Державний прапор та Державний гімн.\nДержавний герб України, Державний прапор України та Державний\nгімн України затверджуються Верховною Радою України.\n(Із змінами, внесеними згідно з Законом N 2113-12 від 14.02.92)"
    },
    {
      "provision_ref": "art169",
      "section": "169",
      "title": "Стаття 169. Столицею України є місто Київ.",
      "content": "X. ДІЯ КОНСТИТУЦІЇ УКРАЇНИ І ПОРЯДОК ЇЇ ЗМІНИ\nСтаття 170. Всі закони та інші акти державних органів України\nвидаються на основі і відповідно до цієї Конституції.\nСтаття 171. Зміна Конституції України провадиться рішенням\nВерховної Ради України, прийнятим більшістю не менш як дві третини\nвід загальної кількості народних депутатів України.\n(Із змінами, внесеними згідно з Законом N 8303-11 від 27.10.89)"
    }
  ],
  "definitions": []
}