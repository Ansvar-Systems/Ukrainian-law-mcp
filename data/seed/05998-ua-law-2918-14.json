{
  "id": "ua-law-2918-14",
  "type": "statute",
  "title": "Закон України (2918-14)",
  "title_en": "",
  "short_name": "2918-14",
  "status": "in_force",
  "issued_date": "2002-01-10",
  "url": "https://zakon.rada.gov.ua/laws/show/2918-14",
  "description": "Official legislative act of Ukraine ingested from the Verkhovna Rada legal portal.",
  "provisions": [
    {
      "provision_ref": "art1",
      "section": "1",
      "title": "Стаття 1. Визначення термінів",
      "content": "У цьому Законі терміни вживаються у такому значенні:\nвиробництво питної води - забір води з джерел питного водопостачання та/або доведення її якості до вимог на питну воду;\nпитна вода - вода, призначена для споживання людиною (водопровідна, фасована, з бюветів, пунктів розливу, шахтних колодязів та каптажів джерел), для використання споживачами для задоволення фізіологічних, санітарно-гігієнічних, побутових та господарських потреб, а також для виробництва продукції, що потребує її використання, склад якої за органолептичними, мікробіологічними, паразитологічними, хімічними, фізичними та радіаційними показниками відповідає гігієнічним вимогам. Питна вода не вважається харчовим продуктом в системі питного водопостачання та в пунктах відповідності якості питної води;\nводопровідна мережа - система трубопроводів, відповідних споруд та устаткування для розподілу і подачі питної води споживачам;\nджерело питного водопостачання - водний об'єкт, вода якого використовується для питного водопостачання після відповідної обробки або без неї;\nекологічна броня питного водопостачання - мінімальний рівень використання питної води споживачами (крім населення), необхідний для запобігання виникненню надзвичайних ситуацій техногенного або природного характеру;\nінвестиційний проект - комплекс заходів, затверджений в установленому порядку, для підвищення рівня надійності та забезпечення ефективної роботи систем централізованого водопостачання, який містить зобов'язання суб'єкта господарювання у сфері централізованого водопостачання щодо будівництва (реконструкції, модернізації) об'єктів у цій сфері, поліпшення якості послуг, з відповідними розрахунками та обґрунтуваннями, а також зазначенням джерел фінансування та графіка виконання;\nіндивідуальні та колективні установки (пристрої) питного водопостачання - установки (пристрої) для забору води з водного об'єкта або водопровідної мережі та доведення її якості до вимог державних санітарних норм і правил;\nконтрольний створ водного об'єкта - поперечний перетин водного об'єкта, у якому здійснюється контроль за якістю води;\nнормативи питного водопостачання - розрахункова кількість питної води, яка необхідна для забезпечення питних, фізіологічних, санітарно-гігієнічних та побутових потреб однієї людини протягом доби у конкретному населеному пункті, на окремому об'єкті або транспортному засобі при нормальному функціонуванні систем питного водопостачання, при їх порушенні та при надзвичайних ситуаціях техногенного або природного характеру;\nнецентралізоване питне водопостачання - забезпечення індивідуальних споживачів питною водою з джерел питного водопостачання, за допомогою пунктів розливу води (в тому числі пересувних), застосування установок (пристроїв) підготовки питної води та постачання фасованої питної води;\nпідприємство питного водопостачання - суб'єкт господарювання, що здійснює експлуатацію об'єктів централізованого питного водопостачання, забезпечує населення питною водою за допомогою пунктів розливу (в тому числі пересувних), застосування установок (пристроїв) підготовки питної води та/або виробництво фасованої питної води;\nпитне водопостачання - діяльність, пов'язана з виробництвом, транспортуванням та постачанням питної води споживачам питної води, охороною джерел та систем питного водопостачання;\nпоточні рахунки із спеціальним режимом використання для кредитних коштів (далі - спеціальні рахунки для кредитних коштів) - рахунки суб’єктів господарювання у сфері централізованого водопостачання, відкриті в національній або іноземній валюті, призначені для накопичення та використання кредитних (позикових) коштів, отриманих від міжнародних фінансових організацій, іноземних державних установ чи відповідно до міжурядових договорів, або коштів, залучених державою або суб’єктами господарювання у сфері централізованого водопостачання під державні чи місцеві гарантії, виключно для підготовки та виконання інвестиційних проектів (заходів) у зазначеній сфері за рахунок таких коштів, а також для надходження коштів для повернення та обслуговування кредиту (позики) відповідно до договорів кредиту (позики);\nпоточні рахунки із спеціальним режимом використання для проведення розрахунків за інвестиційними проектами (далі - спеціальні рахунки) - рахунки суб’єктів господарювання у сфері централізованого водопостачання, призначені для накопичення та використання коштів виключно для виконання інвестиційних проектів у зазначеній сфері;\nпункт відповідності якості питної води - місце відбору проб води, в якому встановлюється відповідність якості води гігієнічним вимогам до питної води, а саме:\nз кранів систем питного водопостачання - для водопровідної питної води;\nу місцях розливу у споживчу тару - для фасованої питної води;\nу місцях розливу у тару споживача - для питної води з пунктів розливу питної води;\nу місцях використання на підприємстві - для питної води, що використовується для виробничих (технологічних) потреб;\nпункт розливу питної води - місце розливу питної води (з автоцистерн, свердловин, каптажів тощо) в тару споживача;\nсистема питного водопостачання - сукупність технічних засобів, включаючи мережі, споруди, устаткування (пристрої), для централізованого та нецентралізованого питного водопостачання;\nтехнологічні нормативи використання питної води - максимально допустимий обсяг технологічних витрат води при її виробництві та транспортуванні, використанні на власні потреби підприємствами питного водопостачання та утриманні зон санітарної охорони;\nтехнічні умови - це комплекс умов і вимог до інженерного забезпечення систем водопостачання, які мають відповідати його розрахунковим параметрам;\nфасована питна вода - питна вода підземних джерел питного водопостачання або питна вода централізованого питного водопостачання, додатково оброблена з метою поліпшення її якості, у герметичній тарі;\nцентралізоване питне водопостачання - господарська діяльність із забезпечення споживачів питною водою за допомогою комплексу об'єктів, споруд, розподільних водопровідних мереж, пов'язаних єдиним технологічним процесом виробництва та транспортування питної води;\nспоживач питної води - юридична або фізична особа, яка використовує питну воду для забезпечення питних фізіологічних, санітарно-гігієнічних, побутових та господарських потреб.\nІнші терміни в цьому Законі вживаються у значенні, наведеному у Водному кодексі України , законах України \"Про місцеве самоврядування в Україні\" , \"Про житлово-комунальні послуги\" , \"Про охорону навколишнього природного середовища\" ."
    },
    {
      "provision_ref": "art2",
      "section": "2",
      "title": "Стаття 2. Сфера дії цього Закону",
      "content": "Дія цього Закону поширюється на всіх суб’єктів господарювання, що виробляють питну воду, забезпечують міста, інші населені пункти, окремо розташовані об'єкти питною водою шляхом централізованого питного водопостачання або за допомогою пунктів розливу води (в тому числі пересувних), застосування установок (пристроїв), інших засобів нецентралізованого водопостачання, а також на органи державної влади та органи місцевого самоврядування, що здійснюють регулювання, нагляд і контроль за якістю питної води, станом джерел, систем питного водопостачання, а також споживачів питної води."
    },
    {
      "provision_ref": "art3",
      "section": "3",
      "title": "Стаття 3. Законодавство у сфері питної води та питного водопостачання",
      "content": "Законодавство у сфері питної води та питного водопостачання складається з Водного кодексу України , Кодексу України про надра , законів України \"Про охорону навколишнього природного середовища\" , \"Про забезпечення санітарного та епідемічного благополуччя населення\" , цього Закону та інших нормативно-правових актів, що регулюють відносини у цій сфері."
    },
    {
      "provision_ref": "art4",
      "section": "4",
      "title": "Стаття 4. Суб’єкти у сфері питної води, питного водопостачання",
      "content": "Суб’єктами відносин у сфері питної води, питного водопостачання є:\nоргани державної влади, до сфери управління яких належать об’єкти питного водопостачання;\nоргани місцевого самоврядування, до сфери управління яких належать об’єкти питного водопостачання;\nпідприємства питного водопостачання;\nспоживачі питної води."
    },
    {
      "provision_ref": "art5",
      "section": "5",
      "title": "Стаття 5. Об'єкти правового регулювання у сфері питної води та питного водопостачання",
      "content": "Об'єктами правового регулювання у сфері питної води та питного водопостачання є суспільні відносини з питань:\nгосподарської діяльності з централізованого та нецентралізованого водопостачання;\nформування тарифів на послуги централізованого водопостачання;\nнормування та ліцензування;\nмоніторингу, обліку і контролю;\nінформування населення щодо якості питної води та питного водопостачання;\nохорони джерел і систем питного водопостачання та пов'язаних з ними природних комплексів;\nзабезпечення прав споживачів питної води."
    },
    {
      "provision_ref": "art6",
      "section": "6",
      "title": "Стаття 6. Принципи державної політики у сфері питної води, питного водопостачання",
      "content": "Державна політика у сфері питної води, питного водопостачання будується на принципах:\nдержавного управління і регулювання відносин у сфері питної води, питного водопостачання;\nпріоритетності питного водопостачання перед іншими видами спеціального водокористування;\nгарантованого першочергового забезпечення питною водою населення для забезпечення питних, фізіологічних, санітарно-гігієнічних та побутових потреб;\nраціонального використання питної води;\nнауково обгрунтованого нормування якості питної води, нормативів її споживання та формування тарифів на послуги централізованого водопостачання;\nнаближення технологій виробництва питної води, нормативів щодо очищення стічних вод, а також засобів вимірювання і методів оцінки до відповідних нормативів, технологій, засобів і методів, прийнятих у Європейському Союзі;\nзапобіжного характеру заходів щодо охорони джерел і систем питного водопостачання;\nдотримання оптимального балансу використання поверхневих і підземних вод для питного водопостачання;\nобов'язковості державної експертизи і оцінки експлуатаційних запасів підземних вод для питного водопостачання;\nобов'язковості оцінки впливу на довкілля і державної експертизи проектів господарської, інвестиційної та іншої діяльності, яка може негативно вплинути на стан джерел і систем питного водопостачання;\nекономічного стимулювання раціонального використання питної води споживачами;\nневідворотності відповідальності у разі порушення законодавства у сфері питної води, питного водопостачання;\nвідшкодування збитків, завданих внаслідок порушення законодавства у сфері питної води, питного водопостачання;\nзабезпечення вільного доступу до інформації про якість питної води, стан джерел та систем питного водопостачання, порядку формування нормативів питного водопостачання та тарифів на послуги централізованого водопостачання;\nдодержання єдиних правил і норм усіма суб'єктами відносин у сфері питної води, питного водопостачання;\nліцензування господарської діяльності із централізованого водопостачання;\nзаборони відключення об'єктів питного водопостачання від системи енерго-, газо-, теплопостачання як об'єктів життєзабезпечення і стратегічного значення;\nобов’язковості дотримання вимог державних медико-санітарних нормативів та правил."
    },
    {
      "provision_ref": "art7",
      "section": "7",
      "title": "Стаття 7. Гарантії прав споживачів у сфері питної води, питного водопостачання",
      "content": "Держава гарантує захист прав споживачів у сфері питної води, питного водопостачання шляхом:\nзабезпечення кожної людини питною водою нормативної якості в межах науково обгрунтованих нормативів питного водопостачання залежно від району та умов проживання;\nдержавної підтримки, регулювання та нагляду у сфері питного водопостачання відповідно до цього Закону;\nздійснення заходів організаційного, науково-технічного, санітарно-епідеміологічного, природоохоронного, економічного, правового характеру щодо поліпшення якості питної води, розвитку питного водопостачання, охорони джерел і систем питного водопостачання, відновлення запасів питної води;\nзобов'язання підприємств питного водопостачання здійснювати заходи щодо забезпечення нормативів питного водопостачання;\nзадоволення потреб населення у питній воді шляхом пріоритетного розвитку систем централізованого питного водопостачання, створення резервних систем питного водопостачання;\nзобов'язання центральних і місцевих органів виконавчої влади, органів місцевого самоврядування, підприємств, установ, організацій дотримуватися екологічних вимог та санітарного законодавства під час проектування, будівництва, реконструкції, введення в дію та експлуатації систем питного водопостачання;\nздійснення контролю за дотриманням законодавства у сфері питної води, питного водопостачання, проведення державного моніторингу стану води і систем питного водопостачання, оцінки впливу на довкілля і державної експертизи господарської та іншої діяльності, пов'язаної з використанням джерел питного водопостачання;\nзабезпечення відшкодування в установленому порядку шкоди, заподіяної споживачам питної води підприємствами питного водопостачання внаслідок порушення законодавства у сфері питної води, питного водопостачання;\nобмеження, тимчасової заборони (зупинення) в установленому порядку функціонування систем питного водопостачання, які не забезпечують нормативної якості питної води, а також діяльності, що негативно впливає на якість питної води, порушує режим функціонування систем питного водопостачання;\nвстановлення екологічної броні питного водопостачання.\nГарантії прав громадян на питне водопостачання на час перебування їх на транспортних засобах понад три години забезпечуються власниками транспортних засобів."
    },
    {
      "provision_ref": "art8",
      "section": "8",
      "title": "Стаття 8. Державна підтримка у сфері питної води, питного водопостачання",
      "content": "Державна підтримка у сфері питної води та питного водопостачання надається відповідно до обсягів коштів, передбачених законом України про Державний бюджет України на відповідний рік, для фінансування заходів у сфері будівництва і реконструкції систем питного водопостачання, а також для проведення науково-дослідних робіт по вдосконаленню питного водопостачання та ресурсозбереження."
    },
    {
      "provision_ref": "art9",
      "section": "9",
      "title": "Стаття 9. Інформування про якість питної води",
      "content": "Кожному споживачеві питної води державою гарантується право вільного доступу до інформації про якість питної води. З цією метою центральний орган виконавчої влади, що реалізує державну політику у сфері житлово-комунального господарства, щороку готує і оприлюднює в порядку , встановленому Кабінетом Міністрів України, Національну доповідь про якість питної води та стан питного водопостачання в Україні, забезпечує заінтересовані органи державної влади, громадські об’єднання, підприємства, установи, організації та громадян інформацією про випадки і причини забруднення питної води, порядок розрахунку тарифів на послуги централізованого водопостачання.\nУ разі якщо якість питної води за окремими показниками не відповідає вимогам державних санітарних норм і правил, органи місцевого самоврядування інформують споживачів через медіа про невідповідність якісним показникам питної води та вживають заходів, пов’язаних з відверненням загрози здоров’ю людей."
    },
    {
      "provision_ref": "art10",
      "section": "10",
      "title": "Стаття 10. Повноваження Кабінету Міністрів України у сфері питної води та питного водопостачання",
      "content": "До повноважень Кабінету Міністрів України у сфері питної води та питного водопостачання належать:\nреалізація державної політики у цій сфері;\nорганізація розроблення державних, міждержавних і регіональних програм у цій сфері;\nкоординація діяльності органів виконавчої влади у цій сфері;\nорганізація здійснення державного контролю та обліку у цій сфері;\nзатвердження проектів зон санітарної охорони об'єктів централізованого питного водопостачання, які розташовані на території більш як однієї області;\nвстановлення режиму зон санітарної охорони джерел та об'єктів централізованого питного водопостачання;\nвизначення порядку інформування про якість питної води та стан питного водопостачання;\nвирішення інших питань у сфері питної води та питного водопостачання відповідно до законів України."
    },
    {
      "provision_ref": "art11",
      "section": "11",
      "title": "Стаття 11. Повноваження центрального органу виконавчої влади, що забезпечує формування та реалізує державну політику у сфері житлово-комунального господарства, інших державних органів у сфері питної води, питного водопостачання",
      "content": "До повноважень центрального органу виконавчої влади, що забезпечує формування державної політики у сфері житлово-комунального господарства, належить:\nзабезпечення формування єдиної технічної, соціально-економічної політики у сфері питної води, питного водопостачання;\nвстановлення порядку ведення та забезпечення моніторингу якості питної води і технічного стану об’єктів централізованого питного водопостачання;\nзатвердження порядку розроблення схем оптимізації систем централізованого водопостачання;\nпогодження схем оптимізації централізованого водопостачання населених пунктів з кількістю жителів більш як 20 тисяч осіб;\nзатвердження правил користування системами централізованого водопостачання;\nзатвердження правил технічної експлуатації систем централізованого водопостачання;\nзатвердження порядку розроблення підприємствами централізованого водопостачання технологічних регламентів ;\nпогодження проектів ліцензійних умов та проектів змін до ліцензійних умов провадження господарської діяльності з централізованого водопостачання;\nуповноваження підприємств та організацій, їх відокремлених підрозділів та фізичних осіб - підприємців на проведення вимірювань, не пов’язаних з оцінкою відповідності продукції, процесів та послуг, у сфері законодавчо регульованої метрології;\nкоординація діяльності органів виконавчої влади, підприємств, установ, організацій незалежно від форми власності у цій сфері;\nвирішення інших питань у сфері питної води, питного водопостачання відповідно до законів України.\nДо повноважень центрального органу виконавчої влади, що реалізує державну політику у сфері житлово-комунального господарства, належить:\nзабезпечення проведення наукових досліджень у сфері питної води, питного водопостачання;\nорганізація здійснення заходів щодо захисту та охорони об’єктів централізованого питного водопостачання;\nпідготовка і оприлюднення в порядку, встановленому Кабінетом Міністрів України, Національної доповіді про якість питної води та стан питного водопостачання та водовідведення в Україні, забезпечення заінтересованих органів державної влади, громадських організацій, підприємств, установ, організацій та громадян інформацією про випадки і причини забруднення питної води, порядок розрахунку тарифів на послуги централізованого водопостачання;\nвирішення інших питань у сфері питної води та питного водопостачання відповідно до законів України.\nМіністерства, інші центральні органи виконавчої влади беруть участь у розробленні та реалізації державної політики у сфері питної води, питного водопостачання в межах своїх повноважень, визначених законами України.\nОрганом державного регулювання у сфері централізованого водопостачання є національна комісія, що здійснює державне регулювання у сферах енергетики та комунальних послуг."
    },
    {
      "provision_ref": "art12",
      "section": "12",
      "title": "Стаття 12. Повноваження Ради міністрів Автономної Республіки Крим, обласних, Київської і Севастопольської міських державних адміністрацій у сфері питної води, питного водопостачання",
      "content": "До повноважень Ради міністрів Автономної Республіки Крим, обласних, Київської і Севастопольської міських державних адміністрацій у сфері питної води, питного водопостачання належать:\nрозроблення і реалізація місцевих програм у сфері питної води, питного водопостачання, участь у розробленні і реалізації державних та регіональних програм у цій сфері;\nздійснення контролю за виконанням установлених у цій сфері правил і норм;\nприйняття рішень про обмеження, тимчасову заборону (зупинення) діяльності підприємств, установ, організацій у разі порушення ними вимог законодавства у сфері питної води, питного водопостачання;\nзабезпечення виконання правил і норм користування системами питного водопостачання, дотримання режиму зон санітарної охорони джерел та об’єктів централізованого питного водопостачання;\nзабезпечення дотримання правил користування водозабірними спорудами, призначеними для задоволення потреб споживачів у питній воді, обмеження або заборона використання питної води для промислових потреб, відповідальність за належне забезпечення жителів міст, інших населених пунктів питною водою, кількість та якість якої повинні відповідати нормативним вимогам;\nскладання протоколів про адміністративні правопорушення, прийняття рішень про накладення штрафів, а так само застосування інших санкцій до підприємств питного водопостачання у разі порушення ними законодавства у сфері питної води, питного водопостачання;\nрозроблення та реалізація проектів зон санітарної охорони джерел та об'єктів централізованого питного водопостачання;\nліцензування господарської діяльності із централізованого водопостачання, обсяги якої встановлюються ліцензійними умовами;\nрозроблення і реалізація схем оптимізації систем водопостачання, що перебувають у їх власності;\nвирішення інших питань у сфері питної води, питного водопостачання відповідно до законів України."
    },
    {
      "provision_ref": "art13",
      "section": "13",
      "title": "Стаття 13. Повноваження органів місцевого самоврядування у сфері питної води, питного водопостачання",
      "content": "До повноважень органів місцевого самоврядування у сфері питної води, питного водопостачання належать:\nзатвердження з урахуванням вимог законодавства у сфері питної води, питного водопостачання проектів містобудівних програм, генеральних планів забудови населених пунктів, іншої містобудівної документації;\nзатвердження та реалізація місцевих програм у сфері питної води, питного водопостачання, участь у розробленні та реалізації відповідних державних і місцевих програм;\nнадання згоди на розміщення на відповідній території нових або реконструкцію діючих об'єктів, діяльність яких може завдати шкоди джерелам та системам питного водопостачання;\nприйняття рішень з проведення державної експертизи проектів господарської діяльності, що можуть негативно вплинути на якість питної води та системи питного водопостачання;\nздійснення контролю за якістю питної води, використанням та охороною джерел і систем питного водопостачання;\nзабезпечення інформування населення про якість питної води та стан питного водопостачання;\nвстановлення тарифів на послуги централізованого водопостачання (крім тарифів на ці послуги, які встановлюються національною комісією, що здійснює державне регулювання у сферах енергетики та комунальних послуг);\nобмеження, тимчасова заборона діяльності підприємств у разі порушення ними вимог законодавства у сфері питної води, питного водопостачання в межах своїх повноважень;\nвстановлення правил користування водозабірними спорудами, призначеними для задоволення потреб споживачів у питній воді;\nвстановлення зон санітарної охорони джерел та об'єктів централізованого питного водопостачання;\nобмеження або заборона використання підприємствами питної води для промислових цілей;\nпогодження інвестиційних проектів стосовно об'єктів водопостачання, що перебувають у комунальній власності;\nсприяння провадженню інвестиційної діяльності у сфері централізованого водопостачання;\nрозроблення і реалізація схем водопостачання, що перебувають у комунальній власності;\nвирішення інших питань у сфері питної води, питного водопостачання відповідно до законів України."
    },
    {
      "provision_ref": "art13-1",
      "section": "13-1",
      "title": "Стаття 13-1. {Статтю 13 -1 виключено на підставі Закону № 2887-IX від 12.01.2023 }",
      "content": "Статтю 13 -1 виключено на підставі Закону № 2887-IX від 12.01.2023"
    },
    {
      "provision_ref": "art14",
      "section": "14",
      "title": "Стаття 14. Форми власності у сфері питного водопостачання",
      "content": "Діяльність у сфері питного водопостачання можуть здійснювати підприємства всіх форм власності, якщо інше не передбачено законами України.\nПриватизація підприємств державної форми власності, що здійснюють питне водопостачання, проводиться відповідно до закону.\nМережі, споруди, устаткування централізованого питного водопостачання населених пунктів як особливо важливі об'єкти життєзабезпечення приватизації не підлягають.\nЗміна форми власності або перехід права власності на системи питного водопостачання (крім об’єктів централізованого питного водопостачання) здійснюється в порядку, передбаченому законом, за умови, що це не призведе до порушення режиму функціонування таких систем або їх частин, погіршення якості питної води та умов надання послуг споживачам, у тому числі до підвищення тарифів на послуги централізованого водопостачання."
    },
    {
      "provision_ref": "art15",
      "section": "15",
      "title": "Стаття 15. Види господарської діяльності у сфері питного водопостачання",
      "content": "Господарська діяльність у сфері питного водопостачання включає:\nцентралізоване питне водопостачання міст, інших населених пунктів;\nпитне водопостачання за допомогою пунктів розливу питної води (в тому числі пересувних);\nвиробництво фасованої питної води;\nпитне водопостачання за допомогою індивідуальних та колективних установок (пристроїв) підготовки питної води."
    },
    {
      "provision_ref": "art16",
      "section": "16",
      "title": "Стаття 16. Організація питного водопостачання",
      "content": "Забезпечення споживачів питної води централізованим питним водопостачанням, а також за допомогою пунктів розливу питної води (в тому числі пересувних) або фасованою питною водою здійснюють підприємства питного водопостачання.\nПідприємство питного водопостачання провадить свою діяльність на підставі таких документів:\nдозволу на спеціальне водокористування або дозволу на користування надрами (у разі використання підземних вод);\nліцензії на господарську діяльність з централізованого водопостачання;\nдержавного акта на право постійного користування або документа, що посвідчує право власності на земельну ділянку чи право користування земельною ділянкою;\nтехнічного проекту на розміщення водопровідних мереж, споруд та устаткування, погодженого і затвердженого в установленому порядку.\nУ населених пунктах питне водопостачання може здійснюватися як підприємством питного водопостачання, так і самостійно споживачами питної води в цих населених пунктах.\nНа джерела питного водопостачання повинні бути складені в установленому законодавством порядку паспорти. Перелік показників якості води у паспорті джерела питного водопостачання має відповідати переліку, визначеному державними санітарними нормами і правилами."
    },
    {
      "provision_ref": "art16-1",
      "section": "16-1",
      "title": "Стаття 16-1. Застосування екологічної броні питного водопостачання",
      "content": "З метою запобігання виникненню надзвичайних ситуацій техногенного або природного характеру через припинення питного водопостачання споживачам (крім населення) у разі несплати або внесення не в повному обсязі плати за використану ними питну воду встановлюється екологічна броня питного водопостачання.\nОплата питної води, використаної в межах встановленої екологічної броні питного водопостачання, здійснюється за рахунок коштів відповідних споживачів (крім населення).\nПорядок обмеження та складання переліку споживачів питної води, до яких застосовується обмеження питного водопостачання до рівня екологічної броні питного водопостачання, встановлюється Кабінетом Міністрів України."
    },
    {
      "provision_ref": "art17",
      "section": "17",
      "title": "Стаття 17. Спеціальне водокористування у сфері питної води та питного водопостачання",
      "content": "Підприємство питного водопостачання провадить свою діяльність відповідно до порядку спеціального водокористування, пов'язаного із застосуванням водопровідних мереж, споруд, технічних пристроїв для забору води безпосередньо з водних об'єктів.\nСпеціальне водокористування здійснюється на підставі дозволу, який видається у порядку , встановленому Кабінетом Міністрів України.\nУ дозволі на спеціальне водокористування визначаються ліміти та строки спеціального водокористування.\nСтроки спеціального водокористування встановлюються органом, який видає дозвіл на спеціальне водокористування.\nУ разі використання підземних вод для питного водопостачання відповідне підприємство повинне одержати згідно з законом дозвіл на користування надрами."
    },
    {
      "provision_ref": "art18",
      "section": "18",
      "title": "Стаття 18. Ліцензування у сфері питного водопостачання",
      "content": "Господарська діяльність із централізованого водопостачання підлягає ліцензуванню у порядку, встановленому законом."
    },
    {
      "provision_ref": "art18-1",
      "section": "18-1",
      "title": "Стаття 18-1. Інвестиційна діяльність у сфері централізованого водопостачання",
      "content": "Інвестиційні проекти розробляються суб'єктами господарювання у сфері централізованого водопостачання.\nПорядок розроблення, погодження та затвердження інвестиційних проектів суб'єктів господарювання у сфері централізованого водопостачання, ліцензування діяльності яких здійснює національна комісія, що здійснює державне регулювання у сферах енергетики та комунальних послуг, затверджується національною комісією, що здійснює державне регулювання у сферах енергетики та комунальних послуг.\nПорядок розроблення, погодження та затвердження інвестиційних проектів суб'єктів господарювання у сфері централізованого водопостачання, ліцензування діяльності яких здійснюють Рада міністрів Автономної Республіки Крим, обласні, Київська та Севастопольська міські державні адміністрації, затверджується центральним органом виконавчої влади, що забезпечує формування та реалізує державну політику у сфері житлово-комунального господарства.\nСуб'єкти господарювання у сфері централізованого водопостачання для проведення в установленому законодавством порядку розрахунків за інвестиційними проектами відкривають спеціальні рахунки.\nНа зазначені рахунки суб’єкти господарювання перераховують кошти в обсязі, передбаченому в установлених тарифах для виконання інвестиційних проектів.\nПорядок зарахування коштів на спеціальний рахунок, використання зазначених коштів і здійснення контролю за їх витрачанням встановлюється Кабінетом Міністрів України.\nСуб'єкти господарювання у сфері централізованого водопостачання - власники спеціальних рахунків зобов'язані використовувати кошти, що перебувають на таких рахунках, виключно для виконання інвестиційних проектів. Використання зазначених коштів у будь-яких інших цілях забороняється.\nПорядок контролю за реалізацією інвестиційних проектів у сфері централізованого водопостачання, а також граничний рівень вартості інвестицій, які можуть залучатися за інвестиційними проектами, що включаються при розрахунку економічно обґрунтованих витрат, та граничний термін дії інвестиційних проектів до моменту повного погашення зобов'язань за ними встановлюються Кабінетом Міністрів України.\nЗарахування коштів міжнародних фінансових організацій, іноземних державних установ або коштів, залучених відповідно до міжурядових договорів, або коштів у вигляді кредитів (позик), або коштів, залучених державою чи суб'єктами господарювання у сфері централізованого водопостачання під державні чи місцеві гарантії, на спеціальні рахунки для кредитних коштів суб'єктів господарювання у сфері централізованого водопостачання, відкриті банками в національній чи іноземній валюті, та використання таких коштів для підготовки та виконання інвестиційних проектів (заходів) у відповідній сфері здійснюються згідно з умовами договорів, укладених з міжнародними фінансовими організаціями, іноземними державними установами, або міжурядових договорів.\nЗабороняється звернення стягнення та накладення арешту на кошти, що перебувають на спеціальних рахунках та на спеціальних рахунках для кредитних коштів суб'єктів господарювання у сфері централізованого водопостачання.\nВласник спеціального рахунку для кредитних коштів забезпечує здійснення контролю та несе відповідальність за цільове використання коштів згідно з умовами договору (договорів)."
    },
    {
      "provision_ref": "art19",
      "section": "19",
      "title": "Стаття 19. Надання послуг з питного водопостачання",
      "content": "Послуги з централізованого питного водопостачання надаються споживачам підприємством питного водопостачання з урахуванням вимог Закону України \"Про комерційний облік теплової енергії та водопостачання\" на підставі договору з:\nюридичними особами, що безпосередньо користуються централізованим питним водопостачанням;\nюридичними особами, у яких житловий фонд перебуває на праві узуфрукта державного або комунального майна чи на іншому речовому праві на чуже майно, передбаченому законом, до обов’язків яких належить надання споживачам послуг з питного водопостачання;\nоб'єднаннями співвласників багатоквартирних будинків, житлово-будівельними кооперативами та іншими об'єднаннями власників житла, яким передано право управління багатоквартирними будинками та забезпечення надання послуг з водопостачання на підставі укладених ними договорів;\nвласниками будинків, що перебувають у приватній власності;\nіндивідуальними і колективними споживачами житлово-комунальних послуг, визначеними Законом України \"Про житлово-комунальні послуги\".\nДоговір про надання послуг з питного водопостачання укладається безпосередньо між підприємством питного водопостачання або уповноваженою ним юридичною чи фізичною особою і споживачем, визначеним у частині першій цієї статті.\nПорядок надання споживачам послуг з питного водопостачання встановлюється центральним органом виконавчої влади, що забезпечує формування державної політики у сфері житлово-комунального господарства."
    },
    {
      "provision_ref": "art20",
      "section": "20",
      "title": "Стаття 20. Умови договору про надання послуг з питного водопостачання",
      "content": "Істотними умовами договору про надання послуг з питного водопостачання є:\nрежим надання послуг;\nобсяги питного водопостачання за нормативами питного водопостачання;\nрозмір та порядок оплати послуг централізованого водопостачання;\nправа та обов'язки сторін договору;\nвідповідальність сторін договору.\nУ договорі про надання послуг з питного водопостачання повинні бути зроблені посилання на нормативно-правові акти, на підставі яких здійснюватиметься питне водопостачання.\nЗа згодою сторін договору про надання послуг з питного водопостачання у ньому можуть бути зазначені інші умови."
    },
    {
      "provision_ref": "art21",
      "section": "21",
      "title": "Стаття 21. Чинність договору про надання послуг з питного водопостачання",
      "content": "Договір про надання послуг з питного водопостачання набирає чинності після досягнення домовленості з усіх його істотних умов та підписання сторонами.\nЗа бажанням сторін договір про надання послуг з питного водопостачання посвідчується нотаріально."
    },
    {
      "provision_ref": "art22",
      "section": "22",
      "title": "Стаття 22. Права та обов'язки споживачів питної води, послуг з питного водопостачання",
      "content": "Споживачі питної води, послуг з питного водопостачання мають право на:\nзабезпечення питною водою, якість якої відповідає державним санітарним нормам і правилам, кількість і режим подачі якої визначаються на договірних засадах в обсязі, не меншому від нормативів питного водопостачання;\nодержання в установленому порядку повної, достовірної, своєчасної інформації про якість питної води, обсяги її реалізації, режими подачі та порядку розрахунку тарифів на послуги централізованого водопостачання;\nорганізацію та проведення громадського обговорення в процесі прийняття рішень з питань питної води, питного водопостачання відповідно до закону;\nучасть представників громадськості у перевірках, які проводяться органами виконавчої влади, з дотриманням встановленого режиму перебування на території об'єктів питного водопостачання;\nпред'явлення позовів до суду про відшкодування збитків, завданих внаслідок постачання неякісної питної води, що не відповідає державним санітарним нормам і правилам, інших порушень законодавства у сфері питної води, питного водопостачання;\nпідключення в установленому порядку до централізованого водопостачання.\nСпоживачі питної води зобов'язані:\nсвоєчасно вносити плату за використану питну воду відповідно до встановлених тарифів на послуги централізованого водопостачання;\nраціонально використовувати питну воду, не допускати її витоків із внутрішньобудинкових мереж та обладнання;\nне допускати забруднення, засмічення та виснаження джерел питного водопостачання і пошкодження об'єктів питного водопостачання;\nвчасно повідомляти підприємства питного водопостачання про виявлені пошкодження на об'єктах централізованого питного водопостачання, які їм належать або якими вони користуються;\nне перешкоджати здійсненню контролю за технічним станом інженерного обладнання в приміщеннях;\nутримувати в належному технічному і санітарному стані водопровідні мережі та обладнання;\nу разі внесення не в повному обсязі плати за використану питну воду обмежувати власне використання питної води до рівня екологічної броні питного водопостачання;\nзабезпечувати безперешкодний доступ відповідальних представників підприємств питного водопостачання до власних водопровідних мереж та обладнання для контролю за рівнем споживання питної води, а також для виконання відключення і обмеження споживання відповідно до встановленого порядку. В разі перешкоди у доступі зазначених представників до водопровідних мереж та обладнання споживача посадові особи такого споживача несуть відповідальність відповідно до закону."
    },
    {
      "provision_ref": "art23",
      "section": "23",
      "title": "Стаття 23. Права та обов'язки підприємств питного водопостачання",
      "content": "Підприємства питного водопостачання мають право:\nрозробляти і подавати на затвердження уповноваженим органам тарифи на послуги централізованого водопостачання з їх обгрунтуванням;\nздійснювати контроль за технічним станом інженерного обладнання будинків та споруд, вимагати термінового усунення витоків з водопровідних мереж та обладнання, забезпечувати встановлення, обслуговування та заміну вузлів комерційного обліку питної води відповідно до Закону України \"Про комерційний облік теплової енергії та водопостачання\";\nу разі внесення споживачем не в повному обсязі плати за використану питну воду обмежити його питне водопостачання до рівня екологічної броні питного водопостачання;\nвидавати дозволи і технічні умови на підключення споживачів до систем централізованого питного водопостачання;\nобмежувати або припиняти роботу об'єктів централізованого питного водопостачання у разі виникнення необхідності оперативного реагування на погіршення якості води в джерелах питного водопостачання і неможливості доведення її до вимог державних санітарних норм і правил з повідомленням про таке відключення та його причини органів місцевого самоврядування, місцевих органів виконавчої влади та центрів контролю та профілактики хвороб центрального органу виконавчої влади, що забезпечує формування державної політики у сфері охорони здоров’я, а також споживачів.\nПідприємства питного водопостачання зобов'язані забезпечити:\nвиробництво та постачання споживачам питної води відповідно до умов договору;\nподачу води для протипожежних потреб;\nвпровадження новітніх технологій виробництва питної води, ресурсозберігаючих технологій та обладнання;\nучасть у фінансуванні реконструкції та розвитку об'єктів централізованого питного водопостачання, оснащення їх засобами обліку та регулювання споживання води;\nвідшкодування збитків, завданих юридичним і фізичним особам внаслідок порушення вимог законодавства у сфері питної води, питного водопостачання, що сталося з їх вини;\nвжиття заходів щодо забезпечення населення питною водою у випадках порушень функціонування систем централізованого водопостачання (аварійні ситуації);\nвирішення ситуаційних питань, пов'язаних з порушенням функціонування систем централізованого водопостачання (аварійні ситуації), відповідно до плану оперативних дій із забезпечення споживачів питною водою у відповідному населеному пункті (районі)."
    },
    {
      "provision_ref": "art24",
      "section": "24",
      "title": "Стаття 24. Заходи щодо забезпечення питною водою у разі виникнення надзвичайних ситуацій техногенного та природного характеру",
      "content": "Органи місцевого самоврядування спільно з підприємствами питного водопостачання розробляють та затверджують спеціальні заходи на випадок виникнення надзвичайних ситуацій техногенного та природного характеру, що призводять до припинення централізованого водопостачання, які повинні забезпечувати:\nвикористання резервних джерел і систем питного водопостачання;\nзастосування індивідуальних і групових засобів очищення і знезараження питної води;\nпоставку фасованої питної води та води в ємностях для індивідуального і групового користування.\nУ разі виникнення надзвичайних ситуацій техногенного та природного характеру, що призводять до припинення постачання води споживачам, керівники підприємств питного водопостачання зобов'язані негайно в порядку, визначеному Законом України \"Про захист населення і територій від надзвичайних ситуацій техногенного та природного характеру\", повідомити про це органи, які здійснюють державний контроль у сфері питної води і питного водопостачання, і вжити заходів щодо охорони джерел та систем централізованого водопостачання та ліквідації причин і наслідків цих надзвичайних ситуацій та організації роботи пунктів розливу питної води.\nПри надзвичайних ситуаціях техногенного та природного характеру фінансування витрат на забезпечення населення питною водою здійснюється за рахунок коштів державного, місцевих бюджетів, інших не заборонених законодавством джерел."
    },
    {
      "provision_ref": "art25",
      "section": "25",
      "title": "Стаття 25. Індивідуальні та колективні установки (пристрої) питного водопостачання",
      "content": "З метою забезпечення споживачів питною водою можуть використовуватися індивідуальні та колективні установки (пристрої) питного водопостачання.\nТехнічні характеристики і правила експлуатації індивідуальних та колективних установок (пристроїв) питного водопостачання визначаються їх паспортно-технічними даними.\nВведення в експлуатацію колективних установок (пристроїв) питного водопостачання здійснюється виробником або його представником.\nВідповідальність за дотримання якості питної води під час користування колективними установками (пристроями) питного водопостачання, встановленими в громадських місцях (місцях загального користування), покладається на суб'єкта, що здійснює їх експлуатацію."
    },
    {
      "provision_ref": "art26",
      "section": "26",
      "title": "Стаття 26. {Статтю 26 виключено на підставі Закону № 1602-VII від 22.07.2014 }",
      "content": "Статтю 26 виключено на підставі Закону № 1602-VII від 22.07.2014"
    },
    {
      "provision_ref": "art27",
      "section": "27",
      "title": "Стаття 27. {Статтю 27 виключено на підставі Закону № 124-IX від 20.09.2019 }",
      "content": "Статтю 27 виключено на підставі Закону № 124-IX від 20.09.2019"
    },
    {
      "provision_ref": "art28",
      "section": "28",
      "title": "Стаття 28. Затвердження показників безпечності та окремих показників якості питної води",
      "content": "Затвердження показників безпечності та окремих показників якості питної води здійснює центральний орган виконавчої влади, що формує та забезпечує реалізацію державної політики у сфері охорони здоров’я, який також затверджує перелік референс-методик вимірювання вмісту (рівнів) забруднюючих речовин, залишків пестицидів питної води.\nЗатвердження показників безпечності та окремих показників якості питної води здійснюється відповідно до міжнародних, державних санітарних норм і правил, інструкцій чи рекомендацій та інших документів відповідних міжнародних організацій або вимог законодавства Європейського Союзу щодо питної води у разі відсутності вимог, встановлених у зазначених документах.\nЗатвердження показників безпечності та окремих показників якості питної води, які не встановлені в документах відповідних міжнародних організацій та Європейського Союзу, або тих, що визначають більш високий рівень захисту здоров’я та інтересів споживачів, здійснюється тільки після наукового обґрунтування, яке повинно відповідати критеріям (вимогам), визначеним для такого обґрунтування відповідними міжнародними організаціями.\nЦентральний орган виконавчої влади, що формує та забезпечує реалізацію державної політики у сфері охорони здоров’я, з періодичністю один раз на п’ять років здійснює перегляд показників безпечності та окремих показників якості питної води з метою приведення їх у відповідність із вимогами цієї статті. У разі виникнення обставин, що обумовлюють необхідність такого перегляду, він здійснюється позачергово і негайно."
    },
    {
      "provision_ref": "art29",
      "section": "29",
      "title": "Стаття 29. Нормативи у сфері питної води та питного водопостачання",
      "content": "У сфері питної води та питного водопостачання встановлюються такі нормативи:\nнормативи питного водопостачання;\nекологічні нормативи якості води джерел питного водопостачання;\nтехнологічні нормативи використання питної води;\nтехнічні умови у сфері питної води та питного водопостачання.\nПорядок розроблення та затвердження нормативів питного водопостачання встановлюється Кабінетом Міністрів України.\nДля оцінки екологічного стану джерел питного водопостачання, визначення водоохоронних заходів цих об'єктів встановлюється екологічний норматив якості води джерел питного водопостачання, який містить науково обгрунтовані допустимі значення забруднюючих речовин і показники якості води.\nЕкологічний норматив якості води в джерелах питного водопостачання встановлюється з урахуванням вимог державних гігієнічних та протиепідемічних правил і норм, гігієнічних нормативів центральним органом виконавчої влади, що забезпечує формування державної політики у сфері екологічної безпеки.\nДля оцінки та забезпечення раціонального використання води встановлюються відповідно до закону поточні та перспективні технологічні нормативи використання питної води.\nТехнологічні нормативи використання питної води розробляються кожним підприємством питного водопостачання, погоджуються з обласними, Київською та Севастопольською міськими державними адміністраціями, органом виконавчої влади Автономної Республіки Крим з питань охорони навколишнього природного середовища та затверджуються органами місцевого самоврядування.\nПорядок розроблення та затвердження технологічних нормативів використання питної води встановлюється центральним органом виконавчої влади, що забезпечує формування державної політики у сфері житлово-комунального господарства.\nУ технічних умовах зазначаються:\nа) найменування та адреса об'єкта, замовника, проектувальника, вид будівництва, нормативні терміни проектування і будівництва;\nб) відомості про джерела питного водопостачання;\nв) місце приєднання до водопровідних мереж, вимоги до обладнання, вузлів приєднання;\nг) основні розрахункові інженерні параметри системи питного водопостачання, що включають:\nгарантовану кількість і якість питної води;\nтиск у місці підключення.\nПорядок розроблення та затвердження технічних умов у сфері питної води та питного водопостачання встановлюється центральним органом виконавчої влади, що забезпечує формування державної політики у сфері житлово-комунального господарства."
    },
    {
      "provision_ref": "art30",
      "section": "30",
      "title": "Стаття 30. {Статтю 30 виключено на підставі Закону № 1602-VII від 22.07.2014 }",
      "content": "Статтю 30 виключено на підставі Закону № 1602-VII від 22.07.2014"
    },
    {
      "provision_ref": "art31",
      "section": "31",
      "title": "Стаття 31. {Статтю 31 виключено на підставі Закону № 2756-VI від 02.12.2010 }",
      "content": "Статтю 31 виключено на підставі Закону № 2756-VI від 02.12.2010"
    },
    {
      "provision_ref": "art32",
      "section": "32",
      "title": "Стаття 32. Плата за надання послуг з питного водопостачання",
      "content": "За надання послуг з питного водопостачання споживач вносить плату за нормами і тарифами, що регулюються у встановленому законодавством порядку.\nПорядок справляння плати за надання послуг з питного водопостачання встановлюється законодавством.\nТарифи на надання послуг з питного водопостачання розраховуються на підставі галузевих нормативів витрат і повинні повністю відшкодовувати експлуатаційні витрати та забезпечувати надійну роботу об'єктів централізованого питного водопостачання."
    },
    {
      "provision_ref": "art33",
      "section": "33",
      "title": "Стаття 33. Об'єкти санітарної охорони у сфері питної води та питного водопостачання",
      "content": "Санітарній охороні у сфері питної води та питного водопостачання підлягають джерела та об'єкти централізованого питного водопостачання незалежно від їх типу, форми власності та підпорядкування з метою охорони та збереження природних властивостей води у місцях її забору, запобігання забрудненню, засміченню та передчасному виснаженню водних об'єктів, а також забезпечення безпеки виробництва, постачання і споживання питної води."
    },
    {
      "provision_ref": "art34",
      "section": "34",
      "title": "Стаття 34. Зони санітарної охорони",
      "content": "Залежно від типу джерела питного водопостачання (поверхневе, підземне), ступеня його захищеності і ризику біологічного, хімічного та радіаційного забруднення, особливостей санітарних, гідрогеологічних і гідрологічних умов, а також характеру забруднюючих речовин встановлюються зони санітарної охорони та окремі пояси особливого режиму цих зон.\nВстановлення меж зон санітарної охорони джерел та об'єктів централізованого питного водопостачання здійснюється у процесі розроблення проекту землеустрою.\nМежі зон санітарної охорони та поясів особливого режиму встановлюються органами місцевого самоврядування за погодженням з центральним органом виконавчої влади, що реалізує державну політику у сфері розвитку водного господарства.\nВплив потенційних джерел - забруднювачів підземних вод, що розташовані в межах другого та третього поясів зони санітарної охорони і які з технічних причин не можуть бути винесені за межі цих зон (нафтопроводи, продуктопроводи, поля фільтрації, скотомогильники тощо), визначається по кожному такому об'єкту окремо на підставі результатів вивчення міграції забруднюючих речовин у навколишньому природному середовищі. При значному техногенному навантаженні в межах другого та третього поясів зони санітарної охорони з метою контролю за експлуатацією джерел питного водопостачання та прийняттям водогосподарських рішень здійснюються постійні моніторингові дослідження.\nУ разі розташування зони санітарної охорони на територіях двох і більше областей її межі встановлюються Кабінетом Міністрів України за поданням центрального органу виконавчої влади, що забезпечує формування державної політики у сфері житлово-комунального господарства, та за погодженням із центральними органами виконавчої влади, що забезпечують реалізацію державної політики у сферах розвитку водного господарства, земельних відносин, та відповідними органами місцевого самоврядування."
    },
    {
      "provision_ref": "art35",
      "section": "35",
      "title": "Стаття 35. Пояси особливого режиму зони санітарної охорони",
      "content": "Зони санітарної охорони джерел та об'єктів централізованого питного водопостачання входять до складу водоохоронних зон і поділяються на три пояси особливого режиму:\nперший пояс (суворого режиму) включає територію розміщення водозабору, майданчика водопровідних споруд і водопідвідного каналу;\nдругий і третій пояси (обмеження і спостереження) включають територію, що відводиться для забезпечення охорони джерел та об'єктів централізованого питного водопостачання."
    },
    {
      "provision_ref": "art36",
      "section": "36",
      "title": "Стаття 36. Обмеження господарської та іншої діяльності в зонах санітарної охорони",
      "content": "У межах зони санітарної охорони джерел питної води та об'єктів централізованого питного водопостачання господарська та інша діяльність обмежується.\nЗабороняється розміщення, будівництво, введення в дію, експлуатація та реконструкція підприємств, споруд та інших об'єктів, на яких не забезпечено в повному обсязі дотримання всіх вимог і виконання заходів, передбачених у проектах зон санітарної охорони, проектах на будівництво та реконструкцію, інших проектах.\nУ межах першого поясу зони санітарної охорони забороняється:\nскидання будь-яких стічних вод, а також купання, прання білизни, вилов риби, випасання, водопій худоби та інші види водокористування, що впливають на якість води;\nперебування сторонніх осіб, розміщення житлових і громадських будівель, організація причалів плаваючих засобів, застосування пестицидів, органічних і мінеральних добрив, прокладення трубопроводів, видобування гравію чи піску, проведення днопоглиблювальних та інших будівельно-монтажних робіт, безпосередньо не пов'язаних з експлуатацією, реконструкцією чи розширенням водопровідних споруд і мереж;\nзаготівля деревини в порядку рубок лісу головного користування.\nУ межах другого поясу зони санітарної охорони забороняється:\nрозміщення складів пально-мастильних матеріалів, пестицидів та мінеральних добрив, накопичувачів промислових стічних вод, нафтопроводів та продуктопроводів, шламосховищ та інших об'єктів підвищеної небезпеки, що створюють небезпеку хімічного забруднення вод;\nвикористання хімічних речовин без дозволу центрального органу виконавчої влади, що забезпечує реалізацію державної політики у сфері безпечності та окремих показників якості харчових продуктів;\nрозміщення кладовищ, скотомогильників, полів асенізації та фільтрації, зрошувальних систем, споруд підземної фільтрації, гноєсховищ, силосних траншей, тваринницьких і птахівничих підприємств та інших сільськогосподарських об'єктів, що створюють загрозу мікробного забруднення води, а також розміщення полігонів твердих відходів, біологічних та мулових ставків;\nзберігання і застосування пестицидів та мінеральних добрив;\nрозорювання земель (крім ділянок для залуження і залісення), а також заняття садівництвом та городництвом;\nосушення та використання перезволожених і заболочених земель у заплавах річок;\nзаготівля деревини в порядку рубок лісу головного користування;\nвидобування з водного об'єкта піску та проведення інших днопоглиблювальних робіт, не пов'язаних з будівництвом та експлуатацією водопровідних споруд;\nвлаштування літніх таборів для худоби та випасання її ближче ніж за 300 метрів від берега водного об'єкта;\nзакачування відпрацьованих (зворотних) вод у підземні горизонти, підземне складування твердих відходів та розробка надр землі;\nзабруднення територій сміттям, гноєм, відходами промислового виробництва та іншими відходами.\nУ межах третього поясу зони санітарної охорони забороняється:\nзакачування відпрацьованих (зворотних) вод у підземні горизонти з метою їх захоронення, підземне складування твердих відходів і розробка надр, що можуть призвести до забруднення водоносного горизонту;\nрозміщення складів пально-мастильних матеріалів, а також складів пестицидів і мінеральних добрив, накопичувачів промислових стічних вод, нафтопроводів та продуктопроводів, що створюють небезпеку хімічного забруднення підземних вод;\nвідведення у водні об'єкти стічних вод, що не відповідають санітарним правилам і нормам."
    },
    {
      "provision_ref": "art37",
      "section": "37",
      "title": "Стаття 37. Режим зони санітарної охорони",
      "content": "Режим зони санітарної охорони джерел та об'єктів централізованого питного водопостачання встановлюється Кабінетом Міністрів України.\nЗабезпечення дотримання режиму поясів особливого режиму санітарної охорони джерел та об'єктів централізованого питного водопостачання покладається:\nу межах першого поясу зон - на підприємства питного водопостачання;\nу межах другого та третього поясів зон - на місцеві органи виконавчої влади, органи місцевого самоврядування відповідно до їх повноважень, а також підприємства, установи, організації та громадян, які є власниками або користувачами земельних ділянок у межах цих зон."
    },
    {
      "provision_ref": "art38",
      "section": "38",
      "title": "Стаття 38. Забезпечення санітарної охорони",
      "content": "Санітарна охорона у сфері питної води та питного водопостачання забезпечується:\nцентральним органом виконавчої влади, що реалізує державну політику у сфері екологічної безпеки, - щодо контролю дотримання норм і правил, якими регулюються скидання стічних вод у водні об'єкти, та здійснення охоронних заходів для забезпечення відповідності якості води паспорту водного об'єкта;\nцентральним органом виконавчої влади, що реалізує державну політику у сфері розвитку водного господарства, - щодо паспортизації джерел питного водопостачання, контролю показників якості води в контрольних створах водного об'єкта у місцях водозабору з урахуванням вимог санітарних норм і правил на джерела питного водопостачання та питну воду;\nюридичними і фізичними особами, діяльність яких впливає на стан джерел та об'єктів питного водопостачання, шляхом здійснення за рахунок власних коштів заходів з охорони вод від забруднення, засмічення та виснаження і забезпечення безпеки виробництва та постачання питної води."
    },
    {
      "provision_ref": "art39",
      "section": "39",
      "title": "Стаття 39. Державний моніторинг у сфері питної води та питного водопостачання",
      "content": "З метою збирання, оброблення, збереження та аналізу інформації про якість питної води, стан об'єктів централізованого питного водопостачання, прогнозування його змін та розроблення науково обгрунтованих рекомендацій для прийняття відповідних рішень у цій сфері проводиться державний моніторинг.\nДержавний моніторинг у сфері питної води та питного водопостачання проводять:\nцентральний орган виконавчої влади, що реалізує державну політику у сфері розвитку водного господарства, - щодо якісного стану водних об'єктів у місцях водозаборів для централізованого питного водопостачання за радіологічними і хімічними показниками;\nцентральний орган виконавчої влади, що реалізує державну політику у сфері охорони здоров'я, - щодо дотримання санітарних норм хімічних, бактеріологічних, радіологічних показників водних об'єктів, призначених для питного водопостачання, та у системах питного водопостачання;\nцентральний орган виконавчої влади, що реалізує державну політику у сфері житлово-комунального господарства, - щодо якості питної води після споруд водопідготовки за хімічними і бактеріологічними показниками, а також технічного стану об'єктів централізованого питного водопостачання;\nцентральний орган виконавчої влади, що реалізує державну політику у сфері екологічної безпеки, - щодо прогнозування змін якісного і кількісного стану поверхневих та підземних джерел централізованого питного водопостачання у місцях водозаборів.\nДержавний моніторинг у сфері питної води та питного водопостачання проводиться у порядку , встановленому Кабінетом Міністрів України."
    },
    {
      "provision_ref": "art40",
      "section": "40",
      "title": "Стаття 40. Державний облік у сфері питної води та питного водопостачання",
      "content": "Завданням державного обліку у сфері питної води та питного водопостачання є систематизація даних про:\nджерела питного водопостачання;\nкількість і якість питної води;\nобсяги використання питної води;\nспоживачів питної води;\nпідприємства питного водопостачання.\nДержавний облік у сфері питної води, питного водопостачання здійснюється шляхом систематизації даних, отриманих на основі форм звітності, затверджених центральним органом виконавчої влади, що забезпечує формування державної політики у сфері житлово-комунального господарства, за погодженням із центральним органом виконавчої влади, що реалізує державну політику у сфері статистики."
    },
    {
      "provision_ref": "art41",
      "section": "41",
      "title": "Стаття 41. Облік у сфері питної води та питного водопостачання",
      "content": "Підприємства питного водопостачання незалежно від форми власності ведуть первинний контроль якості питної води та здійснюють комерційний облік послуг з централізованого питного водопостачання, безстроково зберігають первинні дані та безоплатно надають їх центральному органу виконавчої влади, що реалізує державну політику у сфері житлово-комунального господарства, міністерствам, іншим центральним органам виконавчої влади в межах їх повноважень, визначених законами України.\nОблік у сфері питного водопостачання здійснюється підприємствами питного водопостачання і споживачами за допомогою технічних засобів, що відповідають вимогам технічних регламентів.\nУ разі встановлення у будівлі водопідігрівача обсяги гарячої води визначаються відповідно до показань встановленого перед водопідігрівачем засобу вимірювальної техніки питної води. Введення в експлуатацію нових чи реконструйованих житлових і нежитлових будинків (будівель), що приєднані (приєднуються) до зовнішніх інженерних мереж, не обладнаних вузлами обліку питної води відповідно до Закону України \"Про комерційний облік теплової енергії та водопостачання\", забороняється."
    },
    {
      "provision_ref": "art42",
      "section": "42",
      "title": "Стаття 42. Завдання контролю у сфері питної води та питного водопостачання",
      "content": "Контроль у сфері питної води та питного водопостачання здійснюється з метою визначення відповідності якості питної води державним санітарним нормам і правилам.\nКонтролю підлягає вода, призначена для задоволення питних і господарсько-побутових потреб на всіх стадіях її виробництва та доведення до споживачів, а також об'єкти централізованого питного водопостачання, в тому числі очисні споруди, насосні станції, водопровідні мережі, пункти для розливання питної води (в тому числі пересувні), інші об'єкти нецентралізованого питного водопостачання.\nКонтроль у сфері питної води та питного водопостачання здійснюється за технічним станом систем централізованого питного водопостачання, формуванням, встановленням та застосуванням цін/тарифів на послуги з централізованого водопостачання.\nУ сфері питної води та питного водопостачання здійснюється державний, виробничий і громадський контроль."
    },
    {
      "provision_ref": "art43",
      "section": "43",
      "title": "Стаття 43. Державний контроль у сфері питної води та питного водопостачання",
      "content": "Державний контроль якості води в джерелах питного водопостачання здійснюється уповноваженими центральними органами виконавчої влади відповідно до їх повноважень, визначених законом.\nДержавний контроль технічного стану централізованого питного водопостачання здійснює Рада міністрів Автономної Республіки Крим, обласні, Київська та Севастопольська міські державні адміністрації.\nДержавний контроль безпечності та якості питної води здійснюють органи місцевого самоврядування і органи виконавчої влади згідно з повноваженнями, встановленими законом."
    },
    {
      "provision_ref": "art44",
      "section": "44",
      "title": "Стаття 44. Виробничий контроль у сфері питної води та питного водопостачання",
      "content": "Виробничий контроль у сфері питної води та питного водопостачання здійснюється підприємствами питного водопостачання.\nУ разі загрози виникнення надзвичайної ситуації техногенного чи природного характеру, пов'язаної з шкідливими наслідками для джерел або систем питного водопостачання, чи в умовах такої ситуації здійснюється спеціальний виробничий контроль за показниками якості питної води, які в кожному конкретному випадку додатково визначаються центральним органом виконавчої влади, що формує та забезпечує реалізацію державної політики у сфері охорони здоров’я."
    },
    {
      "provision_ref": "art45",
      "section": "45",
      "title": "Стаття 45. Громадський контроль у сфері питної води та питного водопостачання",
      "content": "Громадський контроль у сфері питної води та питного водопостачання здійснюється громадськими інспекторами з охорони довкілля відповідно до Закону України \"Про охорону навколишнього природного середовища\".\nОб'єктами громадського контролю у сфері питної води та питного водопостачання є:\nякість води в джерелах питного водопостачання за межами першого поясу зони санітарної охорони;\nякість питної води, нормативи її споживання та обгрунтування тарифів на послуги централізованого водопостачання;\nпроекти законів та інших нормативно-правових актів у цій сфері;\nзабезпеченість населення необхідними обсягами питної води;\nрежим подачі води споживачам.\nГромадський контроль здійснюється шляхом:\nотримання в установленому порядку від органів виконавчої влади, органів місцевого самоврядування, підприємств, установ, організацій повної, достовірної, своєчасної інформації про якість води в джерелах питного водопостачання, якість питної води, обсяги її реалізації та режими подачі, про порядок розрахунків тарифів на послуги централізованого водопостачання;\nучасті представників громадськості у перевірках, які проводяться органами виконавчої влади, з дотриманням встановленого режиму перебування на території об'єктів питного водопостачання;\nподання до суду позовів про відшкодування збитків, завданих внаслідок порушення законодавства у сфері питної води та питного водопостачання."
    },
    {
      "provision_ref": "art46",
      "section": "46",
      "title": "Стаття 46. Відповідальність за порушення законодавства у сфері питної води та питного водопостачання",
      "content": "Особи, винні у:\nпостачанні споживачам питної води, яка не відповідає вимогам державних санітарних норм і правил на питну воду або яка внаслідок порушення вимог державних санітарних норм і правил є небезпечною для життя і здоров’я людей;\nпорушенні без поважних причин встановленого режиму подачі питної води населенню для питних і господарсько-побутових потреб, а також підприємствам харчової та медичної промисловості;\nзабрудненні, засміченні, виснаженні джерел питного водопостачання;\nпорушенні режиму охорони, господарської чи іншої діяльності в зонах санітарної охорони джерел та об'єктів централізованого питного водопостачання;\nсамовільному підключенні споживачів до об'єктів та систем питного водопостачання;\nпровадженні діяльності з централізованого питного водопостачання без ліцензії або з порушенням ліцензійних умов;\nнеповідомленні (приховуванні) або наданні недостовірної інформації про аварійні ситуації на об'єктах централізованого питного водопостачання, про якість питної води, стан джерел та систем питного водопостачання;\nпошкодженні (руйнуванні чи псуванні) систем питного водопостачання, порушенні правил їх експлуатації та встановлених режимів роботи, діях, що становлять загрозу санітарному та епідемічному благополуччю населення;\nневиконанні обов'язкових приписів посадових осіб,\nпритягаються до відповідальності згідно із законами України.\nЗаконами може бути встановлена відповідальність і за інші види правопорушень у сфері питної води та питного водопостачання."
    },
    {
      "provision_ref": "art47",
      "section": "47",
      "title": "Стаття 47. Відшкодування шкоди, завданої порушенням законодавства у сфері питної води, питного водопостачання",
      "content": "Підприємствам питного водопостачання, яким заподіяно шкоду юридичними чи фізичними особами внаслідок порушення ними правил користування системами питного водопостачання, пошкодження цих систем, а також внаслідок створення перешкод у проведенні аварійно-відновлювальних робіт, у забезпеченні нормальної експлуатації систем питного водопостачання або шляхом забруднення, засмічення чи виснаження джерел питного водопостачання, збитки відшкодовуються відповідно до закону.\nПідприємства питного водопостачання, які порушили законодавство у сфері питної води, питного водопостачання, що призвело до виникнення захворювань, отруєнь, тривалої або тимчасової втрати працездатності, зобов’язані відшкодувати збитки споживачам та компенсувати додаткові витрати органу державної виконавчої влади, що реалізує державну політику у галузі санітарного законодавства, на проведення санітарних заходів і витрати закладам охорони здоров’я на надання медичної допомоги потерпілим.\nЗаподіяна споживачеві моральна (немайнова) шкода, що є порушенням його законних прав, відшкодовується підприємством питного водопостачання у порядку, встановленому законом."
    },
    {
      "provision_ref": "art48",
      "section": "48",
      "title": "Стаття 48. Порядок розгляду спорів з питань питної води та питного водопостачання",
      "content": "Спори з питань питної води та питного водопостачання розглядаються у судовому порядку."
    },
    {
      "provision_ref": "art49",
      "section": "49",
      "title": "Стаття 49. Участь України у міжнародному співробітництві у сфері питної води та питного водопостачання",
      "content": "Україна бере участь у міжнародному співробітництві у сфері питної води та питного водопостачання.\nУкраїна впроваджує міжнародно-правові механізми гарантування охорони і раціонального використання джерел питного водопостачання відповідно до міжнародних договорів.\nЯкщо міжнародним договором України, згода на обов'язковість якого надана Верховною Радою України, встановлено інші правила, ніж ті, що передбачені цим Законом, застосовуються норми міжнародного договору.\n1. Цей Закон набирає чинності з дня його опублікування.\n1 -1 . Встановити, що періодичний перегляд показників безпечності та окремих показників якості питної води, вимоги до якого встановлені в останній частині статті 28 цього Закону, починається з дня набрання чинності пунктом 5 розділу II \"Прикінцеві та перехідні положення\" Закону України \"Про внесення змін до деяких законодавчих актів України щодо харчових продуктів\".\n2. Кабінету Міністрів України у шестимісячний строк з дня набрання чинності цим Законом:\nподати до Верховної Ради України пропозиції про внесення змін до законів, що випливають з цього Закону;\nпривести свої нормативно-правові акти у відповідність із цим Законом;\nзабезпечити приведення міністерствами, іншими центральними органами виконавчої влади їх нормативно-правових актів у відповідність із цим Законом.\nЛ.КУЧМА"
    }
  ],
  "definitions": []
}