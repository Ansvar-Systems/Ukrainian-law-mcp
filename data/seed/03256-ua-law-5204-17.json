{
  "id": "ua-law-5204-17",
  "type": "statute",
  "title": "Про державні лотереї в Україні",
  "title_en": "",
  "short_name": "5204-17",
  "status": "in_force",
  "issued_date": "2012-09-06",
  "url": "https://zakon.rada.gov.ua/laws/show/5204-17",
  "description": "Official legislative act of Ukraine ingested from the Verkhovna Rada legal portal.",
  "provisions": [
    {
      "provision_ref": "art1",
      "section": "1",
      "title": "Стаття 1. Визначення термінів",
      "content": "1. У цьому Законі терміни вживаються у такому значенні:\n1) лотерейна сфера - сукупність суспільних відносин, що складаються у процесі проведення лотерей;\n2) лотерея - масова гра, незалежно від її назви, умовами проведення якої передбачається розіграш призового (виграшного) фонду між її учасниками і перемога в якій має випадковий характер, територія проведення (розповсюдження) якої поширюється за межі однієї будівлі (споруди), незалежно від способу прийняття грошей за участь у такій грі.\nЗалежно від способу розіграшу призового (виграшного) фонду в Україні допускається проведення таких лотерей:\nа) миттєва лотерея - лотерея, в якій інформація, яка дозволяє визначити виграшні лотерейні білети (інші засоби, які передбачені умовами лотерей, які дозволяють засвідчити участь у лотереї), закладається випадковим характером на стадії їх виготовлення, тобто до розповсюдження серед учасників лотереї. При проведенні миттєвої лотереї учасник може безпосередньо після внесення ставки визначити, чи є його лотерейний білет або інший засіб, який дозволяє засвідчити участь у грі, виграшним чи ні;\nб) інша лотерея, яка не підпадає під визначення миттєвої лотереї, в тому числі тиражна, комбінована;\n3) державна лотерея - лотерея, що проводиться оператором лотерей відповідно до цього Закону;\n4) приз (виграш) - кошти, майно, майнові чи немайнові права, які підлягають виплаті (видачі) учаснику у разі його виграшу в державну лотерею відповідно до оприлюднених умов її проведення;\n5) призовий (виграшний) фонд - сукупність призів (виграшів), що підлягають розігруванню в державну лотерею відповідно до оприлюднених умов її проведення;\n6) призовий фонд тиражу - сукупність призів, які підлягають розігруванню під час проведення розіграшу окремого тиражу державної лотереї, відповідно до оприлюднених умов її проведення;\n7) ставка - плата учасника за одноразову участь у розіграші державної лотереї чи її окремого тиражу;\n8) лотерейний білет - документ встановленої умовами проведення лотереї форми, виготовлений відповідно до вимог законодавства, наявність якого засвідчує внесення учасником лотереї ставки і надає право одержати приз відповідно до умов проведення лотереї. Державна лотерея може проводитись як із застосуванням лотерейних білетів, так і з застосуванням інших засобів, які дозволяють засвідчити участь у лотереї або розмір виграшу, якщо вони передбачені умовами лотереї, в тому числі через термінали електронної системи прийняття ставок;\n9) джек-пот - максимальний приз, що формується відповідно до умов проведення державної тиражної лотереї в кожному тиражі, в декількох тиражах або іншим способом, визначеним в умовах проведення лотереї;\n10) тираж - це проміжок часу, що розпочинається датою прийняття ставок на черговий розіграш призового (виграшного) фонду тиражу тиражної лотереї та закінчується в останній день виплати призів, встановлений відповідно до умов проведення державної лотереї. Тираж включає здійснення операцій, спрямованих на прийняття ставок, формування призового фонду тиражу, розіграш призового (виграшного) фонду, виплату призів за результатами такого розіграшу, а також інші операції, пов’язані з проведенням тиражу тиражної лотереї;\n11) оператор державних лотерей - юридична особа - суб’єкт підприємницької діяльності, що одержала право на проведення державних лотерей у порядку, визначеному цим Законом;\n12) розповсюджувач державної лотереї - юридична або фізична особа, яка за дорученням оператора державних лотерей здійснює у сукупності або окремо прийняття ставок безпосередньо у учасників, виплату призів, а також інші операції, пов’язані з розповсюдженням державних лотерей;\n13) учасник - фізична особа, яка досягла 18 років та за власним бажанням бере участь у розігруванні призів згідно з умовами проведення державної лотереї;\n14) залишковий фонд державної лотереї - частина призового (виграшного) фонду, що залишається незапитаною з будь-яких причин переможцями державної лотереї у встановлений умовами її проведення термін;\n15) проведення державних лотерей - господарська діяльність оператора державних лотерей, яка включає випуск державної лотереї, прийняття ставок у державну лотерею, проведення розіграшів призового (виграшного) фонду державної лотереї, виплату призів та інші операції, що прямо або опосередковано забезпечують проведення державних лотерей;\n16) електронна система прийняття ставок - програмно-технічний комплекс, призначений для фіксації та обліку ставок у державній лотереї, фіксації виплати призів і/або виплати призів, зберігання інформації про проведення лотереї, а також для здійснення інших операцій, пов’язаних з проведенням державної лотереї.\nЕлектронна система прийняття ставок складається з центральної електронної системи та терміналів електронної системи прийняття ставок, пов’язаних між собою електронним або іншим зв’язком;\n17) термінал електронної системи прийняття ставок - програмно-технічний комплекс, який призначений для реєстрації здійснених розповсюджувачем операцій з прийняття ставок у державні лотереї, перевірки виграшності лотерейних білетів або інших засобів, які засвідчують участь у грі, виплати виграшів та передачі інформації про здійснені операції до центральної електронної системи. Термінал електронної системи прийняття ставок не повинен містити в собі приладів та/або програм, які самостійно визначають результат розіграшу лотереї або розмір виграшу учасника, відтворюють (транслюють) процес розіграшу, а також не може бути з’єднаним з такими пристроями та/або програмами (крім з’єднання з центральною електронною системою державної лотереї);\n18) умови проведення державної лотереї - локальний акт оператора державних лотерей, що визначає правила гри і порядок проведення державної лотереї, затверджується оператором державних лотерей відповідно до законодавства;\n19) пункт розповсюдження державних лотерей - спеціально обладнане та оформлене місце для розповсюдження державних лотерей з додержанням вимог до розповсюдження або місце розташування термінала чи іншого засобу прийняття ставок у державні лотереї;\n20) розіграш призового (виграшного) фонду лотереї - процес, який проводиться оператором лотереї після розповсюдження лотерейних білетів (інших засобів, які дозволяють засвідчити участь у лотереї, якщо вони передбачені умовами лотереї), прийняття плати за гру та який спрямований на визначення переможця (переможців) розіграшу лотереї.\nУ тиражній лотереї розіграш призового (виграшного) фонду лотереї здійснюється шляхом генерації випадковим характером виграшної ігрової комбінації, яку учасник з метою виявлення свого виграшу повинен порівняти з ігровою комбінацією, визначеною учасником для участі в даному розіграші.\nУ миттєвій лотереї розіграш призового (виграшного) фонду лотереї полягає у виявленні учасником прихованої ігрової комбінації, яка закладена в лотерейному білеті (іншому засобі, який передбачений умовами лотереї) на стадії його виготовлення;\n21) виграшна ігрова комбінація - передбачена умовами лотереї сукупність символів (написів, чисел, знаків, малюнків), яка дозволяє визначити переможця (переможців) розіграшу лотереї;\n22) конкурс - спосіб відбору операторів лотерей, що полягає в оцінюванні за визначеними критеріями показників спроможності особи здійснювати діяльність з випуску та проведення лотерей;\n23) міждержавна лотерея - лотерея, що проводиться спільно оператором державних лотерей та юридичною особою - нерезидентом України, яка має право проводити лотереї відповідно до законодавства держави свого резидентства;\n24) лотерея тото - тиражна лотерея, результат розіграшу якої визначається залежно від вгадування учасником попередньо невідомого результату спортивних подій, на результат яких учасник та/або оператор лотереї не мають можливості вплинути. При проведенні лотерей тото забороняється використання коефіцієнтів;\n25) лотерейне обладнання - термінал електронної системи прийняття ставок та центральна електронна система;\n26) бренд оператора державних лотерей - сукупність якісних характеристик, які дають змогу будь-якій особі розрізняти операторів державних лотерей; зокрема, торговельні марки, корпоративний (фірмовий) стиль, логотип, інші об’єкти інтелектуальної власності.\n2. Терміни \"бездоганна ділова репутація\" , \"істотна участь\" , \"кінцевий бенефіціарний власник\" , \"міжнародні санкції\" вживаються в цьому Законі у значеннях, наведених у Законі України \"Про запобігання та протидію легалізації (відмиванню) доходів, одержаних злочинним шляхом, фінансуванню тероризму та фінансуванню розповсюдження зброї масового знищення\".\nТермін \"збройна агресія\" в цьому Законі вживається у значенні, наведеному в Законі України \"Про оборону України\"."
    },
    {
      "provision_ref": "art2",
      "section": "2",
      "title": "Стаття 2. Законодавство про лотереї",
      "content": "1. Законодавство про лотереї складається з цього Закону, що є спеціальним (базовим) законом у регулюванні лотерейної сфери, інших нормативно-правових актів.\nЛіцензування діяльності з випуску та проведення лотерей здійснюється в порядку, передбаченому Законом України \"Про ліцензування видів господарської діяльності\" з урахуванням особливостей, визначених цим Законом.\nВідносини щодо прийняття, набрання чинності, оскарження в адміністративному порядку, виконання, припинення дії адміністративних актів у сфері випуску та проведення лотерей регулюються Законом України \"Про адміністративну процедуру\" з урахуванням особливостей, визначених цим Законом.\n2. Законодавство у сфері захисту прав споживачів поширюється на відносини, пов’язані з проведенням державних лотерей, лотерейну сферу в частині, що стосується процесу прийняття ставок у лотереї та виплати призів (виграшів).\n3. Якщо міжнародним договором, ратифікованим Верховною Радою України, визначаються правила інші, ніж передбачені цим Законом, застосовуються правила міжнародного договору."
    },
    {
      "provision_ref": "art3",
      "section": "3",
      "title": "Стаття 3. Принципи проведення лотерей",
      "content": "1. Принцип державної монополії на запровадження лотерей полягає у забороні запровадження та проведення на території України будь-яких лотерей, крім державних, які проводяться операторами лотерей, що одержали право на їх проведення, у порядку, визначеному цим Законом.\n2. Принцип добровільності передбачає самостійність і добровільність прийняття учасником рішення про участь у державній лотереї. Примусова участь у державній лотереї забороняється. До примусових також відносяться ігри, участь у яких є обов’язковою передумовою для набуття учасниками матеріальних або нематеріальних благ чи прав, які не є призами.\n3. Принцип гласності передбачає попереднє розігруванню обов’язкове оприлюднення умов проведення державної лотереї та інформації щодо призів (призового (виграшного) фонду), наявність незалежного громадського контролю за розігруванням призів під час проведення розіграшу, а також обов’язкове оприлюднення результатів розіграшів тиражів.\n4. Принцип рівності умов участі в державній лотереї передбачає рівність шансів на виграш призу в державну лотерею у учасників, які зробили однакові ставки; обов’язкове застосування механізму розігрування призів на умовах випадковості, незалежно від волі оператора державних лотерей, учасників або інших осіб.\n5. Принцип захисту інформації передбачає обов’язковий технологічний і фізичний захист розігрувальних пристроїв і засобів зняття, зберігання, вводу і виводу інформації, пов’язаної з рухом коштів і лотерейних білетів, від несанкціонованого доступу третіх осіб, організацію періодичного контролю за їх справністю.\n6. Принцип попередньої оплати ставки передбачає повне і таке, що передує розіграшу, внесення ставки розповсюджувачу державної лотереї. Забороняється продаж лотерейних білетів у кредит та прийняття ставок на умовах наступної оплати."
    },
    {
      "provision_ref": "art4",
      "section": "4",
      "title": "Стаття 4. Державна монополія на організацію лотерей",
      "content": "1. В Україні забороняються:\nорганізація, реклама, розповсюдження лотерей, які не мають статусу державних;\nрозповсюдження лотерей, організованих за межами України, включно з їхньою рекламою, а також участь у них. Зазначене правило не поширюється на міждержавні лотереї;\nорганізація та проведення ігор, участь в яких беруть особи, які знаходяться поза межами приміщення, де проводиться гра, якщо така гра не має статусу державної лотереї;\nорганізація і проведення ігор з накопичувальним (спільним) головним призом, якщо місця приймання плати за участь у грі розташовані поза межами одного приміщення і така гра не має статусу державної лотереї.\n2. Забороняється проведення лотерей, умови проведення яких суперечать цьому Закону або які проводяться особами іншими, ніж оператори державних лотерей.\n3. Одночасно на території України можуть здійснювати діяльність з випуску та проведення лотерей три оператори державних лотерей.\n4. Забороняється здійснення через мережу Інтернет діяльності з надання телекомунікаційних послуг та/або організація та надання точок доступу третім особам в мережу Інтернет до вебсайтів, через які здійснюється організація та проведення лотерей (Інтернет-клубів, Інтернет-кафе тощо), крім вебсайтів операторів державних лотерей."
    },
    {
      "provision_ref": "art5",
      "section": "5",
      "title": "Стаття 5. Вимоги до державних лотерей",
      "content": "1. Вимоги до випуску та проведення державних лотерей визначаються Кабінетом Міністрів України шляхом затвердження ліцензійних умов.\nЛіцензійні умови провадження господарської діяльності з випуску та проведення лотерей (далі - ліцензійні умови) розробляються центральним органом виконавчої влади, що забезпечує формування та реалізацію державної політики у сфері організації та проведення азартних ігор та лотерейній сфері, відповідно до законодавства у сфері ліцензування.\n2. Оператор державних лотерей зобов’язаний забезпечити формування призового (виграшного) фонду лотереї в розмірі не менше 50 відсотків від сум доходів, отриманих від прийняття ставок.\n3. Лотерея набуває статусу державної з моменту опублікування затверджених оператором державних лотерей умов проведення такої лотереї.\nЗа поданням оператора державних лотерей, яке подається протягом п’ятнадцяти днів після дати опублікування, державна лотерея підлягає обов’язковому внесенню центральним органом виконавчої влади, що реалізує державну політику у сфері організації та проведення азартних ігор та лотерейній сфері (далі - Уповноважений орган), до Єдиного реєстру державних лотерей, запроваджених в Україні. Внесення лотереї Уповноваженим органом до Єдиного реєстру державних лотерей, запроваджених в Україні, здійснюється протягом десяти днів з дати одержання подання оператора державних лотерей.\nУповноважений орган веде Єдиний реєстр державних лотерей, запроваджених в Україні. Порядок ведення Єдиного реєстру державних лотерей, запроваджених в Україні, у тому числі перелік відомостей, що відображаються в ньому, затверджуються Кабінетом Міністрів України. Єдиний реєстр державних лотерей, запроваджених в Україні, ведеться в електронній формі і є відкритим для безоплатного публічного доступу до нього.\n4. Забороняється використання слова \"лотерея\" та словосполучень \"державна лотерея\", \"національна лотерея\", \"українська лотерея\" у будь-яких відмінках і контекстах у рекламі окремих видів підприємницької діяльності (товарів, робіт, послуг) або в назвах юридичних осіб, якщо такі особи не мають статусу оператора державних лотерей або розповсюджувача державної лотереї відповідно до цього Закону.\n5. Оператори державних лотерей не можуть проводити державні лотереї спільно з іншими особами, крім інших юридичних осіб, які мають право проводити лотереї (у тому числі в інших державах).\nМіждержавні лотереї мають статус державних лотерей в Україні. Порядок проведення міждержавних лотерей визначається оператором державних лотерей спільно з іншими юридичними особами, які проводитимуть (проводять) таку лотерею, та не повинен суперечити законодавству України.\nОсобливості проведення міждержавних лотерей можуть визначатися ліцензійними умовами.\n6. Кількість та види державних лотерей, що можуть проводитись операторами державних лотерей, не обмежуються.\n7. Розповсюдження державних лотерей здійснюється на всій території України (крім випадків, визначених цим Законом) та не потребує одержання спеціальних дозволів.\nУповноважений орган може прийняти рішення про розповсюдження державних лотерей за межами території України.\nТериторія розповсюдження державних лотерей, що проводяться повністю або частково через мережу Інтернет, не обмежується. Правила розповсюдження та проведення лотерей через мережу Інтернет визначаються ліцензійними умовами.\nЗабороняється встановлювати будь-які обмеження щодо здійснення діяльності з розповсюдження державних лотерей, у тому числі щодо встановлення пунктів розповсюдження державних лотерей, крім випадків, якщо розповсюдження державних лотерей порушує громадський порядок та становить небезпеку для життя чи здоров’я громадян.\n8. Державні лотереї запроваджуються на невизначений термін та без обмеження максимальної кількості тиражів. Термін дії державної лотереї може бути обмеженим оператором державних лотерей.\n9. Умови проведення державної лотереї не можуть містити положення, за якими витрати на її організацію, а також виплати призового (виграшного) фонду здійснюються за рахунок Державного бюджету України, місцевих бюджетів, цільових державних фондів або кошторисів на утримання органів державного управління чи заснованих ними установ, організацій і підприємств."
    },
    {
      "provision_ref": "art6",
      "section": "6",
      "title": "Стаття 6. Оператори державних лотерей",
      "content": "1. Оператором державних лотерей може бути зареєстрована на території України юридична особа:\n1) основним видом діяльності якої є випуск та проведення лотерей;\n2) керівники, головний бухгалтер, власники істотної участі та кінцеві бенефіціарні власники якої мають бездоганну ділову репутацію та не є громадянами держави, що здійснює збройну агресію проти України;\n3) яка не має у складі засновників (учасників, акціонерів) органів місцевого самоврядування або юридичних осіб, внесених до Реєстру неприбуткових установ та організацій;\n4) яка не є особою, над якою прямо чи опосередковано здійснюється контроль у значенні, наведеному у статті 1 Закону України \"Про захист економічної конкуренції\", резидентами держави, що здійснює збройну агресію проти України;\n5) кінцеві бенефіціарні власники якої не є резидентами держави, що здійснює збройну агресію проти України;\n6) засновники (учасники, акціонери) якої не є кінцевими бенефіціарними власниками резидента держави, що здійснює збройну агресію проти України;\n7) яка не володіє прямо чи опосередковано (через іншу фізичну чи юридичну особу) будь-якою часткою резидента держави, що здійснює збройну агресію проти України;\n8) яка не має серед засновників (учасників, акціонерів) юридичних осіб, зареєстрованих у державах, що включені до переліку держав (юрисдикцій), що не виконують чи неналежним чином виконують рекомендації міжнародних організацій, задіяних у сфері боротьби з легалізацією (відмиванням) доходів, одержаних злочинним шляхом, або фінансуванням тероризму чи фінансуванням розповсюдження зброї масового знищення;\n9) яка не є особою, стосовно якої (власників істотної участі та/або кінцевих бенефіціарних власників якої) застосовано спеціальні економічні та/або інші обмежувальні заходи (санкції) відповідно до Закону України \"Про санкції\";\n10) яка не є особою, яку (власників істотної участі та/або кінцевих бенефіціарних власників якої) включено до переліку осіб, пов’язаних з провадженням терористичної діяльності або стосовно яких застосовано міжнародні санкції;\n11) яка відповідає іншим встановленим цим Законом вимогам.\n2. Оператор державних лотерей забезпечує діяльність, спрямовану на проведення державних лотерей на всій території України (крім випадків, визначених цим Законом). Оператор державних лотерей повинен мати постійно діючі відокремлені підрозділи у кожному населеному пункті України з населенням понад 500 тисяч осіб, а також пункти розповсюдження державних лотерей у кожному населеному пункті з населенням понад 5 тисяч осіб, але не менше 5 тисяч пунктів розповсюдження.\nЕлектронна система прийняття ставок оператора державних лотерей повинна включати не менше 5 тисяч працюючих терміналів електронної системи прийняття ставок, що належать оператору державних лотерей на праві власності.\nМережа розповсюдження державних лотерей оператора державних лотерей повинна бути не меншою 5 тисяч пунктів розповсюдження державних лотерей.\n3. Напрямами діяльності операторів державних лотерей є:\nрозроблення та затвердження умов проведення державних лотерей (випуск державних лотерей);\nстворення належних умов для учасників у державні лотереї;\nстворення мережі прийому ставок та видачі призів;\nввезення на митну територію України лотерейних білетів, їх бланків без одержання дозволів (ліцензій);\nпроведення державних лотерей;\nвизначення переможців державних лотерей відповідно до умов проведення державних лотерей;\nрозробка та впровадження нових технологій проведення державних лотерей;\nреклама державних лотерей;\nздійснення інших функцій, необхідних для проведення державних лотерей.\n4. Оператори державних лотерей забезпечують ведення та подання статистичної та бухгалтерської звітності щодо проведення державних лотерей, руху лотерейних білетів та коштів у порядку, встановленому законодавством.\nОператор державних лотерей щомісяця надає Уповноваженому органу інформацію щодо проведення державної лотереї за встановленою формою та щоквартально надає баланс і звіт про фінансові результати за встановленими формами.\n5. Власний капітал оператора державних лотерей не може бути меншим його статутного капіталу.\nМінімальний розмір статутного капіталу оператора державних лотерей становить 30 мільйонів гривень. У разі якщо статутний капітал оператора державних лотерей визначений на рівні мінімального розміру, передбаченого цим Законом, такий статутний капітал повинен бути сформований виключно грошовими коштами.\nУ разі якщо статутний капітал оператора державних лотерей перевищує мінімальний розмір статутного капіталу, визначеного цим Законом, не менше 30 мільйонів гривень такого статутного капіталу повинно бути сформовано грошовими коштами.\nЗабороняється використовувати для формування статутного капіталу операторів державних лотерей кошти із непідтверджених джерел.\n6. Оператор державних лотерей зобов’язаний застрахувати ризик невиплати учасникам призів на випадок настання його неплатоспроможності та/або визнання його банкрутом на суму призового (виграшного) фонду, виплаченого оператором державних лотерей протягом попереднього календарного року, за класом страхування 13, визначеним статтею 4 Закону України \"Про страхування\".\nОператор державних лотерей повинен мати досвід випуску та проведення державних лотерей не менше трьох років. До досвіду з випуску та проведення лотерей не включається досвід з розповсюдження лотерей, у тому числі державних лотерей. До досвіду з випуску та проведення державних лотерей зараховується також документально підтверджений досвід випуску та проведення державних лотерей в іноземних державах (крім держав, що здійснюють збройну агресію проти України), якщо єдиним засновником учасника конкурсу, що проводиться Уповноваженим органом, є нерезидент, який має у країні свого резидентства статус оператора державних лотерей та досвід випуску та проведення державних лотерей не менше трьох років, що передують року звернення за отриманням ліцензії. Не допускаються зміни у складі засновників такого учасника конкурсу - оператора державних лотерей протягом трьох років з дня отримання ліцензії на випуск та проведення лотерей.\nСуб’єкт господарювання на момент звернення із заявою про отримання ліцензії повинен підтвердити свою відповідність вимогам, передбаченим цим Законом та ліцензійними умовами. Оператори державних лотерей зобов’язані протягом усього часу, упродовж якого вони зберігають свій статус, відповідати вимогам, передбаченим цим Законом та ліцензійними умовами.\n7. Керівник оператора державних лотерей, особи, які виконують обов’язки керівника оператора державних лотерей у разі його відсутності, а також посадові особи, відповідальні за здійснення технологічного процесу при проведенні державних лотерей, повинні відповідати вимогам щодо освіти, стажу роботи та ділової репутації, визначеним ліцензійними умовами.\nКерівник оператора державних лотерей, особи, які виконують обов’язки керівника оператора державних лотерей у разі його відсутності, а також посадові особи, відповідальні за здійснення технологічного процесу при проведенні державних лотерей, можуть бути відсторонені від виконання посадових обов’язків на підставі наказу Уповноваженого органу, що приймається у випадку систематичного (більше ніж три рази на рік) порушення такими особами законодавства про лотереї на час службового розслідування, але не більше ніж на два місяці.\n8. Оператор державних лотерей відповідає всім належним йому майном за зобов’язаннями, які виникають перед державою або третіми особами внаслідок виконання його функцій.\n9. Органи місцевого самоврядування та місцеві органи виконавчої влади зобов’язані сприяти розвитку і поширенню державної лотереї на відповідних територіях. Діяльність з розповсюдження державних лотерей оператора та розповсюджувачів державних лотерей не підлягає ліцензуванню, квотуванню або обмеженню.\n10. Оператор державних лотерей зобов’язаний не пізніше ніж до 30 квітня року, що настає за звітним періодом, оприлюднювати річну фінансову звітність та річну консолідовану фінансову звітність разом з аудиторським висновком на своїй веб-сторінці (у повному обсязі).\n11. Оператор державних лотерей не може використовувати для випуску та проведення державних лотерей бренд, якщо такий бренд або будь-яка його складова належить (належала) та/або використовується (використовувалася):\nфізичною особою - громадянином держави, що здійснює збройну агресію проти України (крім такого, який на законних підставах постійно проживає в Україні);\nюридичною особою, утвореною відповідно до законодавства держави, що здійснює збройну агресію проти України;\nюридичною особою, засновником (учасником, акціонером) та/або власником істотної участі, та/або кінцевим бенефіціарним власником якої є держава, що здійснює збройну агресію проти України, та/або юридична особа, утворена відповідно до законодавства такої держави, та/або громадянин такої держави (крім такого, який на законних підставах постійно проживає на території України);\nособою, стосовно якої (власників істотної участі та/або кінцевих бенефіціарних власників якої) застосовано спеціальні економічні та/або інші обмежувальні заходи (санкції) відповідно до Закону України \"Про санкції\";\nособою, яку (власників істотної участі та/або кінцевих бенефіціарних власників якої) включено до переліку осіб, пов’язаних із провадженням терористичної діяльності або стосовно яких застосовано міжнародні санкції.\nПоложення цієї частини не поширюються на факти належності та/або використання бренда або будь-якої його складової переліченими вище особами до 1 січня 2023 року.\n12. Для цілей цього Закону критеріями бездоганної ділової репутації також є:\n1) відсутність протягом останніх п’яти років фактів володіння часткою оператора державних лотерей, щодо якого було прийнято рішення про анулювання (припинення дії) ліцензії на випуск та проведення лотерей та на момент анулювання (припинення дії) якої був наявний податковий борг та/або борг із плати за ліцензію, крім випадків повного погашення податкового боргу та боргу із плати за ліцензію, щодо якої було прийнято рішення про анулювання (припинення дії);\n2) відсутність протягом останніх п’яти років фактів перебування на посаді керівника та/або головного бухгалтера оператора державних лотерей, щодо якого було прийнято рішення про анулювання (припинення дії) ліцензії на випуск та проведення лотерей та на момент анулювання (припинення дії) якої був наявний податковий борг та/або борг із плати за ліцензію, крім випадків повного погашення податкового боргу та боргу із плати за ліцензію, щодо якої було прийнято рішення про анулювання (припинення дії);\n3) відсутність протягом останніх п’яти років фактів перебування у статусі кінцевого бенефіціарного власника щодо оператора державних лотерей, щодо якого було прийнято рішення про анулювання (припинення дії) ліцензії на випуск та проведення лотерей та на момент анулювання (припинення дії) якої був наявний податковий борг та/або борг із плати за ліцензію, крім випадків повного погашення податкового боргу та боргу із плати за ліцензію, щодо якої було прийнято рішення про анулювання (припинення дії);\n4) відсутність протягом останніх п’яти років фактів перебування на посаді керівника та/або головного бухгалтера оператора державних лотерей, якого було визнано банкрутом;\n5) відсутність протягом останніх п’яти років фактів перебування на посаді керівника та/або головного бухгалтера юридичної особи, щодо якої було застосовано спеціальні економічні та/або інші обмежувальні заходи (санкції) відповідно до Закону України \"Про санкції\" та/або яку включено до переліку осіб, пов’язаних з провадженням терористичної діяльності або стосовно яких застосовано міжнародні санкції;\n6) відсутність протягом останніх п’яти років фактів перебування у статусі кінцевого бенефіціарного власника юридичної особи, щодо якої було застосовано спеціальні економічні та/або інші обмежувальні заходи (санкції) відповідно до Закону України \"Про санкції\" та/або яку включено до переліку осіб, пов’язаних з провадженням терористичної діяльності або стосовно яких застосовано міжнародні санкції."
    },
    {
      "provision_ref": "art7",
      "section": "7",
      "title": "Стаття 7. Організація державних лотерей",
      "content": "1. Організація державних лотерей Уповноваженим органом здійснюється шляхом видачі ліцензії на випуск і проведення лотерей у порядку, визначеному законодавством про ліцензування, з урахуванням особливостей, передбачених цим Законом.\n2. Ліцензія на випуск та проведення лотерей видається строком на 10 (десять) років.\n3. Плата за ліцензію на випуск і проведення лотерей становить 28 000 (двадцять вісім тисяч) мінімальних заробітних плат, встановлених на 1 січня року, в якому приймається рішення про видачу ліцензії.\nПлата за ліцензію на випуск і проведення лотерей сплачується щорічно рівними частинами впродовж строку дії ліцензії в порядку , визначеному Кабінетом Міністрів України.\nПлата за ліцензію на випуск та проведення лотерей зараховується до Державного бюджету України.\n4. Ліцензії на випуск та проведення лотерей видаються за результатами конкурсу, що проводиться Уповноваженим органом. Порядок та умови проведення конкурсу операторів державних лотерей , а також критерії оцінювання показників спроможності особи здійснювати діяльність з випуску та проведення лотерей затверджуються Кабінетом Міністрів України."
    },
    {
      "provision_ref": "art7-1",
      "section": "7-1",
      "title": "Стаття 7-1. Вимоги до лотерейного обладнання",
      "content": "1. Забороняється використання гральних автоматів як лотерейного обладнання та розміщення лотерейного обладнання в обладнанні, що своїм зовнішнім виглядом відповідає гральним автоматам.\nЗабороняється відтворення в будь-якій формі процесу прокручування барабанів, який зовнішньо імітує процес розіграшу на гральному автоматі.\n2. Лотерейне обладнання підлягає оцінці відповідності або науково-технічній експертизі на наявність незадекларованих функцій відповідно до законодавства України.\nРозроблення технічних регламентів лотерейного обладнання, оцінка відповідності лотерейного обладнання здійснюються відповідно до законів України \"Про стандартизацію\" , \"Про технічні регламенти та оцінку відповідності\" , \"Про акредитацію органів з оцінки відповідності\" .\nНауково-технічна експертиза лотерейного обладнання здійснюється відповідно до законів України \"Про наукову і науково-технічну діяльність\" , \"Про наукову і науково-технічну експертизу\" на відповідність вимогам, встановленим Уповноваженим органом.\nУповноважений орган здійснює технічне регулювання у сфері лотерей, організацію, координацію та проведення робіт з підтвердження відповідності, розроблення в установленому порядку стандартів, технічних регламентів і технічних умов у сфері випуску та проведення лотерей.\n3. Елементи доступу до електронного системного блоку лотерейного обладнання повинні бути опломбовані печаткою оператора державних лотерей.\nКожна одиниця лотерейного обладнання повинна бути маркована і містити виробничий номер, рік виробництва, дані про модифікацію та ремонт (за наявності), назву виробника.\nУ оператора державних лотерей повинні знаходитися документи на лотерейне обладнання та програмне забезпечення, що підтверджують його право власності чи право користування, походження та відповідність лотерейного обладнання встановленим вимогам.\n4. Забороняється підключення до лотерейного обладнання елементів (обладнання), використання яких не передбачено документацією з експлуатації.\n5. Електронна система прийняття ставок повинна забезпечувати фіксацію та відображення в центральній електронній системі кожної ставки в режимі реального часу.\n6. Оператори державних лотерей повинні використовувати програмне забезпечення з дотриманням вимог законодавства щодо ліцензування програмного забезпечення та дотримання авторських прав."
    },
    {
      "provision_ref": "art8",
      "section": "8",
      "title": "Стаття 8. Позбавлення оператора державних лотерей його статусу",
      "content": "1. Підставами для позбавлення статусу оператора державних лотерей є:\n1) непроведення більше ніж трьох послідовних тиражів у строки, визначені умовами проведення державної лотереї, крім випадку, якщо виникнення затримки у такому проведенні внаслідок обставин непереборної сили (форс-мажору);\n2) прострочення за відсутності об’єктивних підстав більше ніж на шість місяців термінів виплат призів переможцям у лотереї;\n3) здійснення оператором державних лотерей будь-якої діяльності на тимчасово окупованій території України у розумінні Закону України \"Про забезпечення прав і свобод громадян та правовий режим на тимчасово окупованій території України\" або на території держави, що здійснює збройну агресію проти України;\n4) несплата або прострочення здійснення плати за ліцензію понад два місяці;\n5) невідповідність керівника, головного бухгалтера, власників істотної участі та/або кінцевих бенефіціарних власників оператора державних лотерей вимогам, встановленим цим Законом та/або ліцензійними умовами;\n6) порушення вимог щодо здійснення розрахунків при проведенні державних лотерей, визначених статтею 9 -1 цього Закону;\n7) порушення вимог щодо бренда оператора державних лотерей, визначених частиною одинадцятою статті 6 цього Закону;\n8) наявність податкового боргу з платежів, контроль за справлянням яких покладено на центральний орган виконавчої влади, що реалізує державну податкову політику, та/або заборгованості із сплати єдиного внеску на загальнообов’язкове державне соціальне страхування у розмірі, що перевищує 20 розмірів мінімальної заробітної плати, встановленої законом на 1 січня звітного (податкового) року, станом на перше число місяця, в якому надійшов запит Уповноваженого органу щодо наявності такого податкового боргу/заборгованості (крім випадку погашення такого податкового боргу/заборгованості до прийняття рішення про припинення дії ліцензії);\n9) прийняття центральним органом виконавчої влади, що забезпечує формування та реалізацію державної політики у сфері запобігання та протидії легалізації (відмиванню) доходів, одержаних злочинним шляхом, фінансуванню тероризму та фінансуванню розповсюдження зброї масового знищення, рішення щодо застосування заходу впливу у формі припинення дії ліцензії відповідно до Закону України \"Про запобігання та протидію легалізації (відмиванню) доходів, одержаних злочинним шляхом, фінансуванню тероризму та фінансуванню розповсюдження зброї масового знищення\";\n10) невідповідність оператора державних лотерей будь-якій із вимог, визначених пунктами 4-10 частини першої статті 6 цього Закону;\n11) інші підстави для прийняття рішення про припинення дії ліцензії, передбачені Законом України \"Про ліцензування видів господарської діяльності\".\nПозбавлення особи статусу оператора державних лотерей здійснюється шляхом припинення дії ліцензії на провадження господарської діяльності з випуску та проведення лотерей відповідно до Закону України \"Про ліцензування видів господарської діяльності\" з урахуванням особливостей, визначених цим Законом.\nРішення про припинення дії ліцензії приймається Уповноваженим органом протягом п’яти днів з дня встановлення Уповноваженим органом обставини, що є підставою для припинення дії ліцензії, якщо інше не передбачено Законом України \"Про ліцензування видів господарської діяльності\".\nРішення про припинення дії ліцензії, прийняте на підставах, передбачених цим Законом, набирає чинності через 30 календарних днів з дня його прийняття, якщо інше не передбачено Законом України \"Про ліцензування видів господарської діяльності\".\n2. Оператор державних лотерей позбавляється свого статусу у випадку подання ним заяви про позбавлення його статусу оператора державних лотерей до Уповноваженого органу, а також у випадку його ліквідації внаслідок визнання оператора державних лотерей банкрутом.\nЗаява про позбавлення статусу оператора державних лотерей повинна бути подана до Уповноваженого органу не пізніше ніж за шість місяців до дати припинення проведення лотерей, але не пізніше ніж до 1 липня року, що передує року, з якого діяльність оператора державних лотерей буде припинена.\n3. Вимоги до припинення проведення державних лотерей операторами державних лотерей визначаються ліцензійними умовами."
    },
    {
      "provision_ref": "art9",
      "section": "9",
      "title": "Стаття 9. Розповсюдження державних лотерей",
      "content": "1. Розповсюджувач державної лотереї виконує такі функції:\nздійснює прийом ставок від учасників і передає їх оператору державних лотерей;\nвидає (виплачує) призи переможцям державних лотерей у випадках, передбачених умовами проведення державної лотереї;\nведе облік і надає оператору державних лотерей звітність про рух лотерейних білетів і виручки;\nзабезпечує вільний доступ громадянам до придбання лотерейних білетів і отримання призів;\nпроводить популяризацію державної лотереї та роз’яснює правила участі в ній;\nвиконує інші функції, визначені в укладеному між розповсюджувачем та оператором договорі про розповсюдження державних лотерей.\n2. З розповсюджувачами державної лотереї - юридичними чи фізичними особами оператор державних лотерей укладає письмові договори.\n3. Юридичні або фізичні особи мають право здійснювати розповсюдження державної лотереї за наявності посвідчення, виданого оператором державних лотерей, форма якого визначається Уповноваженим органом.\n4. Розповсюджувач державної лотереї не має права без згоди оператора державних лотерей передавати надані договором про розповсюдження державних лотерей повноваження з розповсюдження лотереї третім особам.\nРозповсюджувачі не можуть змінювати встановлений оператором державних лотерей розмір ставки у лотереї і/або ціну лотерейного білета (іншого засобу, що засвідчує участь у лотереї).\n5. Розповсюдження державних лотерей фізичними та юридичними особами відповідно до укладених з оператором державних лотерей договорів не потребує будь-яких дозволів. Розповсюдження державних лотерей не вимагає обов’язкової реєстрації суб’єктами підприємницької діяльності фізичних осіб - розповсюджувачів. Держава сприяє збільшенню мережі розповсюдження державних лотерей.\n6. Пункти розповсюдження державних лотерей можуть розміщуватися будь-де на території України, крім випадків, перебачених цим Законом.\nЗабороняється розміщувати пункти розповсюдження державних лотерей:\nна тимчасово окупованій території України;\nбезпосередньо у приміщеннях, в яких розміщено органи державної влади, інші державні органи, органи місцевого самоврядування;\nбезпосередньо у приміщеннях закладів культури (у тому числі бібліотек, музеїв, театрів, виставкових галерей);\nбезпосередньо в приміщеннях медичних закладів;\nбезпосередньо в приміщеннях спеціалізованих дитячих розважальних центрів;\nбезпосередньо в приміщеннях культових будівель та споруд, а також приміщеннях, які належать релігійним організаціям;\nу приміщеннях, що належать до житлового фонду;\nв об’єктах незавершеного будівництва.\nРозповсюдження державних лотерей здійснюється у будь-який спосіб, не заборонений законодавством (у тому числі через мережу Інтернет, мобільні додатки, тощо).\n7. Оператор державних лотерей не несе відповідальності за порушення розповсюджувачами законодавства про розповсюдження державних лотерей, якщо інше не встановлено угодою, укладеною між розповсюджувачем та оператором державних лотерей.\n8. З урахуванням норм цієї статті оператор державних лотерей самостійно визначає розповсюджувачів державної лотереї.\n9. Кожна операція з прийняття ставки у державну лотерею, кожна операція з повернення ставки у державну лотерею та кожна операція з виплати виграшу в державну лотерею повинна фіксуватися в режимі реального часу в електронній системі прийняття ставок оператора державних лотерей.\nПрийняття ставок та виплата виграшів у державних лотереях без їх реєстрації в електронній системі прийняття ставок забороняється.\nОператор державних лотерей повинен надати можливість Уповноваженому органу здійснювати контроль в режимі реального часу електронної системи прийняття ставок в обсязі, визначеному ліцензійними умовами.\n10. Забороняється проведення державних лотерей, які мають ознаки, у тому числі візуальні, азартних ігор у казино (циліндричних ігор (рулетка), ігор в кості, або відтворюють в будь-якій формі процес прокручування барабанів, який зовнішньо імітує процес розіграшу на гральному автоматі)."
    },
    {
      "provision_ref": "art9-1",
      "section": "9-1",
      "title": "Стаття 9-1. Вимоги щодо здійснення розрахунків при проведенні державних лотерей",
      "content": "1. Оператор державних лотерей зобов’язаний здійснювати розрахунки з учасниками у державній лотереї та розповсюджувачами державних лотерей, зокрема розрахунки під час внесення ставок грошима, прийняття або повернення коштів для участі у державній лотереї, виплати призів грошима, повернення ставок (далі - розрахунки при проведенні державних лотерей) виключно у грошовій формі (готівковій та/або безготівковій).\n2. Оператор державних лотерей зобов’язаний здійснювати безготівкові розрахунки, у тому числі безготівкові розрахунки при проведенні державних лотерей, виключно через поточні рахунки, відкриті в банках України.\n3. Оператор державних лотерей зобов’язаний повідомити банк, в якому він відкрив або має намір відкрити поточний рахунок, про здійснення ним через такий поточний рахунок розрахунків при проведенні державних лотерей.\n4. Оператору державних лотерей забороняється користуватися послугами інших, ніж банк, надавачів платіжних послуг, а саме операторів поштового зв’язку, установ електронних грошей, платіжних установ, фінансових установ, що мають право на надання платіжних послуг, надавачів обмежених платіжних послуг, а також комерційних агентів.\n5. Банку, який надає платіжні послуги оператору державних лотерей, забороняється залучати інших надавачів платіжних послуг, у тому числі інші банки, операторів поштового зв’язку, установи електронних грошей, платіжні установи, фінансові установи, що мають право на надання платіжних послуг, надавачів обмежених платіжних послуг, а також комерційних агентів для надання фінансових платіжних послуг оператору державних лотерей.\n6. Уповноважений орган повідомляє банки України про прийняття рішення про позбавлення особи статусу оператора державних лотерей протягом п’яти днів з дня прийняття відповідного рішення.\n7. Особа, стосовно якої Уповноваженим органом прийнято рішення про позбавлення її статусу оператора державних лотерей, зобов’язана протягом шести місяців після позбавлення її статусу оператора державних лотерей завершити розрахунки при проведенні державних лотерей за зобов’язаннями, що виникли до моменту припинення дії ліцензії, щодо виплати призів, повернення ставок, повернення попередньо внесених коштів для участі в лотереї.\n8. У разі порушення банком вимог, передбачених цією статтею, Національний банк України адекватно вчиненому порушенню має право застосувати до такого банку заходи впливу у порядку та строки, визначені Законом України \"Про банки і банківську діяльність\" та нормативно-правовими актами Національного банку України."
    },
    {
      "provision_ref": "art10",
      "section": "10",
      "title": "Стаття 10. Учасники у державній лотереї",
      "content": "1. Держава гарантує дотримання прав учасників державних лотерей, визначених цим Законом.\n2. Учасником у державній лотереї може бути фізична особа, яка досягла 18 років та самостійно і добровільно сплатила ставку (ставки) розповсюджувачу державної лотереї.\n3. Будь-яка фізична особа, яка до закінчення терміну прийняття ставок, встановленого умовами проведення лотереї, оплачує вартість лотерейного білета або робить ставку в іншій формі, набуває статусу учасника. Забороняється прийняття ставок у лотерею від осіб, які не досягли 18-річного віку. Розповсюджувач має право до прийняття ставки вимагати від особи пред’явлення документа, що підтверджує її вік, у разі виникнення сумнівів щодо досягнення особою 18-річного віку. У разі відмови особи надати такий документ прийняття ставки від такої особи забороняється.\n4. Прийняття оплати вартості лотерейного білета або ставки учасника в іншій формі засвідчує факт укладення угоди між оператором державних лотерей та цим учасником. Оператор державних лотерей зобов’язаний перевіряти право учасника на одержання призу в порядку, встановленому умовами проведення державної лотереї.\n5. Оператор державних лотерей забезпечує трансляцію розіграшів державних тиражних лотерей. Розіграші тиражів проводяться в присутності тиражної комісії, яка формується оператором. Розіграш призового фонду тиражу проводиться не частіше одного разу на п’ять хвилин.\nПід час проведення державних лотерей тото оператор державних лотерей повинен оприлюднювати програму кожного тиражу цієї лотереї.\n6. Результати розіграшу кожного тиражу державної лотереї мають бути доступні в пунктах її розповсюдження.\n7. Відомості про участь учасника в державній лотереї та одержання ним призу не підлягають розголошенню, крім випадків, встановлених законодавством, або за згодою учасника."
    },
    {
      "provision_ref": "art11",
      "section": "11",
      "title": "Стаття 11. Реклама державних лотерей",
      "content": "1. Оператор державних лотерей здійснює рекламу державних лотерей у порядку, встановленому законодавством про рекламу.\n2. Оператору державних лотерей забороняється розміщувати та поширювати у будь-який спосіб інформацію та/або рекламу фінансових установ та/або їх діяльності, у тому числі інформацію та/або рекламу послуг, що надаються фінансовими установами."
    },
    {
      "provision_ref": "art12",
      "section": "12",
      "title": "Стаття 12. Призовий (виграшний) фонд державної лотереї",
      "content": "1. Виплата призів здійснюється за рахунок коштів призового (виграшного) фонду, накопиченого оператором державних лотерей.\n2. Оператору державних лотерей забороняється розміщувати та поширювати у будь-який спосіб інформацію та/або рекламу фінансових установ та/або їх діяльності, у тому числі інформацію та/або рекламу послуг, що надаються фінансовими установами.\n2. На кошти, накопичені розповсюджувачами державної лотереї від прийняття ставок, не може бути звернуто будь-які стягнення, накладені відповідно до законодавства на цих розповсюджувачів або на банки, в яких вони обслуговуються.\n3. На кошти призового фонду або кошти, які підлягають перерахуванню державі та обліковуються на рахунку оператора державних лотерей, не може бути звернуто будь-які стягнення, накладені відповідно до законодавства на оператора державних лотерей або на обслуговуючий банк, в якому обліковуються такі кошти.\n4. Виплата грошових призів державних лотерей здійснюється виключно в національній валюті України.\nРозігрування призів, виражених в іноземній валюті або в міжнародних розрахункових одиницях, забороняється. Це правило не стосується міждержавних лотерей.\n5. Виплата призів державних лотерей здійснюється у строки і в порядку, що визначені умовами проведення державних лотерей.\n6. Виплата призів здійснюється через каси операторів державних лотерей (їх відокремлених підрозділів чи уповноважених ними осіб), а у випадках, передбачених умовами проведення державної лотереї, - через розповсюджувачів державних лотерей у готівковому вигляді або за бажанням переможця у безготівковому вигляді на його рахунок за рахунок суми призу.\n7. Вимога учасника про виплату призу може бути пред’явлена для оплати у терміни, визначені умовами проведення державної лотереї. У разі якщо протягом зазначених в умовах проведення державної лотереї строків лотерейний білет (або інший засіб, що посвідчує право на отримання призу) не пред’являється для оплати, сума призу, що припадає на такий білет, спрямовується до залишкового фонду лотереї. Порядок та напрями використання залишкового фонду лотереї визначаються ліцензійними умовами.\n8. Виплата призів державної лотереї здійснюється на підставі пред’явленого лотерейного білета або іншого засобу, що відповідно до умов проведення державної лотереї посвідчує право учасника на отримання призу. Передумовою видачі призу є проведення оператором державних лотерей або уповноваженою ним особою експертизи лотерейного білета або іншого засобу, що відповідно до умов проведення державної лотереї посвідчує право учасника на отримання призу, що підтверджує або спростовує його дійсність.\nВимоги щодо надання документів, які посвідчують особу, або щодо підписання переможцем фінансових або інших документів допускаються у випадках, встановлених законодавством та умовами проведення лотерей. У разі якщо переможець бажає підтвердити джерело отриманих ним доходів, за його добровільним запитом видається довідка, в якій зазначаються паспортні дані такого переможця, сума призу, а також дата його отримання, сума вирахуваного податку."
    },
    {
      "provision_ref": "art13",
      "section": "13",
      "title": "Стаття 13. Державний нагляд (контроль) у сфері лотерейної діяльності",
      "content": "1. Уповноважений орган забезпечує здійснення державного нагляду (контролю) за проведенням лотерей в Україні.\n2. Уповноважений орган здійснює нагляд (контроль) у формі проведення планових та позапланових перевірок операторів лотерей.\n3. Планові перевірки операторів державних лотерей проводяться не частіше одного разу на 24 місяці.\n4. Позапланові перевірки операторів державних лотерей проводяться виключно з таких підстав:\nоператором державних лотерей не подано в установлений строк звітність до Уповноваженого органу, якщо її подання передбачено цим Законом;\nвиявлено недостовірність даних, що містяться у звітності, поданій оператором державних лотерей, якщо оператор державних лотерей не надасть пояснення та їх документальні підтвердження на обов’язковий письмовий запит Уповноваженого органу протягом тридцяти робочих днів з дня отримання запиту;\nоператор державних лотерей подав у встановленому ліцензійними умовами порядку скаргу про порушення законодавства посадовими особами Уповноваженого органу під час проведення планової чи позапланової перевірки, в якій вимагає повного або часткового скасування результатів відповідної перевірки;\nу разі виникнення потреби у перевірці відомостей, отриманих від учасника, якщо оператор державних лотерей не надасть пояснення та їх документальні підтвердження на обов’язковий письмовий запит Уповноваженого органу протягом тридцяти робочих днів з дня отримання запиту.\n5. Державний нагляд (контроль) у сфері лотерейної діяльності здійснюється Уповноваженим органом відповідно до Закону України \"Про основні засади державного нагляду (контролю) у сфері господарської діяльності\" з урахуванням особливостей, визначених цим Законом та Законом України \"Про забезпечення прав і свобод громадян та правовий режим на тимчасово окупованій території України\"."
    },
    {
      "provision_ref": "art14",
      "section": "14",
      "title": "Стаття 14. Відповідальність",
      "content": "1. За неповне або несвоєчасне відрахування до Державного бюджету України коштів, отриманих від проведення державних лотерей, в обсязі відрахувань, визначених Податковим кодексом України , винна особа несе відповідальність на рівні відповідальності за несвоєчасну або неповну сплату податків, зборів, встановлену законом.\n2. До суб’єктів, які організовують або проводять на території України ігри, що відповідають визначенню лотереї, крім випадків, якщо така гра проводиться особою, яка одержала статус оператора державних лотерей, застосовуються фінансові санкції у вигляді штрафу у розмірі шістнадцяти тисяч мінімальних заробітних плат з конфіскацією грального обладнання, а прибуток (дохід) від проведення такої гри підлягає перерахуванню до Державного бюджету України.\nЗастосування санкцій, зазначених в абзаці першому частини другої цієї статті, здійснюється за рішенням суду, ухваленим за позовом органів Національної поліції та/або податкових органів.\n3. За використання слова \"лотерея\" у будь-яких відмінках і контекстах при проведенні окремих видів господарської діяльності або в їх назвах юридичними особами, які не мають статусу оператора або розповсюджувача державних лотерей, зазначені особи припиняються за рішенням суду відповідно до закону.\n/-{Зміни до статті 14, прийняті Законом України № 1618-IX від 01.07.2021 , внести неможливо (відсутня частина п'ята)}-/"
    },
    {
      "provision_ref": "art15",
      "section": "15",
      "title": "Стаття 15. Прикінцеві та перехідні положення",
      "content": "1. Цей Закон набирає чинності з дня, наступного за днем його опублікування, крім підпункту 4 пункту 5 статті 15 , який набирає чинності з 1 січня 2013 року.\n2. Оператори лотерей, що провадили діяльність з випуску і проведення державних лотерей до моменту набрання чинності цим Законом на підставі виданих ліцензій, діють на підставі цих ліцензій до моменту закінчення терміну їх дії.\nУ разі відсутності нормативно-правових актів, необхідних для отримання нових ліцензій, оператори лотерей, що провадили діяльність з випуску і проведення державних лотерей до моменту набрання чинності цим Законом на підставі виданих ліцензій, продовжують свою діяльність до отримання нових ліцензій, але не більше як на три місяці з моменту набрання чинності зазначеними нормативно-правовими актами.\n3. Організатори будь-яких ігор, що проводяться ними на момент набрання чинності цим Законом, правила (умови) проведення яких відповідають ознакам лотереї, зобов’язані припинити їх проведення протягом одного календарного місяця з дня набрання чинності цим Законом. При цьому всі угоди, укладені між учасниками у такі ігри та їх організаторами внаслідок прийняття останніми плати за участь в іграх (ставок тощо) з перебігом строку, зазначеного в цьому пункті, вважаються нікчемними.\n3 -1 . У разі тимчасової відсутності доступу до Єдиного реєстру державних лотерей, запроваджених в Україні, та/або обмеження публічного доступу до нього під час дії воєнного стану Уповноважений орган повідомляє оператора державних лотерей про внесення лотереї до Єдиного реєстру державних лотерей, запроваджених в Україні, протягом п’яти днів з дня внесення відповідної лотереї до зазначеного реєстру.\n3 -2 . Тимчасово, на період дії воєнного стану, введеного Указом Президента України від 24 лютого 2022 року № 64/2022 \"Про введення воєнного стану в Україні\", затвердженим Законом України \"Про затвердження Указу Президента України \"Про введення воєнного стану в Україні\" від 24 лютого 2022 року № 2102-IX , по 31 грудня року, в якому припинено або скасовано воєнний стан, положення частини другої статті 6 цього Закону застосовуються з урахуванням таких особливостей:\nоператор державних лотерей забезпечує діяльність, спрямовану на проведення державних лотерей на всій території України, крім територій, на яких ведуться (велися) бойові дії, та тимчасово окупованої території України;\nоператор державних лотерей повинен мати постійно діючі відокремлені підрозділи у кожному населеному пункті України з населенням понад 500 тисяч осіб, крім територій, на яких ведуться (велися) бойові дії, та тимчасово окупованої території України;\nоператор державних лотерей повинен мати пункти розповсюдження державних лотерей у кожному населеному пункті з населенням понад 5 тисяч осіб, крім територій, на яких ведуться (велися) бойові дії, та тимчасово окупованої території України;\nвимоги щодо мінімальної кількості працюючих терміналів електронної системи прийняття ставок, що належать оператору державних лотерей на праві власності, а також вимоги щодо мінімальної кількості пунктів розповсюдження державних лотерей оператора державних лотерей не застосовуються.\nДля визначення кількості населення застосовуються статистичні дані чисельності наявного населення України, розміщені на офіційному веб-сайті спеціально уповноваженого центрального органу виконавчої влади у галузі статистики станом на 1 січня 2022 року.\nПерелік територій, на яких ведуться (велися) бойові дії або тимчасово окупованих Російською Федерацією, визначається у встановленому Кабінетом Міністрів України порядку.\n4. Визнати таким, що втратив чинність, Закон України \"Про запровадження мораторію на видачу ліцензій на провадження господарської діяльності з випуску та проведення лотерей\" (Відомості Верховної Ради України, 2005 р., № 26, ст. 357; 2011 р., № 11, ст. 69).\n5. Внести зміни до таких законодавчих актів України:\n3) у пункті 1 розділу II \"Прикінцеві положення\" Закону України \"Про внесення змін до деяких законодавчих актів України щодо обмеження державного регулювання господарської діяльності\" (Відомості Верховної Ради України, 2011 р., № 11, ст. 69) слова \"та абзацу тридцять дев’ятого підпункту 4 пункту 11 розділу I цього Закону (щодо ліцензування діяльності з випуску та проведення лотерей), який набирає чинності з дня скасування мораторію на видачу ліцензій на провадження господарської діяльності з випуску та проведення лотерей\" виключити.\n4) пункт 15 частини другої статті 29 Бюджетного кодексу України (Відомості Верховної Ради України, 2010 р., № 50–51, ст. 572) виключити.\n6. До приведення у відповідність із цим Законом закони України, інші нормативно-правові акти діють у частині, що не суперечить цьому Закону.\n7. Кабінету Міністрів України у тримісячний термін з дня набрання чинності цим Законом:\nприйняти нормативно-правові акти, визначені цим Законом;\nпривести свої нормативно-правові акти у відповідність із цим Законом;\nзабезпечити перегляд і скасування органами державної виконавчої влади їх нормативних актів, що суперечать цьому Закону.\n8. Кабінету Міністрів України передбачати у проектах законів України про Державний бюджет України на відповідний рік визначення відрахувань коштів, отриманих від проведення державних лотерей в Україні, одним із джерел формування спеціального фонду Державного бюджету України і спрямування цих коштів на фінансування державних об’єктів олімпійської підготовки, лікування дітей, хворих на онкологічні та онкогематологічні захворювання, на фінансування культури та спорту.\nВ.ЯНУКОВИЧ"
    }
  ],
  "definitions": []
}