{
  "id": "ua-law-1280-15",
  "type": "statute",
  "title": "Про телекомунікації",
  "title_en": "",
  "short_name": "1280-15",
  "status": "in_force",
  "issued_date": "2003-11-18",
  "url": "https://zakon.rada.gov.ua/laws/show/1280-15",
  "description": "Official legislative act of Ukraine ingested from the Verkhovna Rada legal portal.",
  "provisions": [
    {
      "provision_ref": "art1",
      "section": "1",
      "title": "Стаття 1. Визначення основних термінів",
      "content": "1. У цьому Законі терміни вживаються в такому значенні:\nабонент - споживач телекомунікаційних послуг, який отримує телекомунікаційні послуги на умовах договору, котрий передбачає підключення кінцевого обладнання, що перебуває в його власності або користуванні, до телекомунікаційної мережі;\nабонентна плата - фіксований платіж, який може встановлювати оператор телекомунікацій для абонента за доступ на постійній основі до своєї телекомунікаційної мережі незалежно від факту отримання послуг;\nабонентський номер - сукупність цифрових знаків для позначення (ідентифікації) кінцевого обладнання абонента в телекомунікаційній мережі;\nадреса мережі Інтернет - визначений чинними в Інтернеті міжнародними стандартами цифровий та/або символьний ідентифікатор доменних імен в ієрархічній системі доменних назв;\nадресний простір мережі Інтернет - сукупність адрес мережі Інтернет;\nбезпроводовий доступ до телекомунікаційної мережі (безпроводовий доступ) - електрозв’язок з використанням радіотехнологій, під час якого кінцеве обладнання хоча б одного із споживачів може вільно переміщатися із збереженням унікального ідентифікаційного номера в межах пунктів закінчення телекомунікаційної мережі, які під’єднані до одного комутаційного центру;\nвзаємоз’єднання телекомунікаційних мереж - встановлення фізичного та/або логічного з’єднання між різними телекомунікаційними мережами з метою забезпечення можливості споживачам безпосередньо або опосередковано обмінюватись інформацією;\nвласник (володілець) кабельної каналізації електрозв’язку - суб’єкт господарювання, у власності (володінні) якого перебувають уся інфраструктура кабельної каналізації електрозв’язку або окремі її елементи, набуті на належній правовій підставі, призначені для забезпечення доступу до телекомунікаційної мережі загального користування;\nголосова телефонія - обмін інформацією голосом у реальному часі з використанням телекомунікаційних мереж;\nдані - інформація у формі, придатній для автоматизованої обробки її засобами обчислювальної техніки;\nдомен - частина ієрархічного адресного простору мережі Інтернет, яка має унікальну назву, що її ідентифікує, обслуговується групою серверів доменних імен та централізовано адмініструється;\nдомен.UA - домен верхнього рівня ієрархічного адресного простору мережі Інтернет, створений на основі кодування назв країн відповідно до міжнародних стандартів, для обслуговування адресного простору українського сегмента мережі Інтернет;\nдомен другого рівня - частина адресного простору мережі Інтернет, що розташовується на другому рівні ієрархії імен у цій мережі;\nелектрозв’язок - див. \"телекомунікації\" ;\nзагальнодоступні (універсальні) телекомунікаційні послуги - мінімальний набір визначених цим Законом послуг нормованої якості, доступний усім споживачам на всій території України;\nІнтернет - всесвітня інформаційна система загального доступу, яка логічно зв’язана глобальним адресним простором та базується на Інтернет-протоколі, визначеному міжнародними стандартами;\nінформаційна система загального доступу - сукупність телекомунікаційних мереж та засобів для накопичення, обробки, зберігання та передавання даних;\nінформаційна безпека телекомунікаційних мереж - здатність телекомунікаційних мереж забезпечувати захист від знищення, перекручення, блокування інформації, її несанкціонованого витоку або від порушення встановленого порядку її маршрутизації;\nінформація - відомості, подані у вигляді сигналів, знаків, звуків, рухомих або нерухомих зображень чи в інший спосіб;\nкабельна каналізація електрозв’язку - обладнання та споруди, призначені для прокладання, монтажу та експлуатаційного обслуговування кабелів телекомунікацій, що включають трубопроводи (канали кабельної каналізації), закладні та оглядові пристрої в колодязях, кабельних шафах, шахтах, колекторах, мостах, естакадах, тунелях, будівлях, а також приміщення для вводу кабелів і розміщення лінійного обладнання;\nканал електрозв’язку - сукупність технічних засобів, призначених для перенесення електричних сигналів між двома пунктами телекомунікаційної мережі, і який характеризується смугою частот та/або швидкістю передачі;\nканал кабельної каналізації електрозв’язку - окремо виділені місця в колекторах, телекомунікаційних колодязях, тунелях, акведуках, шляхопроводах, на мостах, мостових переходах, естакадах, трубопроводах, а також інші надземні та підземні інженерні споруди, що призначені для прокладання або використовуються для прокладання магістральних, з’єднувальних та розподільних проводових і оптоволоконних кабелів електрозв’язку, а також розміщення супутніх лінійних технічних засобів телекомунікацій;\nкінцеве обладнання - обладнання, призначене для з’єднання з пунктом закінчення телекомунікаційної мережі з метою забезпечення доступу до телекомунікаційних послуг;\nмонопольний (домінуючий) оператор телекомунікацій - оператор, який відповідно до законодавства України займає монопольне (домінуюче) становище на ринку певних телекомунікаційних послуг на території держави чи певного регіону;\nНаціональний план нумерації - нормативно-правовий акт, який визначає структуру, регламентує розподіл та умови використання номерного ресурсу в телекомунікаційних мережах;\nномерний ресурс - сукупність цифрових знаків, що використовуються для позначення (ідентифікації) мереж, послуг, пунктів закінчення мережі в телекомунікаційних мережах загального користування;\nоператор телекомунікацій - суб’єкт господарювання, який має право на здійснення діяльності у сфері телекомунікацій із правом на технічне обслуговування та експлуатацію телекомунікаційних мереж;\nоператор, провайдер телекомунікацій з істотною ринковою перевагою на ринку телекомунікаційних послуг - оператор, провайдер телекомунікацій, частка доходу якого на визначеному національною комісією, що здійснює державне регулювання у сфері зв’язку та інформатизації, ринку певних телекомунікаційних послуг протягом року, що передує проведенню аналізу ринку, перевищує 25 відсотків сумарного доходу всіх операторів, провайдерів телекомунікацій, отриманого на цьому ринку за той самий період часу, або якщо внаслідок технологічного процесу надання послуги іншому оператору, провайдеру телекомунікацій її може бути надано тільки в мережі певного оператора, провайдера телекомунікацій;\nпередавання даних - передавання інформації у вигляді даних з використанням телекомунікаційних мереж;\nперенесення абонентського номера - телекомунікаційна послуга, що надається абоненту за його заявою, яка полягає у збереженні за абонентом наданого йому оператором телекомунікацій абонентського номера з метою використання цього номера для отримання телекомунікаційних послуг у мережі іншого оператора телекомунікацій, що надає телекомунікаційні послуги на території України;\nперсональний номер - абонентський номер, що присвоюється зареєстрованому абоненту за його заявою у порядку, встановленому національною комісією, що здійснює державне регулювання у сфері зв’язку та інформатизації, централізовано адмініструється і може використовуватися цим абонентом для отримання відповідно до договору телекомунікаційних послуг незалежно від географічного регіону України і типу цих послуг;\nпослуга пропуску трафіка - телекомунікаційна послуга щодо здійснення термінації та/або транзиту трафіка, що надається оператором телекомунікацій іншим операторам;\nпровайдер телекомунікацій - суб’єкт господарювання, який має право на здійснення діяльності у сфері телекомунікацій без права на технічне обслуговування та експлуатацію телекомунікаційних мереж і надання в користування каналів електрозв’язку;\nпроводовий електрозв’язок - передавання і приймання інформації із застосуванням проводових ліній з металевими або волоконнооптичними жилами;\nпропуск трафіка - проходження трафіка між елементами однієї або різних телекомунікаційних мереж;\nпункт закінчення телекомунікаційної мережі - місце стику (з’єднання) мережі телекомунікацій та кінцевого обладнання;\nресурси телекомунікаційних мереж - наявні в телекомунікаційних мережах кількість номерів (номерний ресурс), кількість і пропускна спроможність проводових ліній з металевими жилами, оптичними волокнами, радіоліній, каналів, трактів для передавання інформації, комутаційних станцій та вузлів, радіочастотний ресурс;\nринок телекомунікаційних послуг - сфера обігу визначених телекомунікаційних послуг, на які протягом певного часу і в межах певної території є попит і пропозиція;\nрозподіл номерного ресурсу - виділення номерного ресурсу з визначеного діапазону номерів для надання телекомунікаційних послуг;\nрозрахункова такса - сума, що визначає розмір оплати за доступ до технічних та технологічних ресурсів мереж операторів телекомунікацій (здійснення доступу) для пропуску одиниці трафіка і застосовується для операторів, які є суб’єктами господарської діяльності на території України;\nрозрахункова такса за послугу пропуску трафіка - розмір плати за термінацію або транзит одиниці трафіка між телекомунікаційними мережами операторів;\nроумінг національний - телекомунікаційна послуга, яка забезпечує можливість абонентам одного оператора телекомунікацій, що надає послуги рухомого (мобільного) зв’язку на території України, отримувати телекомунікаційні послуги в телекомунікаційній мережі іншого оператора (операторів) у межах України;\nрухомий (мобільний) зв’язок - електрозв’язок із застосуванням радіотехнологій, під час якого кінцеве обладнання хоча б одного із споживачів може вільно переміщатися в межах усіх пунктів закінчення телекомунікаційної мережі, зберігаючи єдиний унікальний ідентифікаційний номер мобільної станції;\nспоживач телекомунікаційних послуг (споживач) - юридична або фізична особа, яка потребує, замовляє та/або отримує телекомунікаційні послуги для власних потреб;\nспоруди електрозв’язку - будівлі, вежі, антени, що використовуються для організації електрозв’язку;\nсталість телекомунікаційної мережі - властивості телекомунікаційної мережі зберігати повністю або частково свої функції за умови впливу на неї дестабілізуючих чинників;\nсуб’єкти ринку телекомунікацій - оператори, провайдери телекомунікацій, споживачі телекомунікаційних послуг, виробники та/або постачальники технічних засобів телекомунікацій;\nтелекомунікації (електрозв’язок) - передавання, випромінювання та/або приймання знаків, сигналів, письмового тексту, зображень та звуків або повідомлень будь-якого роду по радіо, проводових, оптичних або інших електромагнітних системах;\nтелекомунікаційна мережа - комплекс технічних засобів телекомунікацій та споруд, призначених для маршрутизації, комутації, передавання та/або приймання знаків, сигналів, письмового тексту, зображень та звуків або повідомлень будь-якого роду по радіо, проводових, оптичних чи інших електромагнітних системах між кінцевим обладнанням;\nтелекомунікаційна мережа загального користування - телекомунікаційна мережа, доступ до якої відкрито для всіх споживачів;\nтелекомунікаційна мережа доступу - частина телекомунікаційної мережі між пунктом закінчення телекомунікаційної мережі та найближчим вузлом (центром) комутації включно;\nтелекомунікаційна послуга (послуга) - продукт діяльності оператора та/або провайдера телекомунікацій, спрямований на задоволення потреб споживачів у сфері телекомунікацій;\nтелемережі - телекомунікаційні мережі загального користування, що призначаються для передавання програм радіо- та телебачення, а також інших телекомунікаційних і мультимедійних послуг і можуть інтегруватися з іншими телекомунікаційними мережами загального користування;\nтермінація трафіка - встановлення, підтримка фізичного та/або логічного з’єднання, пропуск трафіка між телекомунікаційною мережею, з якої надходить виклик або ініціюється з’єднання, та кінцевим обладнанням, до якого спрямовується виклик або ініціюється з’єднання;\nтехнічні вимоги - (технічний) документ, що встановлює вимоги, які повинні бути виконані під час побудови та функціонування телекомунікаційних мереж, застосування технічних засобів та об’єктів телекомунікацій чи отримання телекомунікаційних послуг;\nтехнічні засоби телекомунікацій - обладнання, станційні та лінійні споруди, призначені для утворення телекомунікаційних мереж;\nтранзит трафіка - встановлення, підтримка телекомунікаційною мережею оператора фізичного та/або логічного з’єднання, пропуск трафіка між двома іншими телекомунікаційними мережами;\nтранспортна телекомунікаційна мережа - мережа, що забезпечує передавання знаків, сигналів, письмового тексту, зображень та звуків або повідомлень будь-якого роду між підключеними до неї телекомунікаційними мережами доступу;\nтрафік - сукупність інформаційних сигналів, що передаються за допомогою технічних засобів операторів, провайдерів телекомунікацій за визначений інтервал часу, включаючи інформаційні дані споживача та/або службову інформацію;\nфіксований зв’язок - телекомунікації, що здійснюються із застосуванням стаціонарного (нерухомого) кінцевого обладнання.\n2. Термін \"благодійне телекомунікаційне повідомлення\" вживається в цьому Законі у значенні, наведеному в Законі України \"Про благодійну діяльність та благодійні організації\"."
    },
    {
      "provision_ref": "art2",
      "section": "2",
      "title": "Стаття 2. Мета Закону",
      "content": "1. Метою цього Закону є забезпечення повсюдного надання телекомунікаційних послуг достатніх асортименту, обсягу та якості шляхом обмеженого регулювання ринкових відносин для сприяння ефективному функціонуванню відкритого і справедливого конкурентного ринку. Закон визначає засади захисту прав споживачів та контролю за ринком телекомунікацій з боку держави."
    },
    {
      "provision_ref": "art3",
      "section": "3",
      "title": "Стаття 3. Призначення телекомунікацій",
      "content": "1. Сфера телекомунікацій є складовою частиною галузі зв’язку України.\n2. Телекомунікації є невід’ємною частиною виробничої та соціальної інфраструктури України і призначені для задоволення потреб фізичних та юридичних осіб, органів державної влади в телекомунікаційних послугах."
    },
    {
      "provision_ref": "art4",
      "section": "4",
      "title": "Стаття 4. Законодавство про телекомунікації",
      "content": "1. Законодавство України про телекомунікації складається з Конституції України , цього Закону та інших нормативно-правових актів, що регулюють відносини в цій сфері."
    },
    {
      "provision_ref": "art5",
      "section": "5",
      "title": "Стаття 5. Сфера дії Закону",
      "content": "1. Дія цього Закону поширюється на відносини суб’єктів ринку телекомунікацій щодо надання та отримання телекомунікаційних послуг і використання телекомунікаційних мереж загального користування.\n2. Дія цього Закону не поширюється на телекомунікаційні мережі, що не взаємодіють з телекомунікаційними мережами загального користування, за винятком їх використання в умовах надзвичайної ситуації, надзвичайного та воєнного стану."
    },
    {
      "provision_ref": "art6",
      "section": "6",
      "title": "Стаття 6. Принципи діяльності у сфері телекомунікацій",
      "content": "1. Основними принципами діяльності у сфері телекомунікацій є:\n1) доступ споживачів до загальнодоступних телекомунікаційних послуг, які необхідні їм для задоволення власних потреб, участі в політичному, економічному та громадському житті;\n2) взаємодія та взаємозв’язаність телекомунікаційних мереж для забезпечення можливості зв’язку між споживачами всіх мереж;\n3) забезпечення сталості телекомунікаційних мереж і управління цими мережами з урахуванням їх технологічних особливостей на основі єдиних норм та правил;\n4) державна підтримка розвитку вітчизняного виробництва технічних засобів телекомунікацій;\n5) заохочення конкуренції в інтересах споживачів телекомунікаційних послуг;\n6) збільшення обсягів телекомунікаційних послуг, їх переліку та утворення нових робочих місць;\n7) впровадження світових досягнень у сфері телекомунікацій, залучення, використання вітчизняних та іноземних матеріальних і фінансових ресурсів, новітніх технологій, управлінського досвіду;\n8) сприяння розширенню міжнародного співробітництва у сфері телекомунікацій та розвитку глобальної телекомунікаційної мережі;\n9) забезпечення доступу споживачів до інформації про порядок отримання та якість телекомунікаційних послуг;\n10) ефективність, прозорість регулювання у сфері телекомунікацій;\n11) створення сприятливих умов діяльності у сфері телекомунікацій з урахуванням особливостей технологій та ринку телекомунікацій.\n2. Надання телекомунікаційних послуг на території України є виключним правом юридичних осіб з місцезнаходженням на території України, які зареєстровані відповідно до законодавства України, та/або фізичних осіб - суб’єктів підприємницької діяльності з постійним місцем проживання на території України."
    },
    {
      "provision_ref": "art7",
      "section": "7",
      "title": "Стаття 7. Застосування мов у сфері телекомунікацій",
      "content": "1. Мовою послуг у сфері телекомунікацій в Україні є державна мова.\n2. Застосування мов у сфері телекомунікацій визначає Закон України \"Про забезпечення функціонування української мови як державної\"."
    },
    {
      "provision_ref": "art8",
      "section": "8",
      "title": "Стаття 8. Обліково-звітний час у сфері телекомунікацій",
      "content": "1. При здійсненні діяльності у сфері телекомунікацій застосовується єдиний обліково-звітний час - київський.\n2. У міжнародних телекомунікаціях обліково-звітний час визначається міжнародними договорами України."
    },
    {
      "provision_ref": "art9",
      "section": "9",
      "title": "Стаття 9. Охорона таємниці телефонних розмов, телеграфної та іншої кореспонденції, безпека телекомунікацій",
      "content": "1. Охорона таємниці телефонних розмов, телеграфної чи іншої кореспонденції, що передаються технічними засобами телекомунікацій, та інформаційна безпека телекомунікаційних мереж гарантуються Конституцією та законами України.\n2. Зняття інформації з телекомунікаційних мереж заборонене, крім випадків, передбачених законом.\n3. Оператори, провайдери телекомунікацій зобов’язані вживати відповідно до законодавства технічних та організаційних заходів із захисту телекомунікаційних мереж, засобів телекомунікацій, інформації з обмеженим доступом про організацію телекомунікаційних мереж та інформації, що передається цими мережами."
    },
    {
      "provision_ref": "art10",
      "section": "10",
      "title": "Стаття 10. Землі телекомунікацій",
      "content": "1. До земель телекомунікацій як складової частини земель зв’язку належать земельні ділянки, що надаються в установленому порядку у власність або передаються їх власниками в постійне або тимчасове користування, у тому числі в оренду, фізичним особам - суб’єктам підприємницької діяльності та юридичним особам для розташування лінійних, станційних споруд, антен, веж, інших технічних засобів телекомунікацій.\n2. Уздовж повітряних, кабельних ліній електрозв’язку та навколо випромінюючих споруд електрозв’язку встановлюються охоронні зони, а в разі необхідності утворюються просіки. Порядок надання та використання земельних ділянок, установлення охоронних зон і утворення просік визначається законодавством України.\n3. У разі припинення діяльності у сфері телекомунікацій осіб, зазначених у частині першій цієї статті, припинення прав на земельну ділянку здійснюється на підставах і в порядку, які встановлені земельним законодавством України.\n4. Розміри земельних ділянок, у тому числі охоронних зон та просік, що надаються особам, зазначеним у частині першій цієї статті, визначаються відповідно до норм відведення земель для цього виду діяльності та проектно-кошторисною документацією, затверджених в установленому порядку.\n5. У разі вилучення земельної ділянки або виникнення права обмеженого користування чужою земельною ділянкою та іншою нерухомістю викупна ціна, а також плата за користування земельною ділянкою та іншою нерухомістю встановлюються відповідно до законодавства.\n6. Оператори телекомунікацій, які відповідно до цього Закону внесені до реєстру операторів, провайдерів телекомунікацій, телекомунікацій, мають право вимагати від власників земельних ділянок або землекористувачів установлення сервітутів до категорії земель, визначених Земельним кодексом України , для прокладання під землею телекомунікаційних мереж та/або усунення їх пошкоджень. Розмір плати (тарифи) за встановлення земельного сервітуту для прокладання під землею та/або усунення пошкоджень телекомунікаційних мереж для власників або землекористувачів установлює Кабінет Міністрів України."
    },
    {
      "provision_ref": "art11",
      "section": "11",
      "title": "Стаття 11. Взаємодія операторів телекомунікацій з органами державної влади, органами місцевого самоврядування та іншими особами",
      "content": "1. Взаємодія операторів телекомунікацій з органами державної влади та органами місцевого самоврядування стосовно отримання ними телекомунікаційних послуг здійснюється на договірних засадах відповідно до законодавства України.\n2. Власники залізничних вокзалів, аеропортів, морських і річкових портів, пристаней, автовокзалів (автостанцій), а також контрольно-пропускних пунктів на державному кордоні, станцій технічного обслуговування, готелів, мотелів зобов’язані організувати надання телекомунікаційних послуг у достатніх обсягах."
    },
    {
      "provision_ref": "art12",
      "section": "12",
      "title": "Стаття 12. Науково-технічне забезпечення функціонування і розвитку телекомунікацій",
      "content": "1. Науково-технічне забезпечення функціонування й розвитку телекомунікацій здійснюється шляхом організації наукових досліджень, створення нормативно-правової бази, впровадження нових технологій та засобів телекомунікацій.\nГлава II\n\nДЕРЖАВНЕ УПРАВЛІННЯ У СФЕРІ ТЕЛЕКОМУНІКАЦІЙ\nУхвалення державної політики та законодавче забезпечення державного управління і регулювання у сфері телекомунікацій здійснює Верховна Рада України."
    },
    {
      "provision_ref": "art13",
      "section": "13",
      "title": "Стаття 13. Органи управління у сфері телекомунікацій",
      "content": "1. Державне управління у сфері телекомунікацій здійснюють:\nКабінет Міністрів України;\nцентральний орган виконавчої влади в галузі зв’язку;\nінші органи виконавчої влади відповідно до закону."
    },
    {
      "provision_ref": "art14",
      "section": "14",
      "title": "Стаття 14. Компетенція Кабінету Міністрів України у сфері телекомунікацій",
      "content": "1. Кабінет Міністрів України:\n1) забезпечує проведення державної політики у сфері телекомунікацій;\n2) забезпечує рівні умови розвитку всіх форм власності у сфері телекомунікацій;\n3) здійснює управління об’єктами державної власності у сфері телекомунікацій;\n4) спрямовує і координує діяльність міністерств, інших центральних органів виконавчої влади у сфері телекомунікацій."
    },
    {
      "provision_ref": "art15",
      "section": "15",
      "title": "Стаття 15. Повноваження центрального органу виконавчої влади в галузі зв’язку",
      "content": "1. Центральний орган виконавчої влади в галузі зв’язку (ЦОВЗ):\n1) розробляє пропозиції щодо державної політики у сфері телекомунікацій і реалізує її у межах своїх повноважень;\n2) розробляє проекти законів, інших нормативно-правових актів;\n3) розробляє та затверджує нормативно-правові акти з питань, віднесених до його компетенції;\n4) визначає вимоги щодо рівня якості телекомунікаційних послуг;\n5) впроваджує технічну політику у сфері надання телекомунікаційних послуг, підтвердження відповідності технічних засобів телекомунікацій;\n7) організовує та відповідає за перевірку, перегляд та скасування галузевих нормативних документів у сфері телекомунікацій;\n8) затверджує технічні вимоги до телекомунікаційних мереж , засобів і об’єктів телекомунікацій;\n9) розробляє та реалізує технічну політику у формуванні номерного ресурсу;\n10) розробляє за участю національної комісії, що здійснює державне регулювання у сфері зв’язку та інформатизації, міністерств та інших центральних органів виконавчої влади Концепцію розвитку телекомунікацій України, спрямовану на досягнення стратегічних інтересів та міжнародної конкурентоздатності України;\n11) розробляє прогнози розвитку телекомунікаційних мереж та послуг;\n12) організовує наукове забезпечення функціонування і розвитку сфери телекомунікацій;\n13) організовує проведення досліджень та розробку рекомендацій щодо конвергенції комп’ютерних та телекомунікаційних технологій;\n14) інформує суб’єктів ринку телекомунікацій про політику та стратегію розвитку телекомунікаційних мереж загального користування;\n15) вирішує в межах компетенції питання щодо забезпечення зв’язку для потреб державної системи урядового зв’язку, національної системи конфіденційного зв’язку, органів безпеки, оборони, охорони правопорядку;\n16) вирішує в межах компетенції питання щодо готовності функціонування телекомунікаційних мереж загального користування в умовах надзвичайних ситуацій та надзвичайного стану;\n17) здійснює співробітництво з міжнародними організаціями та відповідними органами інших держав;\n18) виконує обов’язки Адміністрації зв’язку та радіочастот України;\n19) здійснює інші повноваження відповідно до законодавства.\nГлава III\n\nДЕРЖАВНЕ РЕГУЛЮВАННЯ У СФЕРІ ТЕЛЕКОМУНІКАЦІЙ"
    },
    {
      "provision_ref": "art16",
      "section": "16",
      "title": "Стаття 16. Мета державного регулювання",
      "content": "1. Метою державного регулювання у сфері телекомунікацій є максимальне задоволення попиту споживачів на телекомунікаційні послуги, створення сприятливих організаційних та економічних умов для залучення інвестицій, збільшення обсягів послуг та підвищення їх якості, розвитку та модернізації телекомунікаційних мереж з урахуванням інтересів національної безпеки."
    },
    {
      "provision_ref": "art17",
      "section": "17",
      "title": "Стаття 17. Орган державного регулювання у сфері телекомунікацій",
      "content": "1. Органом державного регулювання у сфері телекомунікацій є національна комісія, що здійснює державне регулювання у сфері зв’язку та інформатизації.\n2. Національна комісія, що здійснює державне регулювання у сфері зв’язку та інформатизації, є державним колегіальним органом, підпорядкованим Президенту України, підзвітним Верховній Раді України.\n3. Положення про національну комісію, що здійснює державне регулювання у сфері зв’язку та інформатизації, затверджується Президентом України.\n4. Національна комісія, що здійснює державне регулювання у сфері зв’язку та інформатизації, для здійснення своїх повноважень може створювати та ліквідовувати свої територіальні органи у випадках, передбачених у положенні про національну комісію, що здійснює державне регулювання у сфері зв’язку та інформатизації. Територіальні органи діють на підставі положення, що затверджується національною комісією, що здійснює державне регулювання у сфері зв’язку та інформатизації."
    },
    {
      "provision_ref": "art18",
      "section": "18",
      "title": "Стаття 18. Повноваження національної комісії, що здійснює державне регулювання у сфері зв’язку та інформатизації",
      "content": "1. Національна комісія, що здійснює державне регулювання у сфері зв’язку та інформатизації:\n1) вносить пропозиції до органів державної влади щодо проектів законів та інших нормативно-правових актів у сфері телекомунікацій;\n2) видає нормативні акти з питань, що належать до компетенції національної комісії, що здійснює державне регулювання у сфері зв’язку та інформатизації, та контролює їх виконання;\n3) забезпечує державний нагляд за додержанням суб’єктами ринку законодавства про телекомунікації;\n4) здійснює реєстрацію у сфері надання телекомунікаційних послуг;\n4 -1 ) встановлює Правила здійснення діяльності у сфері телекомунікацій;\n4 -2 ) здійснює повноваження з питань доступу до інфраструктури об’єкта доступу відповідно до закону;\n4 -3 ) затверджує орієнтовний перелік видів телекомунікаційних послуг, форми опису телекомунікаційних послуг;\n5) здійснює розподіл, присвоєння, облік номерного ресурсу, видачу та скасування дозволів, нагляд за використанням номерного ресурсу;\n5 -1 ) встановлює порядок надання послуг із перенесення абонентських номерів та порядок надання послуг національного роумінгу;\n5 -2 ) відповідно до закону встановлює порядок відкриття номерного ресурсу, в якому забезпечується утворення персональних номерів абонентів, та порядок адміністрування, присвоєння абонентам і обслуговування персональних номерів, визначає організацію, яка здійснює централізоване технічне адміністрування персональних номерів та перенесених абонентських номерів;\n6) забезпечує контроль за якістю телекомунікаційних послуг та задоволенням попиту споживачів;\n7) здійснює відповідно до закону тарифне регулювання у сфері телекомунікацій та встановлює порядок взаєморозрахунків між операторами телекомунікацій;\n8) дає дозвіл операторам, провайдерам телекомунікацій на встановлення спеціальних тарифів для осіб з інвалідністю та соціально незахищених осіб на загальнодоступні телекомунікаційні послуги;\n9) здійснює організаційно-правове забезпечення загальнодоступних телекомунікаційних послуг та послуг пропуску трафіка;\n10) отримує безоплатно від операторів, провайдерів телекомунікацій необхідну для виконання своїх повноважень звітність та інформацію, у тому числі таку, що містить фінансово-економічні показники, у визначених національною комісією, що здійснює державне регулювання у сфері зв’язку та інформатизації, обсягах, формах і порядку;\n10 -1 ) здійснює в установленому нею порядку визначення ринків певних телекомунікаційних послуг, проведення їх аналізу та визначення операторів, провайдерів телекомунікацій з істотною ринковою перевагою на ринках таких послуг ;\n11) отримує безоплатно від центральних та місцевих органів виконавчої влади, органів виконавчої влади Автономної Республіки Крим, органів місцевого самоврядування документи, матеріали, статистичну та іншу інформацію, визначену законодавством;\n12) приймає в межах своєї компетенції рішення, які є обов’язковими для виконання суб’єктами ринку телекомунікацій;\n13) застосовує у межах своїх повноважень в установленому законодавством порядку адміністративні стягнення до суб’єктів ринку телекомунікацій;\n14) передає до Антимонопольного комітету України матеріали, що містять дані про ознаки порушення законодавства про захист економічної конкуренції;\n15) звертається до суду з відповідними позовними заявами в разі порушення суб’єктами господарювання, що здійснюють діяльність на ринку телекомунікацій, законодавства про телекомунікації;\n16) регулює взаємодію операторів телекомунікацій при взаємоз’єднанні телекомунікаційних мереж, у тому числі щодо послуг пропуску трафіка, встановлює порядок маршрутизації трафіка ;\n17) створює сприятливі організаційні та економічні умови для залучення інвестицій у сферу телекомунікацій;\n18) забезпечує рівні умови діяльності у сфері телекомунікацій;\n19) забезпечує досудове вирішення спорів між суб’єктами ринку телекомунікацій щодо взаємоз’єднання телекомунікаційних мереж, у тому числі щодо послуг пропуску трафіка, надання послуг національного роумінгу, перенесення абонентських номерів та використання персональних номерів;\n20) встановлює порядок ведення і веде реєстр операторів, провайдерів телекомунікацій ;\n21) розробляє та затверджує в межах своєї компетенції Регламент національної комісії, що здійснює державне регулювання у сфері зв’язку та інформатизації , а також інші нормативно-правові акти;\n22) здійснює співробітництво з відповідними органами регулювання у сфері телекомунікацій інших держав;\n23) видає офіційний друкований бюлетень і публікує в ньому нормативно-правові акти, відомості, передбачені цим Законом, а також оприлюднює і надає інформацію за запитами відповідно до Закону України \"Про доступ до публічної інформації\";\n24) здійснює інші повноваження, передбачені цим Законом, іншими законами та нормативно-правовими актами."
    },
    {
      "provision_ref": "art19",
      "section": "19",
      "title": "Стаття 19. Нагляд за ринком телекомунікацій",
      "content": "1. Державний нагляд за ринком телекомунікацій здійснюється шляхом:\n1) контролю за якістю телекомунікаційних послуг;\n2) контролю за наявністю передбачених законом дозвільних документів у сфері телекомунікацій;\n4) контролю за додержанням суб’єктами ринку телекомунікацій законодавства у сфері телекомунікацій;\n5) вимірювання в порядку , встановленому національною комісією, що здійснює державне регулювання у сфері зв’язку та інформатизації, параметрів телекомунікаційних мереж, контролю за дотриманням операторами телекомунікацій порядку маршрутизації трафіку на телекомунікаційних мережах.\n3. Для здійснення державного нагляду за ринком телекомунікацій уповноважені національною комісією, що здійснює державне регулювання у сфері зв’язку та інформатизації, посадові особи мають право:\n1) доступу у встановленому законодавством порядку на територію і до приміщень операторів, провайдерів телекомунікацій, виробників та постачальників технічних засобів телекомунікацій;\n2) перевіряти дотримання вимог законодавства про телекомунікації суб’єктами ринку телекомунікацій, їх відокремленими підрозділами;\n3) давати в межах своїх повноважень суб’єктам ринку телекомунікацій обов’язкові для виконання приписи щодо усунення порушень нормативно-правових актів ;\n4) застосовувати в установленому законодавством порядку санкції за порушення законодавства про телекомунікації до суб’єктів ринку телекомунікацій;\n5) безоплатно отримувати від суб’єктів ринку телекомунікацій необхідні для виконання завдань, покладених на національну комісію, що здійснює державне регулювання у сфері зв’язку та інформатизації, цим Законом, інформацію, пояснення та інші матеріали;\n6) безоплатно отримувати від центральних та місцевих органів виконавчої влади, органів виконавчої влади Автономної Республіки Крим, органів місцевого самоврядування документи, матеріали, статистичну та іншу інформацію, необхідну для виконання функцій, покладених на національну комісію, що здійснює державне регулювання у сфері зв’язку та інформатизації;\n7) з метою розгляду звернень фізичних та юридичних осіб, що надходять до національної комісії, що здійснює державне регулювання у сфері зв’язку та інформатизації, отримувати від операторів, провайдерів телекомунікацій необхідні документи та інформацію, а також видавати в установленому порядку приписи за результатами розгляду звернень;\n8) інші права, визначені законодавством."
    },
    {
      "provision_ref": "art19-1",
      "section": "19-1",
      "title": "Стаття 19-1. Порядок здійснення державного нагляду за ринком телекомунікацій",
      "content": "1. Державний нагляд за ринком телекомунікацій здійснюється шляхом проведення планових і позапланових перевірок, інших заходів відповідно до законодавства, спрямованих на запобігання, виявлення та усунення порушень законодавства суб’єктами ринку телекомунікацій.\n2. Планові перевірки суб’єктів ринку телекомунікацій, їх відокремлених підрозділів проводяться не частіше ніж один раз на три роки відповідно до планів , що затверджуються національною комісією, що здійснює державне регулювання у сфері зв’язку та інформатизації.\n3. Позапланові перевірки проводяться за рішенням національної комісії, що здійснює державне регулювання у сфері зв’язку та інформатизації, щодо питань, зазначених у цих рішеннях. Рішення про проведення позапланової перевірки приймається:\nна підставі письмового звернення про порушення законодавства у сфері телекомунікацій;\nз метою перевірки виконання розпоряджень чи приписів про усунення виявлених порушень;\nу разі виявлення недостовірності даних, зазначених у документах обов’язкової звітності, поданих оператором, провайдером телекомунікацій, або неподання таких документів;\nз метою перевірки дотримання оператором телекомунікацій встановленого у дозволі терміну задіяння номерного ресурсу.\n4. За розпорядженням голови національної комісії, що здійснює державне регулювання у сфері зв’язку та інформатизації, уповноважені комісією посадові особи проводять перевірку достовірності відомостей у документах, поданих заявником для отримання дозволів, та інформації, поданої у повідомленні про початок здійснення господарської діяльності у сфері телекомунікацій.\n5. За результатами перевірок складається акт у двох примірниках. Один примірник акта видається суб’єктові ринку телекомунікацій, який перевірявся, другий зберігається в національній комісії, що здійснює державне регулювання у сфері зв’язку та інформатизації.\n6. Питання організації здійснення державного нагляду за ринком телекомунікацій визначаються національною комісією, що здійснює державне регулювання у сфері зв’язку та інформатизації.\n7. Оператор, провайдер телекомунікацій, який одержав розпорядження або припис уповноваженої національною комісією, що здійснює державне регулювання у сфері зв’язку та інформатизації, посадової особи про усунення порушень законодавства про телекомунікації, зобов’язаний у встановлений у розпорядженні чи приписі строк усунути порушення та подати національній комісії, що здійснює державне регулювання у сфері зв’язку та інформатизації, інформацію у письмовій формі про їх усунення."
    },
    {
      "provision_ref": "art20",
      "section": "20",
      "title": "Стаття 20. Склад, порядок призначення членів національної комісії, що здійснює державне регулювання у сфері зв’язку та інформатизації",
      "content": "1. Комісія, що здійснює державне регулювання у сфері зв’язку та інформатизації, як колегіальний орган утворюється у складі Голови Комісії та шести членів Комісії.\nГолова та члени комісії, що здійснює державне регулювання у сфері зв’язку та інформатизації, призначаються на посади та звільняються з посад Президентом України шляхом видання відповідного указу.\nНаціональна комісія, що здійснює державне регулювання у сфері зв’язку та інформатизації, набуває повноважень з моменту призначення більше половини її загального кількісного складу.\n2. Головою та членом національної комісії, що здійснює державне регулювання у сфері зв’язку та інформатизації, можуть бути громадяни України, які мають повну вищу (профільну, економічну або юридичну) освіту, досвід роботи на керівних посадах не менше трьох років упродовж останніх десяти років.\nГолова та член національної комісії, що здійснює державне регулювання у сфері зв’язку та інформатизації, не можуть бути власниками корпоративних прав операторів, провайдерів телекомунікацій, операторів поштового зв’язку, виробників телекомунікаційного обладнання, діяльність яких відповідно до цього Закону регулюється комісією, отримувати від них фінансову або матеріальну винагороду та допомогу чи займати будь-яку посаду, в тому числі на громадських засадах.\nТермін повноважень Голови та члена національної комісії, що здійснює державне регулювання у сфері зв’язку та інформатизації, становить шість років. Одна й та ж особа не може бути Головою та/або членом комісії більше двох термінів підряд.\n3. Голова національної комісії, що здійснює державне регулювання у сфері зв’язку та інформатизації:\n1) здійснює керівництво поточною діяльністю національної комісії, що здійснює державне регулювання у сфері зв’язку та інформатизації, та вирішує всі питання діяльності комісії, за винятком тих, які належать до компетенції національної комісії, що здійснює державне регулювання у сфері зв’язку та інформатизації;\n2) діє без довіреності від імені національної комісії, що здійснює державне регулювання у сфері зв’язку та інформатизації, у межах, встановлених законодавством України;\n3) представляє національну комісію, що здійснює державне регулювання у сфері зв’язку та інформатизації, у відносинах із державними органами інших держав з питань нагляду за сферою зв’язку та інформатизації, міжнародними організаціями;\n4) головує на засіданнях національної комісії, що здійснює державне регулювання у сфері зв’язку та інформатизації;\n5) видає накази, розпорядження з питань, що належать до його компетенції;\n6) приймає на роботу і звільняє з роботи працівників апарату національної комісії, що здійснює державне регулювання у сфері зв’язку та інформатизації, заохочує їх та накладає дисциплінарні стягнення;\n7) підписує документи, які видаються відповідно до рішень національної комісії, що здійснює державне регулювання у сфері зв’язку та інформатизації;\n8) представляє інтереси Комісії у Кабінеті Міністрів України, має право брати участь у засіданнях Кабінету Міністрів України з правом дорадчого голосу;\n9) подає Президенту України пропозиції щодо призначення на посади та звільнення з посад членів Комісії;\n10) виконує інші функції, необхідні для забезпечення організації роботи та діяльності національної комісії, що здійснює державне регулювання у сфері зв’язку та інформатизації.\n4. Голова або член національної комісії, що здійснює державне регулювання у сфері зв’язку та інформатизації, може бути звільнений з посади у разі подання заяви про відставку, неможливості виконання обов’язків за станом здоров’я, припинення громадянства України, грубого порушення службових обов’язків, набрання законної сили обвинувальним вироком суду у вчиненні кримінального правопорушення, наявності інших підстав, передбачених законами.\nПовноваження Голови або члена національної комісії, що здійснює державне регулювання у сфері зв’язку та інформатизації, припиняються у разі його смерті, визнання безвісно відсутнім або оголошення померлим.\nНе можуть бути підставами для звільнення Голови або члена національної комісії, що здійснює державне регулювання у сфері зв’язку та інформатизації, набуття повноважень новообраним Президентом України.\nПісля закінчення строку повноважень Голова або член національної комісії, що здійснює державне регулювання у сфері зв’язку та інформатизації, продовжує виконувати свої обов’язки до призначення відповідно нового Голови або члена Комісії.\n5. Голова та члени національної комісії, що здійснює державне регулювання у сфері зв’язку та інформатизації, керівні працівники та спеціалісти її апарату є державними службовцями. Голова та члени національної комісії, що здійснює державне регулювання у сфері зв’язку та інформатизації, мають право без спеціальних дозволів представляти Комісію в суді.\n6. Основною формою роботи національної комісії, що здійснює державне регулювання у сфері зв’язку та інформатизації, як колегіального органу є засідання, які проводяться за рішенням Голови Комісії.\nЗасідання національної комісії, що здійснює державне регулювання у сфері зв’язку та інформатизації, є правомочним, якщо на ньому присутні більше половини її загального кількісного складу.\n7. Рішення національної комісії, що здійснює державне регулювання у сфері зв’язку та інформатизації, приймаються більшістю голосів від її загального кількісного складу. Голова та член Комісії мають по одному голосу кожен.\nРішення національної комісії, що здійснює державне регулювання у сфері зв’язку та інформатизації, які є нормативно-правовими актами, підлягають обов’язковій державній реєстрації в установленому законодавством порядку.\n8. Національна комісія, що здійснює державне регулювання у сфері зв’язку та інформатизації, розробляє і затверджує з питань, що належать до її компетенції, нормативно-правові акти, обов’язкові до виконання центральними та місцевими органами виконавчої влади, органами місцевого самоврядування, учасниками ринку телекомунікаційних послуг, їх об’єднаннями, контролює їх виконання.\n9. Національна комісія, що здійснює державне регулювання у сфері зв’язку та інформатизації, є юридичною особою і має відокремлене майно, що є державною власністю.\n10. Організаційно-технічну та іншу роботу із забезпечення діяльності національної комісії, що здійснює державне регулювання у сфері зв’язку та інформатизації, здійснює апарат, який формується у межах асигнувань, визначених Державним бюджетом України, відповідно до положення про національну комісію, що здійснює державне регулювання у сфері зв’язку та інформатизації.\nГранична чисельність працівників національної комісії, що здійснює державне регулювання у сфері зв’язку та інформатизації, затверджується Президентом України. Штатний розпис національної комісії, що здійснює державне регулювання у сфері зв’язку та інформатизації, затверджується Головою національної комісії, що здійснює державне регулювання у сфері зв’язку та інформатизації, за погодженням з Міністерством фінансів України. Структура національної комісії, що здійснює державне регулювання у сфері зв’язку та інформатизації, затверджується Головою національної комісії, що здійснює державне регулювання у сфері зв’язку та інформатизації, в межах видатків, передбачених в Державному бюджеті України."
    },
    {
      "provision_ref": "art21",
      "section": "21",
      "title": "Стаття 21. Діяльність національної комісії, що здійснює державне регулювання у сфері зв’язку та інформатизації, щодо захисту прав споживачів",
      "content": "1. З метою захисту прав споживачів національна комісія, що здійснює державне регулювання у сфері зв’язку та інформатизації, співпрацює з організаціями, які представляють інтереси споживачів, забезпечує такі організації, а також самих споживачів необхідною інформацією щодо діяльності операторів, провайдерів телекомунікацій, за винятком випадків, коли ця інформація є інформацією з обмеженим доступом.\n2. Споживачі мають право звертатися до національної комісії, що здійснює державне регулювання у сфері зв’язку та інформатизації, для вирішення будь-яких питань, що належать до її повноважень. Національна комісія, що здійснює державне регулювання у сфері зв’язку та інформатизації, розглядає ці питання і приймає рішення відповідно до своєї компетенції."
    },
    {
      "provision_ref": "art22",
      "section": "22",
      "title": "Стаття 22. Відкритість діяльності національної комісії, що здійснює державне регулювання у сфері зв’язку та інформатизації",
      "content": "1. Національна комісія, що здійснює державне регулювання у сфері зв’язку та інформатизації, забезпечує відкритість своєї діяльності.\n2. Порядок денний засідань національної комісії, що здійснює державне регулювання у сфері зв’язку та інформатизації, підлягає оприлюдненню на офіційному веб-сайті комісії не пізніше ніж за три робочі дні до дня проведення засідання.\n3. Засідання національної комісії, що здійснює державне регулювання у сфері зв’язку та інформатизації, проводяться у формі відкритих або закритих слухань. У разі розгляду питань, що мають важливе суспільне значення, засідання проводяться у формі відкритих слухань, у яких мають право брати участь суб’єкти ринку телекомунікацій і громадські організації в порядку, встановленому Регламентом національної комісії, що здійснює державне регулювання у сфері зв’язку та інформатизації.\n4. Національна комісія, що здійснює державне регулювання у сфері зв’язку та інформатизації, інформує громадськість про результати своєї роботи, оприлюднює в засобах масової інформації, в тому числі друкованих виданнях, нормативно-правові акти, відомості, передбачені законодавством, та іншу інформацію з питань своєї діяльності.\n5. Національна комісія, що здійснює державне регулювання у сфері зв’язку та інформатизації, публікує на офіційному веб-сайті річні звіти про роботу комісії не пізніше 1 квітня року, наступного за звітним."
    },
    {
      "provision_ref": "art22-1",
      "section": "22-1",
      "title": "Стаття 22-1. Фінансування діяльності національної комісії, що здійснює державне регулювання у сфері зв’язку та інформатизації",
      "content": "1. Фінансування діяльності національної комісії, що здійснює державне регулювання у сфері зв’язку та інформатизації, здійснюється за рахунок коштів Державного бюджету України."
    },
    {
      "provision_ref": "art22-2",
      "section": "22-2",
      "title": "Стаття 22-2. Науково-методичне та інформаційне забезпечення діяльності національної комісії, що здійснює державне регулювання у сфері зв’язку та інформатизації",
      "content": "1. Національна комісія, що здійснює державне регулювання у сфері зв’язку та інформатизації, для виконання покладених на неї завдань може утворювати консультативні та інші дорадчі органи. Положення про такі органи затверджуються комісією.\n2. Національна комісія, що здійснює державне регулювання у сфері зв’язку та інформатизації, для науково-методичного та інформаційного забезпечення своєї діяльності, у тому числі збалансування у процесі діяльності комісії інтересів суб’єктів ринку телекомунікацій і споживачів, може залучати вчених, експертів, консультантів, представників громадськості."
    },
    {
      "provision_ref": "art23",
      "section": "23",
      "title": "Стаття 23. Відповідальність посадових осіб національної комісії, що здійснює державне регулювання у сфері зв’язку та інформатизації",
      "content": "1. За порушення вимог цього Закону, інших актів законодавства, за невиконання або неналежне виконання своїх службових обов’язків, внаслідок чого порушені права та інтереси суб’єктів ринку телекомунікацій, які охороняються законом, Голова та члени національної комісії, що здійснює державне регулювання у сфері зв’язку та інформатизації, і посадові особи апарату національної комісії, що здійснює державне регулювання у сфері зв’язку та інформатизації, несуть відповідальність згідно із законом.\nГлава IV\n\nТЕХНІЧНІ ЗАСОБИ ТЕЛЕКОМУНІКАЦІЙ"
    },
    {
      "provision_ref": "art24",
      "section": "24",
      "title": "Стаття 24. Умови застосування технічних засобів телекомунікацій",
      "content": "1. Умовами застосування технічних засобів телекомунікацій є їх відповідність технічним вимогам та/або технічним регламентам. Технічні засоби телекомунікацій повинні мати виданий у встановленому законодавством порядку документ про відповідність вимогам технічних вимог та/або інших нормативно-правових актів у сфері телекомунікацій.\n2. Підтвердження відповідності технічних засобів телекомунікацій здійснюється згідно із Законом України \"Про технічні регламенти та оцінку відповідності\".\n3. ЦОВЗ приймає рішення щодо переліку технічних засобів, які можуть застосовуватися в телекомунікаційних мережах загального користування, і не менше ніж два рази на рік публікує цей перелік в офіційному бюлетені національної комісії, що здійснює державне регулювання у сфері зв’язку та інформатизації.\n4. Застосування засобів телекомунікацій, не внесених до цього переліку, погоджується операторами, провайдерами телекомунікацій з ЦОВЗ у порядку, встановленому законодавством.\n5. Критеріями для прийняття рішення про погодження засобів телекомунікацій, які можуть застосовуватися в телекомунікаційних мережах, є:\n1) забезпечення уніфікації і єдності мереж телекомунікацій загального користування;\n2) забезпечення надійності, безпеки мереж телекомунікацій;\n3) можливість автоматизації оперативно-технічного управління мережами;\n4) забезпечення відповідності технічним вимогам та/або технічним регламентам;\n5) гармонізація національних нормативно-правових актів з підтвердження відповідності у сфері телекомунікацій з міжнародними та європейськими актами;\n6) інші техніко-економічні показники, визначені законодавством України.\n6. ЦОВЗ протягом 60 календарних днів від дати надходження заявки оператора, провайдера телекомунікацій приймає рішення щодо погодження засобу телекомунікацій, який може застосовуватися на мережах телекомунікацій. У разі прийняття рішення про погодження засіб телекомунікацій повинен бути внесений до переліку, передбаченого частиною третьою цієї статті.\n7. Контроль за дотриманням умов застосування технічних засобів у телекомунікаційних мережах загального користування забезпечує національна комісія, що здійснює державне регулювання у сфері зв’язку та інформатизації.\n8. Порядок використання лічильників обліку тривалості телекомунікаційних послуг, що встановлюються на кінцевому обладнанні, визначає ЦОВЗ. Вирішення спірних питань між операторами, провайдерами телекомунікацій та їх абонентами щодо розбіжностей показників тривалості послуг на лічильниках здійснює національна комісія, що здійснює державне регулювання у сфері зв’язку та інформатизації.\n9. Норми цієї статті поширюються на кінцеве обладнання."
    },
    {
      "provision_ref": "art25",
      "section": "25",
      "title": "Стаття 25. Стандартизація у сфері телекомунікацій",
      "content": "1. Стандартизація у сфері телекомунікацій здійснюється відповідно до Закону України \"Про стандартизацію\" з урахуванням вимог рекомендацій Міжнародного союзу електрозв’язку."
    },
    {
      "provision_ref": "art26",
      "section": "26",
      "title": "Стаття 26. Метрологічне забезпечення у сфері телекомунікацій",
      "content": "1. Метрологічне забезпечення у сфері телекомунікацій здійснюється ЦОВЗ з метою забезпечення єдності і необхідної точності вимірювань відповідно до Закону України \"Про метрологію та метрологічну діяльність\".\n3. Вимоги метрологічного забезпечення у сфері телекомунікацій є обов’язковими для виконання операторами, провайдерами телекомунікацій, виробниками технічних засобів телекомунікацій, іншими установами та організаціями, які проводять випробування технічних засобів телекомунікацій.\nГлава V\n\nТЕЛЕКОМУНІКАЦІЙНІ МЕРЕЖІ"
    },
    {
      "provision_ref": "art27",
      "section": "27",
      "title": "Стаття 27. Телекомунікаційна мережа загального користування",
      "content": "1. Розвиток та вдосконалення телекомунікаційних мереж загального користування України здійснюється відповідно до Концепції розвитку телекомунікацій України із застосуванням новітніх технологій у сфері телекомунікацій, які відповідають міжнародним стандартам, з урахуванням технологічної цілісності всіх мереж та засобів телекомунікацій, підвищення ефективності та сталості функціонування. Головною метою Концепції розвитку телекомунікацій України є гармонійний та динамічний розвиток телекомунікаційних мереж на всій території країни, насамперед у регіонах з недостатнім рівнем насиченості місцевих мереж загального користування.\n2. Право власності та право на технічне обслуговування і експлуатацію телекомунікаційних мереж може належати будь-якій фізичній особі - суб’єкту підприємницької діяльності або юридичній особі, які є резидентами України, незалежно від форм власності.\n3. Управління телекомунікаційними мережами загального користування здійснюється операторами телекомунікацій, які експлуатують ці мережі, на основі єдиних норм та правил.\n4. Відповідальність за забезпечення сталості телекомунікаційних мереж загального користування покладається на операторів телекомунікацій, які експлуатують ці мережі.\n5. При будівництві та обладнанні телекомунікаційних мереж загального користування повинні враховуватися вимоги щодо сталості зазначених мереж.\n6. Органи державної влади та органи місцевого самоврядування в межах своїх повноважень зобов’язані створювати сприятливі умови для функціонування розвитку телекомунікаційних мереж загального користування та повноцінного надання телекомунікаційних послуг.\n7. Оператори телекомунікацій, незалежно від форм власності, в першу чергу надають у користування на договірних засадах ресурси своїх мереж державній системі урядового зв’язку, національній системі конфіденційного зв’язку, органам з надзвичайних ситуацій, безпеки, оборони, Національної поліції, Національному антикорупційному бюро України, Державному бюро розслідувань, Бюро економічної безпеки України у порядку, встановленому ЦОВЗ.\n8. На об’єктах телекомунікацій, а також в окремих структурних підрозділах операторів, провайдерів телекомунікацій, де передається, обробляється або зберігається інформація з обмеженим доступом, встановлюється спеціальний режим доступу відповідно до законодавства.\n9. Несанкціоноване втручання та/або використання фізичними та юридичними особами телекомунікаційних мереж тягне за собою відповідальність згідно із законом."
    },
    {
      "provision_ref": "art28",
      "section": "28",
      "title": "Стаття 28. Використання телекомунікаційних мереж загального користування для потреб телебачення та радіомовлення",
      "content": "1. Використання ресурсів телекомунікаційних мереж загального користування для потреб телебачення та радіомовлення здійснюється на договірних засадах відповідно до законодавства.\n2. Надання телекомунікаційних послуг для потреб телебачення і радіомовлення регулюється Законом України \"Про телебачення і радіомовлення\".\n3. З метою захисту національних інтересів та національної безпеки України в інформаційній сфері структура власності юридичних осіб - операторів телекомунікацій, які здійснюють діяльність з надання послуг з технічного обслуговування і експлуатації багатоканальних цифрових мереж ефірного теле- та радіомовлення із загальнонаціональним покриттям (крім юридичних осіб державної форми власності), має відповідати таким вимогам:\nа) у структурі власності юридичних осіб - операторів телекомунікацій, які здійснюють діяльність з надання послуг з технічного обслуговування і експлуатації багатоканальних цифрових мереж ефірного теле- та радіомовлення із загальнонаціональним покриттям, на усіх рівнях ланцюга володіння корпоративними правами не має бути:\nюридичних осіб та фізичних осіб - підприємців, зареєстрованих в офшорних зонах, перелік яких затверджений Кабінетом Міністрів України, а також осіб без громадянства;\nфізичних і юридичних осіб, які є резидентами країни, визнаної Верховною Радою України державою-агресором або державою-окупантом, а також юридичних осіб, учасниками (акціонерами) яких є такі юридичні або фізичні особи;\nполітичних партій, профспілкових, релігійних організацій та юридичних осіб, які вони заснували;\nгромадян, які за вироком суду відбувають покарання у місцях позбавлення волі або визнані судом недієздатними;\nб) кінцевим бенефіціарним власником (кінцевими бенефіціарними власниками) юридичних осіб - операторів телекомунікацій, які здійснюють діяльність з надання послуг з технічного обслуговування і експлуатації багатоканальних цифрових мереж ефірного теле- та радіомовлення із загальнонаціональним покриттям, може бути виключно громадянин України (громадяни України)."
    },
    {
      "provision_ref": "art29",
      "section": "29",
      "title": "Стаття 29. Оперативно-технічне управління телекомунікаційними мережами загального користування в період надзвичайного стану",
      "content": "1. Управління телекомунікаційними мережами загального користування та відповідальність за забезпечення їх сталості в період надзвичайного стану покладається на ЦОВЗ.\n2. Для забезпечення можливості оперативно-технічного управління телекомунікаційними мережами загального користування всіх операторів телекомунікацій в умовах надзвичайної ситуації, надзвичайного та воєнного стану створюється Національний центр оперативно-технічного управління мережами телекомунікацій України.\n3. Порядок створення та діяльності Національного центру оперативно-технічного управління мережами телекомунікацій України визначає Кабінет Міністрів України.\n4. В умовах надзвичайних ситуацій, надзвичайного та воєнного стану Національний центр оперативно-технічного управління мережами телекомунікацій України виконує оперативно-технічне управління мережами телекомунікацій у межах повноважень, наданих йому Кабінетом Міністрів України.\n5. У звичайних умовах Національний центр оперативно-технічного управління мережами телекомунікацій України:\n1) взаємодіє з центрами управління операторів телекомунікацій, у тому числі іноземних;\n2) здійснює інші функції, делеговані йому операторами телекомунікацій на договірних засадах.\n6. З метою забезпечення можливості виконання функцій, покладених на Національний центр оперативно-технічного управління мережами телекомунікацій України, оператори телекомунікацій зобов’язані надавати інформацію про власну мережу телекомунікацій, її стан в обсязі та порядку, які встановлює Кабінет Міністрів України.\n7. Взаємодія операторів телекомунікацій з Національним центром оперативно-технічного управління телекомунікаційними мережами України здійснюється на договірних засадах у порядку та відповідно до умов Типового договору, що затверджуються ЦОВЗ.\n8. Держава здійснює фінансування спеціальних об’єктів зв’язку за рахунок і в межах, передбачених Державним бюджетом України."
    },
    {
      "provision_ref": "art30",
      "section": "30",
      "title": "Стаття 30. Визначення напрямів розвитку телекомунікаційних мереж загального користування",
      "content": "1. Пріоритетні напрями розвитку телекомунікаційних мереж загального користування визначаються Концепцією розвитку телекомунікацій України. Кабінет Міністрів України, ЦОВЗ, національна комісія, що здійснює державне регулювання у сфері зв’язку та інформатизації, у межах своїх повноважень створюють відповідні умови для її виконання шляхом реалізації державної тарифної політики, впровадження конкуренції та створення сприятливого інвестиційного клімату у сфері телекомунікацій.\n2. Інвестування розвитку телекомунікаційних мереж загального користування здійснюється за власні кошти операторів телекомунікацій, кошти інших юридичних та фізичних осіб, що залучаються на договірних засадах, а також за рахунок кредитів, випуску цінних паперів та інших надходжень, не заборонених законодавством України.\n3. Інвестування розвитку телекомунікаційних мереж загального користування може також здійснюватися за кошти державного та місцевих бюджетів у разі, якщо ці витрати передбачені відповідними бюджетами. Державне інвестування розвитку телекомунікаційних мереж загального користування здійснюється в порядку, встановленому законодавством України, на основі Концепції розвитку телекомунікацій України, відповідних державних програм та проектів. Інвестування розвитку телекомунікаційних мереж загального користування з місцевих бюджетів здійснюється відповідно до планів розвитку відповідних територій за рішенням органів місцевого самоврядування.\n4. Суб’єктам господарювання, які здійснюють реалізацію проектів розвитку телекомунікаційних мереж загального користування, можуть надаватися гарантії та пільги, встановлені законодавством України."
    },
    {
      "provision_ref": "art31",
      "section": "31",
      "title": "Стаття 31. Створення телекомунікаційних мереж",
      "content": "1. Розміщення на земельних ділянках об’єктів будівництва, що є частиною телекомунікаційних мереж, здійснюється відповідно до Закону України \"Про регулювання містобудівної діяльності\".\n2. У разі якщо для розташування технічних засобів телекомунікацій на існуючих об’єктах будівництва необхідно здійснити реконструкцію таких об’єктів будівництва, така реконструкція здійснюється відповідно до Закону України \"Про регулювання містобудівної діяльності\".\n3. Доступ до елементів інфраструктури об’єктів будівництва, транспорту, електроенергетики, кабельної каналізації електрозв’язку, будинкової розподільної мережі здійснюється оператором або провайдером телекомунікацій відповідно до Закону України \"Про доступ до об’єктів будівництва, транспорту, електроенергетики з метою розвитку телекомунікаційних мереж\".\n4. Встановлення (розміщення) технічних засобів телекомунікацій, споруд електрозв’язку на елементах інфраструктури об’єктів будівництва, транспорту, електроенергетики, кабельної каналізації електрозв’язку, будинкової розподільної мережі, до яких отримано доступ, здійснюється на підставі проектної документації з доступу.\n5. Забороняється вимагати від операторів, провайдерів телекомунікацій отримання або подання будь-яких додаткових дозвільних документів для розміщення технічних засобів телекомунікацій, споруд електрозв’язку на елементах інфраструктури відповідного об’єкта будівництва, транспорту, електроенергетики, кабельної каналізації електрозв’язку, будинкової розподільної мережі, крім передбачених законодавством.\n6. Дообладнання технічних засобів телекомунікацій, споруд електрозв’язку, розміщених на елементах інфраструктури відповідного об’єкта будівництва, транспорту, електроенергетики, кабельної каналізації електрозв’язку, будинкової розподільної мережі, потребує погодження з власником такої інфраструктури та не потребує отримання та подання будь-яких інших дозвільних документів, погодження органами державної влади, органами місцевого самоврядування, їх посадовими особами, юридичними особами, утвореними такими органами.\n7. Порядок введення в експлуатацію технічних засобів телекомунікацій, розміщених на елементах інфраструктури відповідного об’єкта будівництва, транспорту, електроенергетики, кабельної каналізації електрозв’язку, будинкової розподільної мережі, визначається оператором, провайдером телекомунікацій або уповноваженими ними особами.\n8. Будівництво, реконструкція і модернізація телекомунікаційних мереж мають забезпечувати дотримання нормативів до показників якості, встановлених законодавством.\n9. Забудовники зобов’язані обладнати нові об’єкти житлово-побутового, культурного, лікувального та іншого призначення всіх форм власності мережами і пристроями для організації надання телекомунікаційних послуг.\n10. Операторам, провайдерам телекомунікацій або уповноваженим ними особам дозволяється в порядку, встановленому законодавством, прокладати кабельні підземні, підводні та наземні лінії телекомунікацій через мости, тунелі, колектори, вулиці, шляхи, будівлі, ліси і води, а також використовувати для цього опори ліній електропередачі та опори інфраструктури об’єктів будівництва, транспорту, електроенергетики.\n11. Замовники реконструкції та будівництва мостів, тунелів, колекторів, вулиць, шляхів, будівель, ліній електропередачі із спільним користуванням опорами для розміщення телекомунікаційних мереж за власні кошти виконують роботи, пов’язані з упорядкуванням і перенесенням таких телекомунікаційних мереж, розташованих у зоні забудови, відповідно до технічних умов з доступу, виданих власниками цих мереж.\nГлава VI\n\nСПОЖИВАЧІ ТЕЛЕКОМУНІКАЦІЙНИХ ПОСЛУГ"
    },
    {
      "provision_ref": "art32",
      "section": "32",
      "title": "Стаття 32. Права споживачів телекомунікаційних послуг",
      "content": "1. Споживачі під час замовлення та/або отримання телекомунікаційних послуг мають право на:\n1) державний захист своїх прав;\n2) вільний доступ до телекомунікаційних послуг;\n3) безпеку телекомунікаційних послуг;\n4) вибір оператора, провайдера телекомунікацій;\n5) вибір виду та кількості телекомунікаційних послуг;\n6) безоплатне отримання від оператора, провайдера телекомунікацій вичерпної інформації щодо змісту, якості, вартості та порядку надання телекомунікаційних послуг;\n7) своєчасне і якісне одержання телекомунікаційних послуг;\n8) отримання від оператора, провайдера телекомунікацій наявних відомостей щодо наданих телекомунікаційних послуг;\n9) обмеження оператором, провайдером телекомунікацій доступу споживача до окремих видів послуг на підставі його власної письмової заяви;\n10) повернення від оператора, провайдера телекомунікацій невикористаної частини коштів у разі відмови від передплачених телекомунікаційних послуг у випадках і порядку, визначених правилами надання і отримання цих послуг, а також договором приєднання щодо виконання благодійного телекомунікаційного повідомлення (у разі укладення такого договору);\n11) відмову від телекомунікаційних послуг у порядку, встановленому договором про надання телекомунікаційних послуг;\n12) відшкодування збитків, заподіяних унаслідок невиконання чи неналежного виконання оператором, провайдером телекомунікацій обов’язків, передбачених договором із споживачем чи законодавством;\n13) оскарження неправомірних дій операторів, провайдерів телекомунікацій шляхом звернення до суду та уповноважених державних органів;\n14) відмову від оплати телекомунікаційної послуги, яку вони не замовляли;\n15) отримання відомостей щодо можливості та порядку відмови від замовленої телекомунікаційної послуги;\n16) безоплатне отримання від оператора, провайдера телекомунікацій рахунків за надані телекомунікаційні послуги. За особистим зверненням споживача з урахуванням технічної можливості обладнання телекомунікаційної мережі нарахована до оплати сума за надані послуги повинна бути розшифрована тільки за той розрахунковий період, до якого споживач має претензії, із зазначенням номера абонента, якого викликав споживач, виду послуги, часу початку і закінчення кожного сеансу зв’язку, обсягу наданих послуг, суми коштів до сплати за кожний сеанс зв’язку. Телекомунікаційні послуги, які надаються знеособлено (анонімно), розшифровці не підлягають;\n16 -1 ) перенесення абонентського номера, користування персональним номером та отримання послуг національного роумінгу;\n17) інші права, визначені законодавством України та договором про надання телекомунікаційних послуг.\n2. Абонент, який отримує телекомунікаційні послуги без укладення договору в письмовій формі, може зареєструватися в оператора, надавши йому персональні дані відповідно до закону в порядку , встановленому національною комісією, що здійснює державне регулювання у сфері зв’язку та інформатизації."
    },
    {
      "provision_ref": "art33",
      "section": "33",
      "title": "Стаття 33. Обов’язки споживачів телекомунікаційних послуг",
      "content": "1. Споживачі телекомунікаційних послуг зобов’язані дотримуватися Правил надання та отримання телекомунікаційних послуг , що затверджує Кабінет Міністрів України, зокрема:\n1) використовувати кінцеве обладнання, що має документ про підтвердження відповідності;\n2) не допускати використання кінцевого обладнання споживача для вчинення протиправних дій або дій, що суперечать інтересам національної безпеки, оборони та охорони правопорядку;\n3) не допускати дій, що можуть створювати загрозу для безпеки експлуатації мереж телекомунікацій, підтримки цілісності та взаємодії мереж телекомунікацій, захисту інформаційної безпеки мереж телекомунікацій, електромагнітної сумісності радіоелектронних засобів, ускладнювати чи унеможливлювати надання послуг іншим споживачам;\n4) не допускати використання на комерційній основі кінцевого обладнання та абонентських ліній для надання телекомунікаційних послуг третім особам;\n5) виконувати умови договору про надання телекомунікаційних послуг у разі його укладення, у тому числі своєчасно оплачувати отримані ними телекомунікаційні послуги;\n6) виконувати інші обов’язки відповідно до законодавства.\n2. У разі використання абонентами лічильників обліку тривалості телекомунікаційних послуг, що встановлюються на кінцевому обладнанні для перевірки правильності нарахування плати за отримані послуги, абоненти зобов’язані:\n1) використовувати лічильники, що мають документ про підтвердження відповідності згідно із законодавством України;\n2) періодично здійснювати метрологічну повірку лічильників як засобів вимірювальної техніки в порядку, визначеному законодавством України.\n3. Споживачі телекомунікаційних послуг зобов’язані виконувати інші обов’язки відповідно до цього Закону та законодавства України."
    },
    {
      "provision_ref": "art34",
      "section": "34",
      "title": "Стаття 34. Захист інформації про споживача",
      "content": "1. Оператори, провайдери телекомунікацій повинні забезпечувати і нести відповідальність за схоронність відомостей щодо споживача, отриманих при укладенні договору, наданих телекомунікаційних послуг, у тому числі отримання послуг, їх тривалості, змісту, маршрутів передавання тощо.\n2. Призначені для оприлюднення телефонні довідники, у тому числі електронні версії та бази даних інформаційно-довідкових служб, можуть містити інформацію про прізвище, ім’я, по батькові, найменування, адресу та номер телефону абонента в разі, якщо в договорі про надання телекомунікаційних послуг міститься згода споживача на опублікування такої інформації. Під час автоматизованої обробки інформації про абонентів оператор телекомунікацій забезпечує її захист відповідно до закону. Споживач має право на безоплатне вилучення відомостей про нього повністю або частково з електронних версій баз даних інформаційно-довідкових служб.\n3. Інформація про споживача та про телекомунікаційні послуги, що він отримав, може надаватись у випадках і в порядку, визначених законом. В інших випадках зазначена інформація може поширюватися лише за наявності письмової згоди споживача."
    },
    {
      "provision_ref": "art35",
      "section": "35",
      "title": "Стаття 35. Захист інтересів споживачів у разі припинення діяльності оператором, провайдером телекомунікацій з надання телекомунікаційних послуг",
      "content": "1. Оператор, провайдер телекомунікацій, який припиняє діяльність з надання телекомунікаційних послуг, зобов’язаний попередити споживачів не пізніше ніж за три місяці до припинення надання телекомунікаційних послуг.\n2. У разі вилучення номерного та/або радіочастотного ресурсу внаслідок порушення оператором, провайдером телекомунікацій законодавства такий оператор, провайдер зобов’язаний відшкодувати абоненту витрати, пов’язані з припиненням надання телекомунікаційних послуг, у встановленому законом порядку."
    },
    {
      "provision_ref": "art36",
      "section": "36",
      "title": "Стаття 36. Відповідальність споживачів телекомунікаційних послуг",
      "content": "1. Споживачі телекомунікаційних послуг несуть відповідальність за порушення норм цього Закону, Правил надання та отримання телекомунікаційних послуг відповідно до закону.\n2. У разі затримки плати за надані оператором, провайдером телекомунікаційні послуги споживачі сплачують пеню, яка обчислюється від вартості неоплачених послуг у розмірі облікової ставки Національного банку України, що діяла в період, за який нараховується пеня.\n3. Сплата споживачем пені, правомірне припинення чи скорочення оператором, провайдером переліку телекомунікаційних послуг не звільняє споживача від обов’язку оплатити надані йому телекомунікаційні послуги.\n4. У разі виявлення пошкодження телекомунікаційної мережі, що сталося з вини споживача, усі витрати оператора телекомунікацій на усунення пошкодження, а також відшкодування інших збитків (у тому числі неотриманий прибуток) покладаються на споживача.\nГлава VII\n\nОПЕРАТОРИ, ПРОВАЙДЕРИ ТЕЛЕКОМУНІКАЦІЙ"
    },
    {
      "provision_ref": "art37",
      "section": "37",
      "title": "Стаття 37. Правові основи діяльності операторів і провайдерів телекомунікацій",
      "content": "1. Оператори, провайдери телекомунікацій здійснюють свою діяльність відповідно до законодавства про телекомунікації.\n2. Правовими основами діяльності операторів, провайдерів телекомунікацій є:\n1) рівні права операторів, провайдерів на ринку телекомунікацій України;\n2) пріоритет інтересів споживачів телекомунікаційних послуг;\n3) розвиток конкуренції в умовах функціонування операторів та/або провайдерів різних форм власності;\n4) недопущення вчинення дискримінаційних дій з боку операторів, провайдерів телекомунікацій з істотною ринковою перевагою на ринках телекомунікаційних послуг проти інших суб’єктів цих ринків.\n4. Віднесення операторів і провайдерів телекомунікацій до операторів і провайдерів, які займають монопольне (домінуюче) становище на ринку телекомунікацій, проводиться Антимонопольним комітетом України на підставі законодавства про захист економічної конкуренції."
    },
    {
      "provision_ref": "art38",
      "section": "38",
      "title": "Стаття 38. Права операторів, провайдерів телекомунікацій",
      "content": "1. Оператори телекомунікацій мають право на:\n1) здійснення діяльності у сфері телекомунікацій відповідно до законодавства;\n3) отримання номерного ресурсу;\n4) планування та розвиток власних мереж;\n5) установлення тарифів на телекомунікаційні послуги, що ними надаються, крім тих послуг, тарифи на які регулюються державою відповідно до цього Закону;\n6) присвоєння телефонних номерів споживачам у межах виділеного оператору номерного ресурсу та задіяння персональних номерів у порядку, встановленому національною комісією, що здійснює державне регулювання у сфері зв’язку та інформатизації;\n7) з’єднання телекомунікаційних мереж, що знаходяться в його власності або користуванні, з телекомунікаційними мережами, що знаходяться у власності або користуванні інших операторів, відповідно до цього Закону;\n8) скорочення переліку або припинення надання телекомунікаційних послуг споживачам, які порушують правила надання і отримання телекомунікаційних послуг, або на відключення кінцевого обладнання споживача, якщо воно не має виданого в установленому законодавством порядку документа про підтвердження відповідності вимогам технічних вимог та/або інших нормативно-правових актів у сфері телекомунікацій, у порядку, визначеному цими правилами;\n9) відключення на підставі рішення суду кінцевого обладнання, якщо воно використовується абонентом для вчинення протиправних дій або дій, що загрожують інтересам державної безпеки;\n10) зупинення діяльності у сфері телекомунікацій відповідно до цього Закону і в порядку, встановленому ЦОВЗ та узгодженому з національною комісією, що здійснює державне регулювання у сфері зв’язку та інформатизації;\n11) установлення телекомунікаційного обладнання в приміщеннях, що належать їм на правах найму, з дозволу власника приміщення;\n12) інші права, передбачені законодавством України та договорами про надання телекомунікаційних послуг.\n2. Відключення кінцевого обладнання підрозділам Міністерства оборони України, Служби безпеки України, Державного бюро розслідувань, Національного антикорупційного бюро України, Бюро економічної безпеки України, Служби зовнішньої розвідки України, Державної служби спеціального зв’язку та захисту інформації України, Міністерства внутрішніх справ України, Національної поліції, центрального органу виконавчої влади, що реалізує державну податкову політику, центрального органу виконавчої влади, що реалізує державну митну політику, центральних органів виконавчої влади, що забезпечують формування та реалізують державну політику у сферах цивільного захисту, пожежної і техногенної безпеки, захисту державного кордону, з’єднувальних ліній служб екстреного виклику здійснюється в порядку , встановленому Кабінетом Міністрів України.\n3. Провайдер телекомунікацій користується правами, передбаченими частиною першою цієї статті, за винятком прав, передбачених пунктами 3 , 6 , 7 частини першої цієї статті, а також має право на підключення технічних засобів до телекомунікаційної мережі оператора відповідно до законодавства.\n4. Провайдери телекомунікацій здійснюють діяльність у сфері телекомунікацій на підставі договору з оператором телекомунікацій - резидентом України."
    },
    {
      "provision_ref": "art39",
      "section": "39",
      "title": "Стаття 39. Обов’язки операторів і провайдерів телекомунікацій",
      "content": "1. Оператори телекомунікацій зобов’язані:\n1) здійснювати діяльність у сфері телекомунікацій відповідно до законодавства за умови включення до реєстру операторів, провайдерів телекомунікацій, а у визначених законом випадках також за наявності відповідних дозволів;\n2) надавати безоплатний доступ споживачам до телекомунікаційних мереж загального користування для виклику пожежної охорони, Національної поліції, швидкої допомоги, аварійних служб газу та підрозділів екстреної допомоги населенню за єдиним телефонним номером 112, а також для надсилання благодійного телекомунікаційного повідомлення.\nБезоплатно оператором телекомунікацій надаються:\nа) послуги телефонного зв’язку або послуги з передачі текстового повідомлення, якщо вони надаються абонентам для направлення (здійснення) ними благодійного телекомунікаційного повідомлення;\nб) послуги з перерахування коштів як благодійної пожертви на користь неприбуткової організації, у тому числі благодійної організації (крім політичних партій і кредитних спілок), або територіальної громади на виконання благодійного телекомунікаційного повідомлення, направленого (здійсненого) таким абонентом;\nв) послуги з публічного збору благодійних пожертв з використанням благодійного телекомунікаційного повідомлення згідно з договором, укладеним між оператором телекомунікацій та неприбутковою організацією, у тому числі благодійною організацією (крім політичних партій і кредитних спілок), або територіальною громадою.\nПри цьому на суму коштів, перераховану оператором на цілі благодійної діяльності, зібраних публічним збором благодійних пожертв з використанням благодійного телекомунікаційного повідомлення, зменшується аванс абонента за телекомунікаційні послуги. Відповідна сума коштів списується з особового рахунку абонента;\n3) надавати телекомунікаційні послуги за встановленими показниками якості;\n4) надавати споживачам вичерпну інформацію, необхідну для укладення договору, а також щодо телекомунікаційних послуг, які вони надають;\n4 -1 ) надавати абонентам послугу перенесення абонентського номера, користування персональним номером у порядку , встановленому національною комісією, що здійснює державне регулювання у сфері зв’язку та інформатизації;\n5) вести достовірний облік телекомунікаційних послуг, що надаються споживачеві;\n6) забезпечувати правильність застосування тарифів;\n7) зберігати записи про надані телекомунікаційні послуги протягом строку позовної давності, визначеного законом, та надавати інформацію про надані телекомунікаційні послуги в порядку, встановленому законом;\n8) не допускати порушень правил добросовісної конкуренції на ринку телекомунікацій;\n9) першочергово надавати телекомунікаційні послуги підрозділам Міністерства оборони України, Служби безпеки України, Державного бюро розслідувань, Національного антикорупційного бюро України, Бюро економічної безпеки України, Служби зовнішньої розвідки України, Державної служби спеціального зв’язку та захисту інформації України, Міністерства внутрішніх справ України, Національної поліції, центрального органу виконавчої влади, що реалізує державну податкову політику, центрального органу виконавчої влади, що реалізує державну митну політику, центральних органів виконавчої влади, що забезпечують формування та реалізують державну політику у сферах цивільного захисту, пожежної і техногенної безпеки, захисту державного кордону;\n10) забезпечувати готовність своїх телекомунікаційних мереж до роботи в умовах надзвичайних ситуацій, надзвичайного та воєнного стану, в тому числі можливість оповіщення своїх споживачів у цих умовах;\n11) надавати щорічно до ЦОВЗ інформацію про свої телекомунікаційні мережі для відпрацювання мобілізаційних планів у межах, визначених Кабінетом Міністрів України;\n12) вести облікову та іншу, визначену законодавством, документацію щодо своїх телекомунікаційних мереж та взаємоз’єднання з іншими телекомунікаційними мережами;\n13) своєчасно надавати ЦОВЗ та національній комісії, що здійснює державне регулювання у сфері зв’язку та інформатизації, звіти та інформацію в обсягах, порядку і строки, визначені законодавством;\n14) оприлюднювати тарифи на телекомунікаційні послуги, що встановлюються самим оператором, не пізніше ніж за сім календарних днів до їх введення;\n15) забезпечувати використання наданого номерного ресурсу в терміни, визначені національною комісією, що здійснює державне регулювання у сфері зв’язку та інформатизації;\n16) попереджувати споживачів про можливе скорочення переліку телекомунікаційних послуг чи відключення їх кінцевого обладнання у випадках і порядку, передбачених правилами надання і отримання цих послуг;\n17) вживати заходів для недопущення несанкціонованого доступу до телекомунікаційних мереж та інформації, що передається цими мережами;\n18) на підставі рішення суду обмежувати доступ своїх абонентів до ресурсів, через які здійснюється розповсюдження дитячої порнографії;\n18 -1 ) подавати до центрів системи екстреної допомоги населенню за єдиним телефонним номером 112:\nневідкладно після отримання екстреного виклику від абонента рухомого (мобільного) зв’язку - дані про його номер і місцезнаходження;\nщомісяця - інформацію про абонентські номери фіксованого телефонного зв’язку, прізвища, імена, по батькові, найменування та адреси, що містяться в базі даних;\n19) виконувати інші обов’язки відповідно до законодавства України.\n2. Усі пункти частини першої цієї статті, крім пунктів 1, 2, 10, 11, 12, 15, 17, 18 -1 , поширюються також на провайдерів телекомунікацій.\nОператори, провайдери телекомунікацій зберігають та надають інформацію про з’єднання свого абонента у порядку, встановленому законом.\n3. У разі якщо оператор, провайдер телекомунікацій встановлює плату за телекомунікаційні послуги згідно з почасовими тарифами, то при розрахунках із споживачами він зобов’язаний враховувати лише повні тарифні одиниці часу.\n4. Оператори телекомунікацій зобов’язані за власні кошти встановлювати на своїх телекомунікаційних мережах технічні засоби, необхідні для здійснення уповноваженими органами оперативно-розшукових, негласних слідчих (розшукових) дій та розвідувальних заходів, і забезпечувати функціонування цих технічних засобів, а також у межах своїх повноважень сприяти проведенню оперативно-розшукових, негласних слідчих (розшукових) дій та розвідувальних заходів та недопущенню розголошення організаційних і тактичних прийомів їх проведення. Оператори телекомунікацій зобов’язані забезпечувати захист зазначених технічних засобів від несанкціонованого доступу.\n5. Оператори, провайдери телекомунікацій не мають права відмовляти в подальшому наданні загальнодоступних послуг особам з інвалідністю I та II груп усіх категорій, поточна заборгованість яких за отримані послуги не перевищує трьох мінімальних пенсій за віком.\n6. Оператори телекомунікацій, що надають послуги рухомого (мобільного) зв’язку на території України, за умови укладення відповідної письмової угоди між собою зобов’язані надавати можливість абонентам отримувати послугу національного роумінгу."
    },
    {
      "provision_ref": "art40",
      "section": "40",
      "title": "Стаття 40. Відповідальність операторів, провайдерів телекомунікацій",
      "content": "1. Оператор, провайдер телекомунікацій несе перед споживачами за ненадання або неналежне надання телекомунікаційних послуг таку майнову відповідальність:\n1) за ненадання оплачених телекомунікаційних послуг або надання їх в обсязі, меншому за оплачений, -\nу розмірі оплаченої вартості ненаданих послуг та штрафу в розмірі 25 відсотків вартості послуг;\n2) за затримку передавання телеграми, що призвело до її невручення або до несвоєчасного вручення, -\nштраф у розмірі 50 відсотків вартості оплаченої послуги, а також повернення споживачу отриманих за послугу грошей;\n3) за безпідставне відключення кінцевого обладнання, -\nу розмірі абонентної плати за весь період відключення;\n4) за безпідставні скорочення чи зміну переліку послуг, -\nу розмірі абонентної плати за один місяць;\n5) в інших випадках - у розмірах, передбачених договором про надання телекомунікаційних послуг;\n6) у разі неусунення протягом однієї доби із зафіксованого моменту подання абонентом заявки щодо пошкодження телекомунікаційної мережі, яке унеможливило доступ споживача до послуги або знизило до неприпустимих значень показники якості телекомунікаційної послуги, абонентна плата за весь період пошкодження не нараховується, а оператор телекомунікацій у разі неусунення пошкодження протягом п’яти діб із зафіксованого моменту подання абонентом відповідної заявки сплачує споживачу штраф у розмірі 25 відсотків добової абонентної плати за кожну добу перевищення цього терміну, але не більше ніж за три місяці.\n2. Оператори, провайдери телекомунікацій не несуть майнової відповідальності перед споживачами телекомунікаційних послуг за невиконання чи неналежне виконання зобов’язань з надання телекомунікаційних послуг унаслідок дії непереборної сили (землетрус, повінь, ураган тощо), викрадання чи пошкодження зловмисниками лінійних та станційних споруд, що використовуються оператором телекомунікацій, або з вини споживача у випадках, передбачених цим Законом.\n3. Питання відшкодування завданих споживачеві фактичних збитків, моральної шкоди, втраченої вигоди через неналежне виконання оператором, провайдером телекомунікацій обов’язків за договором про надання телекомунікаційних послуг вирішуються в судовому порядку.\n4. Оператори, провайдери телекомунікацій не несуть відповідальності за зміст інформації, що передається їх мережами."
    },
    {
      "provision_ref": "art41",
      "section": "41",
      "title": "Стаття 41. Персонал операторів, провайдерів телекомунікацій",
      "content": "1. Персоналом оператора, провайдера телекомунікацій є всі працівники, які перебувають з ним у трудових відносинах.\n2. Персонал оператора, провайдера телекомунікацій несе відповідальність за порушення вимог законодавства України щодо збереження таємниці телефонних розмов, телеграфної чи іншої кореспонденції, що передаються засобами зв’язку або через комп’ютер, а також інформації з обмеженим доступом щодо організації та функціонування телекомунікаційних мереж в інтересах національної безпеки, оборони та охорони правопорядку.\n3. Персоналу оператора, провайдера телекомунікацій забороняється брати участь у страйках, якщо такі дії призводять до припинення функціонування мереж телекомунікацій чи надання телекомунікаційних послуг, що створює перешкоди для забезпечення національної безпеки, охорони здоров’я, прав і свобод людини.\n4. Операторами, провайдерами телекомунікацій створюються робочі місця для працевлаштування осіб з інвалідністю у розмірі 4 відсотків загальної чисельності працівників без урахування зайнятих у важких, шкідливих умовах та роботах з підвищеною небезпекою.\n5. Керівники підприємств - операторів, провайдерів телекомунікацій та їх філій можуть прийматися на роботу за контрактом.\nГлава VIII\n\nРЕГУЛЮВАННЯ ДОСТУПУ ДО РИНКУ ТЕЛЕКОМУНІКАЦІЙ"
    },
    {
      "provision_ref": "art42",
      "section": "42",
      "title": "Стаття 42. Здійснення діяльності у сфері телекомунікацій",
      "content": "1. Право на здійснення діяльності у сфері телекомунікацій суб’єкт господарювання набуває шляхом подання до національної комісії, що здійснює державне регулювання у сфері зв’язку та інформатизації, повідомлення про початок здійснення діяльності у сфері телекомунікацій.\nЗдійснення діяльності у сфері телекомунікацій без подання повідомлення про початок здійснення діяльності у сфері телекомунікацій забороняється.\nСуб’єкт господарювання під час провадження діяльності у сфері телекомунікацій зобов’язаний виконувати передбачені законом, Правилами здійснення діяльності у сфері телекомунікацій та іншими нормативно-правовими актами у сфері телекомунікацій обов’язки оператора, провайдера телекомунікацій.\nДіяльність у сфері телекомунікацій, що передбачає використання обмеженого (радіочастотного та/або номерного) ресурсу, здійснюється після отримання відповідних ліцензії та/або дозволу (ліцензій та/або дозволів), необхідність отримання яких визначена законом.\n2. У повідомленні про початок здійснення діяльності у сфері телекомунікацій зазначаються:\n1) повне найменування юридичної особи або прізвище, ім’я, по батькові (за наявності) фізичної особи - підприємця;\n2) код за Єдиним державним реєстром підприємств і організацій України - для юридичної особи або реєстраційний номер облікової картки платника податків або серія та номер паспорта (для фізичних осіб, які через свої релігійні переконання відмовляються від прийняття реєстраційного номера облікової картки платника податків та офіційно повідомили про це відповідний контролюючий орган і мають відмітку в паспорті) - для фізичних осіб - підприємців;\n3) місцезнаходження - для юридичної особи або місце проживання - для фізичної особи - підприємця;\n4) адреса для листування;\n5) контактні дані: номери телефону, факсу, електронна адреса, адреса офіційної сторінки в мережі Інтернет (за наявності);\n6) прізвище, ім’я, по батькові (за наявності) керівника;\n7) територія, на якій здійснюється діяльність у сфері телекомунікацій;\n8) вид та опис телекомунікаційних послуг. У разі відсутності в орієнтовному переліку видів телекомунікаційних послуг, затвердженому національною комісією, що здійснює державне регулювання у сфері зв’язку та інформатизації, послуги, яку планує надавати суб’єкт господарювання, вид та опис такої послуги надається в довільній формі;\n9) інформація про отримані ліцензії, дозволи - у разі здійснення діяльності у сфері телекомунікацій, яка передбачає використання обмеженого (радіочастотного та/або номерного) ресурсу;\n10) зобов’язання заявника виконувати передбачені законом, Правилами здійснення діяльності у сфері телекомунікацій та іншими нормативно-правовими актами у сфері телекомунікацій обов’язки оператора, провайдера телекомунікацій.\nФорма повідомлення про початок здійснення діяльності у сфері телекомунікацій визначається національною комісією, що здійснює державне регулювання у сфері зв’язку та інформатизації.\nТаке повідомлення підписується керівником або особою, яка може вчиняти дії від імені суб’єкта господарювання, або особисто фізичною особою - підприємцем.\n3. Повідомлення про початок здійснення діяльності у сфері телекомунікацій подається суб’єктом господарювання до національної комісії, що здійснює державне регулювання у сфері зв’язку та інформатизації, у порядку, визначеному статтею 9 Закону України \"Про адміністративні послуги\".\nСуб’єкт господарювання набуває право на провадження діяльності у сфері телекомунікацій з дати подання повідомлення про початок здійснення діяльності у сфері телекомунікацій до національної комісії, що здійснює державне регулювання у сфері зв’язку та інформатизації.\nДатою подання повідомлення про початок здійснення діяльності у сфері телекомунікацій вважається дата вхідної реєстрації такого повідомлення у національній комісії, що здійснює державне регулювання у сфері зв’язку та інформатизації.\n4. Відповідальність за достовірність і повноту відомостей, зазначених у повідомленні про початок здійснення діяльності у сфері телекомунікацій, покладається на суб’єкта господарювання, який подав таке повідомлення.\n5. Уповноважені національною комісією, що здійснює державне регулювання у сфері зв’язку та інформатизації, посадові особи протягом п’яти робочих днів з дати вхідної реєстрації повідомлення про початок діяльності у сфері телекомунікацій у національній комісії, що здійснює державне регулювання у сфері зв’язку та інформатизації, вносять відомості про суб’єкта господарювання, який подав таке повідомлення, до реєстру операторів, провайдерів телекомунікацій, що оприлюднюється на офіційному вебсайті національної комісії, що здійснює державне регулювання у сфері зв’язку та інформатизації.\nВідомості, що містяться в реєстрі операторів, провайдерів телекомунікацій, є відкритими та загальнодоступними, крім даних фізичних осіб - підприємців про реєстраційний номер облікової картки платника податків або серію та номер паспорта (для фізичних осіб, які через свої релігійні переконання відмовляються від прийняття реєстраційного номера облікової картки платника податків та офіційно повідомили про це відповідний контролюючий орган і мають відмітку в паспорті).\nУ разі виявлення суб’єктом господарювання помилки у поданому повідомленні про початок здійснення діяльності у сфері телекомунікацій такий суб’єкт господарювання має право протягом десяти робочих днів після подання повідомлення подати до національної комісії, що здійснює державне регулювання у сфері зв’язку та інформатизації, виправлені (достовірні) дані щодо інформації, яка потребує змін.\nІнформація не вважається недостовірною або поданою не в повному обсязі, якщо суб’єкт господарювання протягом десяти робочих днів після подання повідомлення про початок здійснення діяльності у сфері телекомунікацій подав виправлені дані до відповідного органу.\nУповноважені національною комісією, що здійснює державне регулювання у сфері зв’язку та інформатизації, посадові особи протягом п’яти робочих днів з дати отримання виправлених (достовірних) даних щодо інформації, яка потребує змін, вносять відповідні зміни до реєстру операторів, провайдерів телекомунікацій.\nУ разі зміни відомостей, зазначених у поданому повідомленні про початок здійснення діяльності у сфері телекомунікацій, суб’єкт господарювання зобов’язаний подати до національної комісії, що здійснює державне регулювання у сфері зв’язку та інформатизації, відповідне повідомлення у порядку, визначеному частиною третьою цієї статті, протягом десяти робочих днів з дня настання таких змін.\nУповноважені національною комісією, що здійснює державне регулювання у сфері зв’язку та інформатизації, посадові особи протягом п’яти робочих днів з дати отримання інформації про зміну відомостей вносять відповідні зміни до реєстру операторів, провайдерів телекомунікацій.\nВиключення з реєстру операторів, провайдерів телекомунікацій здійснюється уповноваженими національною комісією, що здійснює державне регулювання у сфері зв’язку та інформатизації, посадовими особами на підставі заяви суб’єкта господарювання про виключення з реєстру, підписаної керівником, або особою, яка може вчиняти дії від імені суб’єкта господарювання, або особисто фізичною особою - підприємцем.\nНаціональна комісія, що здійснює державне регулювання у сфері зв’язку та інформатизації, має право виключити суб’єкта господарювання з реєстру операторів, провайдерів телекомунікацій у разі припинення діяльності юридичної особи чи фізичної особи - підприємця на підставі даних Єдиного державного реєстру юридичних осіб, фізичних осіб - підприємців та громадських формувань або у разі відсутності суб’єкта господарювання у такому реєстрі.\nПродовження здійснення діяльності у сфері телекомунікацій без подання повідомлення про зміну відомостей, що зазначаються у реєстрі операторів, провайдерів телекомунікацій, забороняється.\n6. За зверненням суб’єкта господарювання уповноважені національною комісією, що здійснює державне регулювання у сфері зв’язку та інформатизації, посадові особи протягом трьох робочих днів надають (надсилають) йому в паперовій або електронній формі на безоплатній основі витяг з реєстру операторів, провайдерів телекомунікацій на бланку національної комісії, що здійснює державне регулювання у сфері зв’язку та інформатизації.\n7. За подання повідомлення про початок здійснення діяльності у сфері телекомунікацій, подання повідомлення про внесення змін до відомостей, які зазначені у раніше поданому повідомленні, та внесення відомостей до реєстру операторів, провайдерів телекомунікацій плата не справляється.\n8. Реєстр операторів, провайдерів телекомунікацій є частиною інформаційно-аналітичної системи національної комісії, що здійснює державне регулювання у сфері зв’язку та інформатизації.\nДоступ до інформаційно-аналітичної системи національної комісії, що здійснює державне регулювання у сфері зв’язку та інформатизації, здійснюється через офіційний вебсайт національної комісії, що здійснює державне регулювання у сфері зв’язку та інформатизації.\nВ інформаційно-аналітичній системі національної комісії, що здійснює державне регулювання у сфері зв’язку та інформатизації, забезпечується можливість пошуку, формування електронних витягів про операторів, провайдерів телекомунікацій, подання звітів з урахуванням вимог законодавства про захист інформації.\nПорядок користування інформаційно-аналітичною системою національної комісії, що здійснює державне регулювання у сфері зв’язку та інформатизації, визначає національна комісія, що здійснює державне регулювання у сфері зв’язку та інформатизації."
    },
    {
      "provision_ref": "art44",
      "section": "44",
      "title": "Стаття 44. Правила здійснення діяльності у сфері телекомунікацій",
      "content": "1. Правила здійснення діяльності у сфері телекомунікацій є нормативно-правовим актом, що містить перелік організаційних, кваліфікаційних, технологічних вимог, обов’язкових для виконання при здійсненні певного виду діяльності у сфері телекомунікацій.\n3. Правила здійснення діяльності у сфері телекомунікацій встановлює національна комісія, що здійснює державне регулювання у сфері зв’язку та інформатизації, відповідно до цього Закону."
    },
    {
      "provision_ref": "art56",
      "section": "56",
      "title": "Стаття 56. Адміністрування адресного простору українського сегмента мережі Інтернет",
      "content": "1. Адміністрування адресного простору українського сегмента мережі Інтернет включає комплекс організаційно-технічних заходів, необхідних для забезпечення функціонування технічних засобів підтримки адресування, у тому числі серверів доменних назв українського сегмента мережі Інтернет, реєстру домену.UA в координації з міжнародною системою адміністрування мережі Інтернет, спрямованих на систематизацію та оптимізацію використання, обліку та адміністрування доменів другого рівня, а також створення умов для використання простору доменних імен на принципах рівного доступу, захисту прав споживачів послуг Інтернет та вільної конкуренції.\n2. Адміністрування адресного простору українського сегмента мережі Інтернет здійснюється уповноваженою організацією для:\n1) створення реєстру доменних назв і адрес мережі українського сегмента мережі Інтернет;\n2) створення реєстру доменних назв у домені.UA;\n3) створення та підтримки автоматизованої системи реєстрації та обліку доменних назв і адрес українського сегмента мережі Інтернет;\n4) забезпечення унікальності, формування та підтримки простору доменних назв другого рівня в домені.UA;\n5) створення умов для використання адресного простору українського сегмента мережі Інтернет на принципах рівного доступу, оптимального використання, захисту прав споживачів послуг Інтернет та вільної конкуренції;\n6) представництва та захисту у відповідних міжнародних організаціях інтересів споживачів українського сегмента мережі Інтернет.\n3. Адміністрування адресного простору мережі Інтернет у домені.UA здійснюється недержавною організацією, яка утворюється самоврядними організаціями операторів/провайдерів Інтернет та зареєстрована відповідно до міжнародних вимог.\n4. Утворення адресного простору, розподіл і надання адрес, маршрутизація інформації між адресами здійснюються відповідно до міжнародних вимог.\nГлава IX\n\nВЗАЄМОЗ’ЄДНАННЯ ТЕЛЕКОМУНІКАЦІЙНИХ МЕРЕЖ"
    },
    {
      "provision_ref": "art57",
      "section": "57",
      "title": "Стаття 57. Принципи взаємоз’єднання телекомунікаційних мереж",
      "content": "1. При здійсненні взаємоз’єднання телекомунікаційних мереж повинні бути дотримані такі принципи:\n1) технічні, організаційні та економічні умови взаємоз’єднання телекомунікаційних мереж, у тому числі розрахункові такси за послуги пропуску трафіка, повинні бути предметом договору між операторами телекомунікацій;\n2) економічні умови взаємоз’єднання телекомунікаційних мереж операторів телекомунікацій та розрахункові такси за доступ до телекомунікаційних мереж операторів телекомунікацій, а також розрахункові такси за послуги пропуску трафіка визначаються на основі собівартості та з урахуванням прибутковості відповідних послуг у порядку, затвердженому національною комісією, що здійснює державне регулювання у сфері зв’язку та інформатизації, згідно із цим Законом;\n3) технічні, організаційні та економічні умови взаємоз’єднання з телекомунікаційними мережами операторів телекомунікацій з істотною ринковою перевагою на ринках певних телекомунікаційних послуг регулюються в порядку, встановленому національною комісією, що здійснює державне регулювання у сфері зв’язку та інформатизації;\n4) розміри розрахункових такс за послуги пропуску трафіка, плати за доступ до телекомунікаційних мереж операторів телекомунікацій, що займають монопольне (домінуюче) становище на ринку телекомунікацій, та/або операторів телекомунікацій з істотною ринковою перевагою установлюються в порядку, затвердженому національною комісією, що здійснює державне регулювання у сфері зв’язку та інформатизації.\nРозрахункові такси за послуги пропуску трафіка до телекомунікаційних мереж операторів телекомунікацій, що не займають монопольне (домінуюче) становище та не мають істотної ринкової переваги, не можуть бути нижчими за відповідні розрахункові такси за послуги пропуску трафіка від їхніх мереж до мереж операторів телекомунікацій, що займають монопольне (домінуюче) становище та/або мають істотну ринкову перевагу.\n2. Національна комісія, що здійснює державне регулювання у сфері зв’язку та інформатизації, за зверненням будь-якої із сторін повинна здійснювати врегулювання відносин операторів телекомунікацій щодо взаємоз’єднання, у тому числі щодо послуг пропуску трафіка, при укладанні, виконанні та розірванні відповідних договорів.\nЗ метою забезпечення ефективної конкуренції та умов, що є недискримінаційними, рівноправними та прийнятними для обох сторін і корисними для споживачів, національна комісія, що здійснює державне регулювання у сфері зв’язку та інформатизації, протягом місяця з дня звернення приймає відповідне рішення по суті спору.\n3. Рішення національної комісії, що здійснює державне регулювання у сфері зв’язку та інформатизації, щодо спору з питань взаємоз’єднання, у тому числі щодо послуг пропуску трафіка, є обов’язковим для виконання операторами телекомунікацій і може бути скасовано лише за рішенням суду."
    },
    {
      "provision_ref": "art58",
      "section": "58",
      "title": "Стаття 58. Обов’язки операторів при взаємоз’єднанні телекомунікаційних мереж",
      "content": "1. Оператори телекомунікацій зобов’язані:\n1) дотримуватися технічних вимог, установлених для телекомунікаційних мереж;\n2) надавати іншим операторам телекомунікацій, які бажають укласти договори про взаємоз’єднання, інформацію, необхідну для підготовки таких договорів, а також запропонувати умови взаємоз’єднання, не гірші тих, що запропоновані іншим операторам телекомунікацій;\n3) забезпечувати взаємоз’єднання телекомунікаційних мереж у всіх технічно можливих місцях із пропускною спроможністю, необхідною для якісного надання телекомунікаційних послуг. При цьому операторам забороняється при проведенні взаємоз’єднання вимагати один від одного виконання будь-яких робіт, послуг, зазнання витрат, спрямованих на дообладнання своїх телекомунікаційних мереж;\n4) надавати на вимогу національної комісії, що здійснює державне регулювання у сфері зв’язку та інформатизації, інформацію про умови взаємоз’єднання телекомунікаційних мереж;\n4 -1 ) дотримуватися розмірів розрахункових такс за послуги пропуску трафіка, встановлених національною комісією, що здійснює державне регулювання у сфері зв’язку та інформатизації, у випадках, передбачених цим Законом;\n5) своєчасно та в повному обсязі проводити розрахунки відповідно до умов договору між операторами, провайдерами телекомунікацій;\n6) не створювати перешкоди для взаємоз’єднання телекомунікаційних мереж;\n7) вживати заходів для забезпечення сталої та якісної роботи взаємоз’єднаних телекомунікаційних мереж протягом доби, повідомляти один одного про пошкодження мережі телекомунікацій або виникнення інших обставин, що призвели або можуть призвести до зниження до неприпустимих значень показників якості телекомунікаційних послуг;\n8) обмінюватися даними обліку телекомунікаційних послуг, які були надані через точки взаємоз’єднання їх мереж;\n9) додержуватися встановленого нормативно-правовими актами порядку маршрутизації трафіка."
    },
    {
      "provision_ref": "art59",
      "section": "59",
      "title": "Стаття 59. Каталог пропозицій щодо взаємоз’єднання телекомунікаційних мереж",
      "content": "1. Національна комісія, що здійснює державне регулювання у сфері зв’язку та інформатизації, затверджує і не менше одного разу на рік публікує в офіційному бюлетені каталог пропозицій операторів телекомунікацій щодо взаємоз’єднання з їхніми телекомунікаційними мережами. Пропозиції, що публікуються, повинні включати перелік існуючих точок взаємоз’єднання телекомунікаційних мереж, організаційні, економічні та технічні умови взаємоз’єднання.\n2. Подання пропозицій для операторів телекомунікацій, крім операторів, з істотною ринковою перевагою на ринках певних телекомунікаційних послуг, не є обов’язковим.\n3. Порядок подання, розгляду і затвердження пропозицій операторів телекомунікацій щодо взаємоз’єднання телекомунікаційних мереж встановлює національна комісія, що здійснює державне регулювання у сфері зв’язку та інформатизації."
    },
    {
      "provision_ref": "art60",
      "section": "60",
      "title": "Стаття 60. Особливості укладення, зміни та розірвання договору про взаємоз’єднання телекомунікаційних мереж",
      "content": "1. Укладення договору про взаємоз’єднання телекомунікаційних мереж здійснюється операторами, провайдерами телекомунікацій відповідно до обов’язкових вимог до договору про взаємоз’єднання, які встановлює національна комісія, що здійснює державне регулювання у сфері зв’язку та інформатизації.\n2. Оператор телекомунікацій, який має намір щодо укладення договору про взаємоз’єднання або щодо зміни чи розірвання такого договору, зобов’язаний письмово подати свої пропозиції відповідному оператору.\n3. Оператор телекомунікацій, який отримав письмову пропозицію від іншого оператора, повинен відповісти на неї протягом 20 календарних днів із дня її одержання.\n4. Оператор телекомунікацій, який отримав письмову пропозицію щодо підключення, має право обґрунтовано відмовити у взаємоз’єднанні з телекомунікаційною мережею іншого оператора.\n5. Оператор телекомунікацій з істотною ринковою перевагою на ринку певних телекомунікаційних послуг не має права відмовити у взаємоз’єднанні з телекомунікаційною мережею іншого оператора в точках, зазначених у каталозі пропозицій операторів телекомунікацій щодо взаємоз’єднання з їхніми телекомунікаційними мережами, крім випадків, якщо телекомунікаційна мережа, яку пропонується приєднати, не відповідає вимогам цього Закону.\n6. Сторони договору про взаємоз’єднання телекомунікаційних мереж, які укладають договори, змінюють їх умови або припиняють дію, повинні повідомити про це національну комісію, що здійснює державне регулювання у сфері зв’язку та інформатизації, протягом 30 календарних днів від дня підписання відповідних документів.\n7. Національна комісія, що здійснює державне регулювання у сфері зв’язку та інформатизації, щоквартально публікує у своєму офіційному бюлетені перелік договорів, укладених між операторами телекомунікацій щодо взаємоз’єднання телекомунікаційних мереж."
    },
    {
      "provision_ref": "art61",
      "section": "61",
      "title": "Стаття 61. Досудове врегулювання спорів про взаємоз’єднання телекомунікаційних мереж",
      "content": "1. Якщо оператори телекомунікацій не досягли згоди щодо укладення, зміни чи розірвання договору, що регулює взаємоз’єднання телекомунікаційних мереж, а також у разі неодержання відповіді в установлений строк, зацікавлена сторона має право передати спір на вирішення до національної комісії, що здійснює державне регулювання у сфері зв’язку та інформатизації.\n2. Для вирішення спору оператор, який вважає свої права порушеними, надсилає до національної комісії, що здійснює державне регулювання у сфері зв’язку та інформатизації, звернення, до якого додається проект договору про взаємоз’єднання мереж телекомунікацій, пропозиції стосовно умов взаємоз’єднання, з яких сторони не досягли домовленості, а також завірені копії всіх документів та матеріалів, необхідних для розгляду спору.\n3. Національна комісія, що здійснює державне регулювання у сфері зв’язку та інформатизації, за участю представників зацікавлених сторін, фахівців у сфері телекомунікацій та експертів розглядає надані матеріали, заслуховує сторони та приймає відповідне рішення. Рішення національної комісії, що здійснює державне регулювання у сфері зв’язку та інформатизації, є обов’язковим для виконання учасниками взаємоз’єднання телекомунікаційних мереж.\n4. Порядок розгляду звернень, дослідження матеріалів, винесення рішення щодо спору між сторонами встановлює національна комісія, що здійснює державне регулювання у сфері зв’язку та інформатизації.\n5. У разі прийняття національною комісією, що здійснює державне регулювання у сфері зв’язку та інформатизації, рішення, яке не задовольняє одну із сторін, зацікавлена сторона має право звернутися до суду.\nГлава X\n\nТЕЛЕКОМУНІКАЦІЙНІ ПОСЛУГИ"
    },
    {
      "provision_ref": "art62",
      "section": "62",
      "title": "Стаття 62. Загальнодоступні телекомунікаційні послуги",
      "content": "1. До загальнодоступних телекомунікаційних послуг належать: підключення кінцевого обладнання споживача до телекомунікаційних мереж фіксованого зв’язку загального користування (універсальний доступ), послуги фіксованого телефонного зв’язку в межах зони нумерації (місцевий телефонний зв’язок), а також виклик служб екстреної допомоги, послуги довідкових служб і зв’язку за допомогою таксофонів.\nЗагальнодоступні телекомунікаційні послуги можуть надаватися з використанням технологій проводового та/або безпроводового доступу.\n2. Дзвінки з телекомунікаційних мереж фіксованого телефонного на телекомунікаційні мережі рухомого (мобільного) зв’язку не належать до загальнодоступних телекомунікаційних послуг."
    },
    {
      "provision_ref": "art63",
      "section": "63",
      "title": "Стаття 63. Порядок надання та отримання телекомунікаційних послуг",
      "content": "1. Телекомунікаційні послуги надаються відповідно до законодавства.\n2. Умови надання телекомунікаційних послуг:\n1) укладення договору між оператором, провайдером телекомунікацій і споживачем телекомунікаційних послуг відповідно до основних вимог до договору про надання телекомунікаційних послуг , установлених національною комісією, що здійснює державне регулювання у сфері зв’язку та інформатизації;\n2) оплата замовленої споживачем телекомунікаційної послуги.\n3. Телекомунікаційні послуги споживачам, які мають установлені законодавством України пільги з їх оплати, надаються операторами, провайдерами телекомунікацій відповідно до законодавства України.\n4. Держава гарантує універсальне обслуговування, тобто забезпечення універсального доступу споживачів до телекомунікаційних мереж загального користування та надання загальнодоступних телекомунікаційних послуг нормованої якості за регульованими державою тарифами.\n5. Універсальний доступ повинен відповідати таким вимогам:\n1) забезпечення за вимогою споживача з’єднання його кінцевого обладнання з телекомунікаційними мережами загального користування за регульованими державою тарифами;\n2) телекомунікаційні мережі загального користування, до яких підключається кінцеве обладнання споживачів, повинні забезпечувати підтримання голосової телефонії (здійснення й одержання зонових, міжміських, міжнародних дзвінків), факсимільний зв’язок, передачу даних на рівні, достатньому для доступу споживачів до мережі Інтернет;\n3) при забезпеченні універсального доступу вартість підключення до телекомунікаційної мережі загального користування не залежить від технології доступу або способу підключення."
    },
    {
      "provision_ref": "art64",
      "section": "64",
      "title": "Стаття 64. Особливості розвитку, надання та фінансування загальнодоступних телекомунікаційних послуг",
      "content": "1. Основною метою розвитку та надання загальнодоступних телекомунікаційних послуг є надання громадянам України, за регульованими державою тарифами, можливості задовольняти власні потреби в телекомунікаційних послугах, визначених цим Законом, повноцінно брати участь у політичному, економічному та громадському житті суспільства.\n2. Розвиток загальнодоступних послуг здійснюється відповідно до Концепції розвитку телекомунікацій України. Концепція повинна передбачати передусім порядок та строки забезпечення доступу до загальнодоступних послуг для споживачів сільських, гірських районів, а також для таких вразливих груп споживачів, як малозабезпечені сім’ї, пенсіонери та особи з інвалідністю, а також кінцеві терміни досягнення можливості загального доступу всього населення України до загальнодоступних послуг, обсяги будівництва телекомунікаційних мереж та необхідні капіталовкладення для досягнення даної цілі.\n3. У місцях з недостатнім рівнем насиченості телекомунікаційних мереж загального користування технічними засобами заяви на надання загальнодоступних телекомунікаційних послуг задовольняються в такій послідовності:\n1) органи державної влади та органи місцевого самоврядування, Служба безпеки України, Служба зовнішньої розвідки України та військові установи України;\n2) медичні заклади, пожежні частини, організації, що надають інформацію про виникнення стихійних явищ (землетруси, повені, урагани тощо), державні дошкільні виховні та навчальні заклади, державні заклади науки і культури;\n3) дипломатичні представництва та консульські установи іноземних держав;\n4) громадяни, які відповідно до законодавства України мають право на отримання телекомунікаційних послуг на пільгових умовах;\n5) підприємства, установи та організації, громадяни.\n4. Фізичні та юридичні особи, що інвестують будівництво мережі телекомунікацій, до якої підключається кінцеве обладнання цих осіб, у розмірі не менше вартості відповідної кількості абонентських номерів, мають право на позачергове отримання послуг оператора цієї мережі без додержання зазначеного вище порядку.\n5. У разі недостатнього задоволення попиту споживачів на загальнодоступні телекомунікаційні послуги в окремих регіонах України національна комісія, що здійснює державне регулювання у сфері зв’язку та інформатизації, має право прийняти рішення щодо покладання на операторів провайдерів телекомунікацій з істотною ринковою перевагою на ринках певних телекомунікаційних послуг, а також на операторів фіксованого проводового зв’язку, які здійснюють або мають намір здійснювати діяльність у цих регіонах, обов’язків щодо розвитку та надання загальнодоступних телекомунікаційних послуг споживачам із застосуванням механізму компенсації збитків, установленого Кабінетом Міністрів України."
    },
    {
      "provision_ref": "art65",
      "section": "65",
      "title": "Стаття 65. Надання телекомунікаційних послуг в умовах надзвичайних ситуацій, надзвичайного та воєнного стану",
      "content": "1. Оператори, провайдери телекомунікацій в умовах надзвичайних ситуацій, надзвичайного та воєнного стану зобов’язані забезпечувати якісний зв’язок та оповіщення населення в порядку, визначеному Кабінетом Міністрів України.\n2. Оператори, провайдери телекомунікацій повинні забезпечити готовність до виконання своїх функцій в умовах надзвичайних ситуацій, надзвичайного та воєнного стану. Під час надзвичайного стану всі засоби та телекомунікаційні мережі зв’язку, незалежно від форми власності, використовуються для забезпечення проведення мобілізації та задоволення потреб національної безпеки, оборони, охорони правопорядку. Оператори телекомунікацій взаємодіють при цьому з Національним центром оперативно-технічного управління мережами зв’язку в питаннях, віднесених до його компетенції.\n3. В умовах надзвичайних ситуацій, надзвичайного стану оператори телекомунікацій з метою оповіщення та забезпечення телекомунікаційними послугами учасників ліквідації наслідків надзвичайних ситуацій, відбудовних робіт та здійснення відповідних заходів Радою міністрів Автономної Республіки Крим, обласними, Київською та Севастопольською міськими державними адміністраціями та органами місцевого самоврядування за погодженням із ЦОВЗ можуть установлювати тимчасові обмеження в наданні телекомунікаційних послуг споживачам до ліквідації наслідків надзвичайних ситуацій та скасування режиму надзвичайного стану.\n4. Рада міністрів Автономної Республіки Крим, обласні, Київська та Севастопольська міські державні адміністрації та органи місцевого самоврядування в межах своїх повноважень надають операторам, провайдерам телекомунікацій та їх місцевим підрозділам допомогу в ліквідації надзвичайних ситуацій, що виникли внаслідок стихійного лиха, і в усуненні їх наслідків, у придбанні необхідних матеріальних ресурсів, а також сприяють у наданні для цих цілей робочої сили, транспортних та інших технічних засобів.\nГлава XI\n\nРЕГУЛЮВАННЯ ТАРИФІВ І РОЗРАХУНКІВ"
    },
    {
      "provision_ref": "art66",
      "section": "66",
      "title": "Стаття 66. Регулювання тарифів",
      "content": "1. Тарифи на телекомунікаційні послуги встановлюються операторами, провайдерами телекомунікацій самостійно, за винятком випадків, передбачених у частині другій цієї статті.\n2. Державному регулюванню шляхом встановлення граничних або фіксованих тарифів підлягають:\n1) тарифи на загальнодоступні послуги ;\n2) тарифи на надання в користування каналів електрозв’язку операторів телекомунікацій, з істотною ринковою перевагою на ринках певних телекомунікаційних послуг;\n3) розрахункові такси за послуги пропуску трафіка до телекомунікаційних мереж операторів телекомунікацій з істотною ринковою перевагою на ринках певних телекомунікаційних послуг;\n4) тарифи на надання в користування кабельної каналізації електрозв’язку операторів телекомунікацій ."
    },
    {
      "provision_ref": "art67",
      "section": "67",
      "title": "Стаття 67. Принципи регулювання тарифів",
      "content": "1. Тарифне регулювання на ринку телекомунікацій України базується на таких принципах:\n1) базування розрахунків тарифів на собівартості цих послуг з урахуванням отримання прибутку;\n2) залежність рівня тарифів від рівня якості телекомунікаційних послуг;\n3) недопущення встановлення демпінгових або дискримінаційних цін з боку окремих операторів, провайдерів телекомунікацій;\n4) необхідність уникнення перехресного субсидування одних телекомунікаційних послуг за рахунок інших;\n5) стягнення почасової плати за фактичний час отримання споживачем телекомунікаційних послуг."
    },
    {
      "provision_ref": "art68",
      "section": "68",
      "title": "Стаття 68. Порядок розрахунків за телекомунікаційні послуги",
      "content": "1. Розрахунки за телекомунікаційні послуги здійснюються на умовах договору про надання телекомунікаційних послуг між оператором, провайдером телекомунікацій та споживачем або без договору за готівкову оплату чи за допомогою карток тощо в разі одержання споживачем замовленої за передоплатою (авансованої) послуги за тарифами, затвердженими згідно із законодавством.\n2. У разі невикористання авансу протягом розрахункового періоду залишок суми коштів переноситься на наступний розрахунковий період, якщо інше не передбачено договором. Списання оператором або провайдером телекомунікацій залишку суми коштів абонента, в тому числі на свою користь, забороняється.\nГлава XII\n\nНОМЕРНИЙ РЕСУРС"
    },
    {
      "provision_ref": "art69",
      "section": "69",
      "title": "Стаття 69. Засади формування та розподілу номерного ресурсу України",
      "content": "1. Номерний ресурс є технічно обмеженим ресурсом.\n2. Розробку та реалізацію технічної політики у формуванні номерного ресурсу здійснює ЦОВЗ.\n3. Розподіл, присвоєння та облік номерного ресурсу, видачу і скасування дозволів на його використання, державний нагляд за використанням номерного ресурсу здійснюються національною комісією, що здійснює державне регулювання у сфері зв’язку та інформатизації.\n4. Основними засадами формування та розподілу номерного ресурсу є:\n1) відкритість, недискримінаційність та об’єктивність, рівність прав на доступ до номерного ресурсу для усіх операторів телекомунікацій;\n2) користування номерним ресурсом на дозвільній та платній основі;\n3) створення резервної ємності номерів;\n4) забезпечення раціонального використання номерного ресурсу;\n5) приведення Національного плану нумерації України у відповідність із міжнародними вимогами.\n5. В інтересах розширення і забезпечення достатньої ємності номерного ресурсу та приведення його у відповідність із міжнародними вимогами ЦОВЗ приймає рішення про зміну структури номерного ресурсу та простору нумерації.\n6. Рішення ЦОВЗ про зміну структури номерного ресурсу та простору нумерації доводиться до національної комісії, що здійснює державне регулювання у сфері зв’язку та інформатизації, та публікується в її офіційному бюлетені.\n7. Національна комісія, що здійснює державне регулювання у сфері зв’язку та інформатизації, зобов’язана повідомити операторів, провайдерів телекомунікацій про зміни структури та простору нумерації присвоєного номерного ресурсу не менше ніж за шість місяців до введення в дію зазначених змін."
    },
    {
      "provision_ref": "art70",
      "section": "70",
      "title": "Стаття 70. Розподіл, використання номерного ресурсу",
      "content": "1. Номерний ресурс надається оператору телекомунікацій національною комісією, що здійснює державне регулювання у сфері зв’язку та інформатизації, на підставі дозволу на строк не менше п’яти років, для використання без права передачі іншим особам, крім випадків, визначених цим Законом, та випадків вторинного розподілу, відповідно до законодавства.\n2. Заява оператора телекомунікацій щодо виділення номерного ресурсу розглядається національною комісією, що здійснює державне регулювання у сфері зв’язку та інформатизації, протягом місяця з моменту її реєстрації. Рішення національної комісії, що здійснює державне регулювання у сфері зв’язку та інформатизації, щодо виділення або відмови у виділенні номерного ресурсу приймається з урахуванням ефективності використання раніше виділеного номерного ресурсу і протягом трьох робочих днів доводиться до операторів телекомунікацій. У рішенні про відмову зазначаються відповідні підстави.\n3. Дозвіл на використання номерного ресурсу видається оператору телекомунікацій після надання документів, що підтверджують оплату, протягом трьох днів.\n4. Національна комісія, що здійснює державне регулювання у сфері зв’язку та інформатизації, має право прийняти рішення щодо вилучення (повністю або частково) в оператора телекомунікацій номерного ресурсу у разі:\n1) якщо номерний ресурс або його частина не задіяні в терміни, встановлені в дозволі;\n2) якщо номерний ресурс використовується не за призначенням, у тому числі у разі незаконної передачі його іншим особам;\n3) подання відповідної заяви оператором телекомунікацій.\n5. Розгляд питань про вилучення номерного ресурсу здійснюється з обов’язковим попереднім запрошенням оператора телекомунікацій або його представників.\n6. Рішення про вилучення номерного ресурсу публікується національною комісією, що здійснює державне регулювання у сфері зв’язку та інформатизації, у десятиденний термін від дня набрання ним чинності.\n7. Дозвіл на використання номерного ресурсу підлягає скасуванню, а присвоєний номерний ресурс - поверненню за рішенням національної комісії, що здійснює державне регулювання у сфері зв’язку та інформатизації, прийнятим відповідно до законодавства.\n8. Оператори телекомунікацій зобов’язані надавати національній комісії, що здійснює державне регулювання у сфері зв’язку та інформатизації, інформацію про стан використання номерного ресурсу у визначеному законодавством порядку.\n9. Національна комісія, що здійснює державне регулювання у сфері зв’язку та інформатизації, визначає порядок розподілу і використання номерного ресурсу та публікує його в офіційному бюлетені національної комісії, що здійснює державне регулювання у сфері зв’язку та інформатизації.\n10. З метою виконання міжнародних зобов’язань, а також забезпечення достатньої доступності номерного ресурсу ЦОВЗ може змінювати структуру, простір нумерації, а національна комісія, що здійснює державне регулювання у сфері зв’язку та інформатизації, - відповідно присвоєння номерів з попередженням про це операторів телекомунікацій не менше ніж за півроку до внесення змін.\n11. Дія частин першої - десятої цієї статті не поширюється на порядок відкриття номерного ресурсу, в якому утворюються персональні номери абонентів.\n12. За видачу номерного ресурсу стягується плата у розмірі і порядку, встановлених Кабінетом Міністрів України, та зараховується до Державного бюджету України."
    },
    {
      "provision_ref": "art71",
      "section": "71",
      "title": "Стаття 71. Розподіл і використання радіочастотного ресурсу",
      "content": "1. Розподіл і використання радіочастотного ресурсу України для здійснення діяльності у сфері телекомунікацій проводиться відповідно до Закону України \"Про радіочастотний ресурс України\".\nГлава XIII\n\nМІЖНАРОДНЕ СПІВРОБІТНИЦТВО"
    },
    {
      "provision_ref": "art72",
      "section": "72",
      "title": "Стаття 72. Мета і загальні принципи міжнародного співробітництва",
      "content": "1. Метою міжнародного співробітництва у сфері телекомунікацій є інтеграція телекомунікацій України у глобальні телекомунікації з урахуванням політичних та економічних інтересів України.\n2. Міжнародне співробітництво у сфері телекомунікацій здійснюється шляхом:\n1) укладання міжнародних договорів;\n2) участі в роботі міжнародних організацій;\n3) участі в реалізації міжнародних проектів, пов’язаних із створенням глобальної і регіональних телекомунікаційних мереж, з урахуванням інтересів національної безпеки України;\n4) гармонізації стандартів, норм і правил з міжнародними стандартами, рекомендаціями, нормами і правилами, які стосуються вимог до технічних засобів і телекомунікаційних мереж, взаємодії операторів телекомунікацій, використання обмежених ресурсів, якості і видів телекомунікаційних послуг;\n5) взаємодії операторів телекомунікацій України з операторами телекомунікацій інших держав.\n3. Виконання функцій України як держави - члена Міжнародного союзу електрозв’язку, відповідальність за виконання зобов’язань України за Статутом Міжнародного союзу електрозв’язку та Конвенцією Міжнародного союзу електрозв’язку і зобов’язань за адміністративними регламентами, а також взаємодія і співробітництво з органами, які виконують функції адміністрацій зв’язку іноземних держав, покладаються на Адміністрацію зв’язку і радіочастот України, яка в установленому порядку також представляє інтереси України в інших всесвітніх, європейських та регіональних організаціях телекомунікацій та у Світовій організації торгівлі з питань, що стосуються телекомунікацій."
    },
    {
      "provision_ref": "art73",
      "section": "73",
      "title": "Стаття 73. Міжнародні договори",
      "content": "1. Якщо міжнародним договором України встановлено інші правила, ніж ті, що передбачені законодавством України про телекомунікації, застосовуються правила міжнародного договору."
    },
    {
      "provision_ref": "art74",
      "section": "74",
      "title": "Стаття 74. Взаємодія операторів телекомунікацій України з операторами телекомунікацій інших держав",
      "content": "Взаємодія операторів телекомунікацій України з операторами телекомунікацій інших держав, розподіл між ними доходів від надання послуг міжнародного зв’язку, взаємоз’єднання мереж телекомунікацій загального користування тощо здійснюються відповідно до рекомендацій Міжнародного союзу електрозв’язку на підставі міжнародних договорів України з відповідними державами та/або договорів операторів телекомунікацій України з операторами телекомунікацій інших країн."
    },
    {
      "provision_ref": "art75",
      "section": "75",
      "title": "Стаття 75. Відповідальність за порушення законодавства про телекомунікації",
      "content": "1. Особи, винні у порушенні законодавства про телекомунікації, притягуються до цивільної, адміністративної, кримінальної відповідальності відповідно до закону.\n2. Прибуток, отриманий оператором, провайдером телекомунікацій внаслідок діяльності без повідомлення національної комісії, що здійснює державне регулювання у сфері зв’язку та інформатизації, та/або дозволу на використання номерного ресурсу, порушення встановлених національною комісією, що здійснює державне регулювання у сфері зв’язку та інформатизації, тарифів, вилучається в судовому порядку і спрямовується до Державного бюджету України.\nГлава XIV\n\nПРИКІНЦЕВІ ПОЛОЖЕННЯ\n1. Цей Закон набирає чинності з дня його опублікування.\nСтатті 17 , 20 набирають чинності в 2004 році.\nЧастина третя статті 53 , частина п’ята статті 64 , частина восьма статті 70 набирають чинності з 1 січня 2005 року.\n2. ЦОВЗ здійснює повноваження національної комісії, що здійснює державне регулювання у сфері зв’язку та інформатизації, у повному обсязі до 1 січня 2005 року.\n3. До приведення нормативно-правових актів у відповідність із цим Законом чинні нормативно-правові акти застосовуються в частині, що не суперечить цьому Закону.\n4. Кабінету Міністрів України протягом шести місяців від дня набрання чинності цим Законом:\n1) підготувати та подати на розгляд Верховної Ради України пропозиції про внесення змін до законодавчих актів, що випливають із цього Закону;\n2) розробити та затвердити нормативно-правові акти, передбачені цим Законом, та привести свої нормативно-правові акти у відповідність із цим Законом;\n3) забезпечити приведення міністерствами та іншими центральними органами виконавчої влади України нормативно-правових актів у відповідність із цим Законом.\n5. Суб’єкти господарювання у сфері телекомунікацій повинні в місячний термін від дня створення національної комісії, що здійснює державне регулювання у сфері зв’язку та інформатизації, направити повідомлення згідно із статтею 42 цього Закону.\n6. Ліцензії на здійснення діяльності у сфері телекомунікацій та дозволи на використання номерного ресурсу, які були видані до набрання чинності цим Законом, зберігають чинність протягом визначеного в них терміну.\n7. Внести зміни до таких законодавчих актів України:\n1) у Кодексі України про адміністративні правопорушення (Відомості Верховної Ради УРСР, 1984 р., додаток до № 51, ст. 1122):\nа) статті 148 -1 , 148 -2 , 148 -4 , 243 викласти в такій редакції:\n\" Стаття 148 -1 . Порушення Правил надання та отримання телекомунікаційних послуг\nЗдійснення дій, що призвели до зниження якості функціонування телекомунікаційних мереж, або самовільне (без відома оператора телекомунікацій) отримання телекомунікаційних послуг -\nтягне за собою накладення штрафу в розмірі від тридцяти до сорока неоподатковуваних мінімумів доходів громадян.\nТі самі дії, вчинені повторно протягом року після накладення адміністративного стягнення за порушення, передбачені частиною першою цієї статті, -\nтягнуть за собою відшкодування збитків, завданих оператору, та накладення штрафу в розмірі від п’ятдесяти до ста неоподатковуваних мінімумів доходів громадян."
    },
    {
      "provision_ref": "art148-2",
      "section": "148-2",
      "title": "Стаття 148-2. Порушення порядку та умов надання послуг зв’язку в мережах загального користування",
      "content": "Порушення порядку та умов надання послуг зв’язку в мережах загального користування -\nтягне за собою накладення штрафу на посадових осіб у розмірі від п’ятдесяти до ста неоподатковуваних мінімумів доходів громадян.\nВідмова оператора зв’язку надати споживачу вичерпну інформацію щодо змісту, якості та порядку надання телекомунікаційних послуг, що ним надаються та/або отримані споживачем протягом останніх шести місяців, а також порушення встановленого законом строку оприлюднення тарифів, які встановлюються операторами телекомунікацій самостійно, -\nтягнуть за собою накладення штрафу на посадових та фізичних осіб - суб’єктів господарської діяльності в розмірі від одного до десяти неоподатковуваних мінімумів доходів громадян\";\n\" Стаття 148 -4 . Використання технічних засобів та обладнання, що застосовуються в мережах зв’язку загального користування, без документа про підтвердження відповідності\nВикористання технічних засобів та обладнання, що застосовуються в мережах зв’язку загального користування операторами зв’язку без документа про підтвердження відповідності, -\nтягне за собою накладення штрафу в розмірі від ста до двохсот неоподатковуваних мінімумів доходів громадян\";\n\" Стаття 243. Органи національної комісії, що здійснює державне регулювання у сфері зв’язку та інформатизації, та Адміністрації зв’язку та радіочастот України\nНаціональна комісія, що здійснює державне регулювання у сфері зв’язку та інформатизації, розглядає справи про адміністративні правопорушення, пов’язані з порушенням законодавства про телекомунікації та поштовий зв’язок ( стаття 148 -5 ).\nОргани Державної інспекції зв’язку національної комісії, що здійснює державне регулювання у сфері зв’язку та інформатизації, та Український державний центр радіочастот Адміністрації зв’язку та радіочастот України розглядають справи про адміністративні правопорушення, пов’язані з порушенням законодавства про телекомунікації, про поштовий зв’язок та радіочастотний ресурс України ( статті 144 , 145 , 147 , 148 -1 - 148 -4 ).\nВід імені органів Державної інспекції зв’язку національної комісії, що здійснює державне регулювання у сфері зв’язку та інформатизації, та Українського державного центру радіочастот Адміністрації зв’язку та радіочастот України розглядати справи про адміністративні правопорушення та накладати адміністративні стягнення мають право керівники Державної інспекції зв’язку і Українського державного центру радіочастот та уповноважені ними посадові особи\";\nб) доповнити статтею 148 -5 такого змісту:\n\" Стаття 148 -5 . Порушення правил про взаємоз’єднання телекомунікаційних мереж загального користування\nВідмова в наданні необхідної інформації для взаємоз’єднання телекомунікаційних мереж, доступу до цих мереж у всіх технічно можливих місцях, інформації щодо ідентифікації виклику і його тривалості між телекомунікаційними мережами, відмова оператора, який займає монопольне (домінуюче) становище на ринку телекомунікацій, подати на затвердження до національної комісії, що здійснює державне регулювання у сфері зв’язку та інформатизації, пропозиції щодо взаємоз’єднання телекомунікаційних мереж, відмова у виконанні рішення, яке прийняте національною комісією, що здійснює державне регулювання у сфері зв’язку та інформатизації, і набрало чинності, -\nтягне за собою накладення штрафу на посадових та фізичних осіб - суб’єктів господарської діяльності в розмірі від ста до трьохсот неоподатковуваних мінімумів доходів громадян.\nТі самі дії, вчинені повторно протягом року після накладення адміністративного стягнення за порушення, передбачені частиною першою цієї статті, -\nтягнуть за собою накладення штрафу на посадових та фізичних осіб - суб’єктів господарської діяльності в розмірі від трьохсот до п’ятисот неоподатковуваних мінімумів доходів громадян\";\n3) частину третю статті 4 Закону України \"Про підприємництво\" (Відомості Верховної Ради УРСР, 1991 р., № 14, ст. 168; Відомості Верховної Ради України, 2000 р., № 36, ст. 299; 2003 р., № 39, ст. 333) виключити;\n4) у Законі України \"Про природні монополії\" (Відомості Верховної Ради України, 2000 р., № 30, ст. 238):\nа) частину першу статті 4 доповнити абзацом четвертим такого змісту:\n\"Органом регулювання у сфері зв’язку є національна комісія, що здійснює державне регулювання у сфері зв’язку та інформатизації, яка утворюється відповідно до Закону України \"Про телекомунікації\";\nб) абзац восьмий частини першої статті 5 виключити;\nв) абзац восьмий статті 6 виключити;\nг) розділ V \"Прикінцеві положення\" доповнити пунктом 4 такого змісту:\n\"4. Регулювання у сфері зв’язку проводиться відповідно до Закону України \"Про телекомунікації\", Закону України \"Про поштовий зв’язок\";\n5) у Законі України \"Про радіочастотний ресурс України\" (Відомості Верховної Ради України, 2000 р., № 36, ст. 298; 2003 р., № 30, ст. 247):\nа) у статті 19 :\nпункт 8 викласти в новій редакції:\n\"8. У разі якщо користувач радіочастотного ресурсу має намір продовжувати використання радіочастотного ресурсу після закінчення терміну дії отриманих ним ліцензій, він зобов’язаний звернутися до АЗРЧ із заявою встановленого зразка. Зразок заяви встановлюється зазначеним органом.\nЗаява щодо продовження терміну дії ліцензій подається за чотири місяці до закінчення терміну дії відповідних ліцензій. АЗРЧ не має права відмовити в задоволенні заяви щодо продовження терміну дії ліцензій у разі, якщо власником ліцензії виконані всі умови даних ліцензій або умови не виконані з поважних причин, які не залежали від ліцензіата.\nРішення про продовження терміну дії ліцензії має бути прийнято не пізніше ніж за два місяці до останнього дня дії відповідної ліцензії і оформляється у вигляді додатка до відповідної ліцензії. Обґрунтоване рішення щодо відмови в задоволенні заяви щодо продовження терміну дії ліцензій повинно бути направлене заявнику не пізніше двох місяців до останнього дня дії відповідної ліцензії.\nРішення АЗРЧ щодо відмови в задоволенні заяви щодо продовження терміну дії ліцензій може бути оскаржене в суді. Якщо заявник подає скаргу до суду до закінчення терміну дії відповідної ліцензії, рішення АЗРЧ призупиняється до розгляду скарги судом\";\nпісля пункту 8 доповнити новим пунктом такого змісту:\n\"9. Підставами для переоформлення ліцензії на використання радіочастот є:\n1) зміна найменування юридичної особи або прізвища, імені, по батькові фізичної особи - користувача радіочастотного ресурсу;\n2) зміна місцезнаходження юридичної особи або місця проживання фізичної особи - користувача радіочастотного ресурсу;\n3) реорганізація юридичної особи - суб’єкта господарювання, який є користувачем радіочастотного ресурсу, шляхом зміни організаційно-правової форми, перетворення, злиття, приєднання. У разі такої реорганізації ліцензії, які отримані користувачем радіочастотного ресурсу, переоформляються на його правонаступника.\nУ разі виникнення підстав для переоформлення ліцензії користувач радіочастотного ресурсу зобов’язаний протягом 30 робочих днів подати до АЗРЧ заяву про переоформлення ліцензії на використання радіочастот разом з ліцензією, що підлягає переоформленню, та відповідними документами або їх нотаріально засвідченими копіями, що підтверджують зазначені зміни.\nАЗРЧ протягом десяти робочих днів від дати реєстрації заяви про переоформлення ліцензії на використання радіочастотного ресурсу зобов’язана при наданні документів, що підтверджують оплату переоформлення, видати переоформлену на новому бланку ліцензію з урахуванням змін, зазначених у заяві про переоформлення ліцензії, або відмовити у переоформленні ліцензії у разі відсутності підстав для переоформлення чи недостовірних даних у поданих документах. Одночасно з переоформленою на новому бланку ліцензією на використання радіочастотного ресурсу АЗРЧ видає суб’єкту господарювання засвідчені копії такої ліцензії для філій, інших відокремлених підрозділів, що здійснюють використання радіочастотного ресурсу.\nУ разі переоформлення ліцензії на використання радіочастотного ресурсу АЗРЧ приймає рішення про визнання недійсною ліцензії, що переоформлялася, з внесенням відповідних змін до ліцензійного реєстру не пізніше наступного робочого дня.\nСтрок дії переоформленої ліцензії на використання радіочастотного ресурсу не може перевищувати строку дії, зазначеного в ліцензії, що переоформлялася.\nРозмір плати за переоформлення ліцензії на використання радіочастотного ресурсу встановлює Кабінет Міністрів України\".\nУ зв’язку з цим пункти 9-11 вважати відповідно пунктами 10-12;\nпункт 12 доповнити абзацом другим такого змісту:\n\"У разі прийняття рішення про анулювання ліцензії користувача радіочастотного ресурсу - оператора телекомунікацій АЗРЧ зобов’язана встановити кінцевий строк припинення дії ліцензії з урахуванням часу, достатнього для повідомлення абонентів про припинення його діяльності, але не менше ніж три місяці\";\nб) у тексті Закону слова \"Український державний центр радіочастот та нагляду за зв’язком\" у всіх відмінках замінити словами \"Український державний центр радіочастот\" у відповідному відмінку;\n8. Визнати такими, що втратили чинність:\nа) Закон України \"Про зв’язок\" (Відомості Верховної Ради України, 1995 р., № 20, ст. 143; 1997 р., № 9, ст. 71; 2000 р., № 6-7, ст. 40, № 41, ст. 341; 2001 р., № 9, ст. 38; 2002 р., № 15, ст. 103, № 35, ст. 257; 2003 р., № 15, ст. 106, № 24, ст. 156, № 30, ст. 247, № 39, ст. 333);\nб) Постанову Верховної Ради України від 16 травня 1995 року \"Про порядок введення в дію Закону України \"Про зв’язок\" (Відомості Верховної Ради України, 1995 р., № 20, ст. 144).\nЛ.КУЧМА"
    }
  ],
  "definitions": []
}