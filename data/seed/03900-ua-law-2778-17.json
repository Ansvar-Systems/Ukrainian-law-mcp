{
  "id": "ua-law-2778-17",
  "type": "statute",
  "title": "Про культуру",
  "title_en": "",
  "short_name": "2778-17",
  "status": "in_force",
  "issued_date": "2010-12-14",
  "url": "https://zakon.rada.gov.ua/laws/show/2778-17",
  "description": "Official legislative act of Ukraine ingested from the Verkhovna Rada legal portal.",
  "provisions": [
    {
      "provision_ref": "art1",
      "section": "1",
      "title": "Стаття 1. Визначення термінів",
      "content": "1. У цьому Законі наведені нижче терміни вживаються у такому значенні:\n1) базова мережа закладів культури - комплекс закладів культури, інших підприємств, установ, організацій, закладів освіти сфери культури державної та комунальної форм власності, діяльність яких спрямована на створення умов для забезпечення: розвитку творчості людини, професійної художньо-творчої самореалізації особистості та отримання кваліфікацій у різних видах мистецтва; підготовки кадрів у сфері культури; збирання, збереження, використання і поширення інформації про матеріальні та духовні культурні цінності, наукові розробки; цілісності культурного простору України, доступності національного культурного надбання; дотримання прав громадян у сфері культури;\n1 -1 ) базовий набір культурних послуг - перелік, зміст та обсяг культурних послуг, які обов’язково мають надаватися жителям територіальної громади для забезпечення доступу до читання та інформації, музейних предметів, кінофільмів, можливостей для творчого самовираження, мистецької освіти;\n2) вітчизняний (національний) культурний продукт - культурні блага і культурні цінності, створені (надані) вітчизняним виробником;\n3) грант - фінансові ресурси, що надаються на безповоротній основі суб'єкту, який провадить діяльність у сфері культури, для реалізації культурно-мистецького проекту;\n3 -1 ) державна політика у сфері культури - нормативно-правова, регуляторна (адміністративна, економічна, фінансова) та публічна діяльність органів державної влади та органів місцевого самоврядування, спрямована на забезпечення культурних потреб громадян відповідно до пріоритетів суспільного розвитку;\n4) діяльність у сфері культури (культурна діяльність) - творча, господарська, наукова, бібліотечна, інформаційна, музейна, освітня, культурно-дозвіллєва та розважальна діяльність, спрямована на створення, тиражування, розповсюдження, демонстрування, популяризацію, збереження і використання культурних благ та культурних цінностей для задоволення культурних потреб громадян;\n5) заклад культури - юридична особа, основною діяльністю якої є діяльність у сфері культури, або структурний підрозділ юридичної особи, функції якого полягають у провадженні діяльності у сфері культури;\n5 -1 ) заклад освіти сфери культури - юридична особа, що забезпечує здобуття мистецької освіти та/або підготовку кадрів у сферах культури та мистецтв;\n5 -2 ) креативні індустрії - види економічної діяльності, метою яких є створення доданої вартості і робочих місць через культурне (мистецьке) та/або креативне вираження;\n5 -3 ) креативний продукт - товари та послуги, що створені/надані за результатами культурного (мистецького) та/або креативного вираження і мають високу додану вартість;\n6) культура - сукупність матеріального і духовного надбання певної людської спільноти (етносу, нації), нагромадженого, закріпленого і збагаченого протягом тривалого періоду, що передається від покоління до покоління, включає всі види мистецтва, культурну спадщину, культурні цінності, науку, освіту та відображає рівень розвитку цієї спільноти;\n6 -1 ) культурна послуга - дії фізичних та/або юридичних осіб, які провадять культурну діяльність, спрямовані на задоволення культурних, інтелектуальних потреб людини, забезпечення творчого, духовного розвитку особистості, що мають визначену вартість та споживаються в процесі надання (виконання) цих дій;\n7) культурний простір України - сфера, в якій відповідно до законодавства провадиться культурна діяльність та задовольняються культурні, інформаційні та дозвіллєві потреби громадян, що охоплює, зокрема, телебачення, радіомовлення, періодичні друковані видання та книговидавничу продукцію, ринок культурних благ, а також культурно-мистецьке середовище;\n8) культурні блага - товари та послуги, що виробляються в процесі провадження діяльності у сфері культури для задоволення культурних потреб громадян (книги, художні альбоми, аудіовізуальні твори та їх демонстрування, аудіопродукція (музичні звукозаписи), твори та документи на новітніх носіях інформації, вироби художніх промислів, театральні та циркові вистави, концерти, культурно-освітні послуги тощо);\n9) культурно-мистецька громадськість - митці та працівники закладів культури, інші працівники, об'єднані в професійні творчі спілки, національно-культурні товариства;\n11) культурно-мистецький проект - форма культурної діяльності з визначеними метою і строком реалізації (досягнення мети), а також цільовим фінансуванням згідно з кошторисом (бюджетом);\n11 -1 ) мистецька освіта - спеціалізована освіта у сферах культури та мистецтв;\n12) мистецтво - творча художня діяльність у сферах: літератури, архітектури, скульптури, живопису, графіки, декоративно-вжиткового мистецтва, музики, танцю, театру, кіно та інші види діяльності людини, що відображають дійсність у художніх образах;\n13) мистецьке аматорство - непрофесійна творча діяльність окремих осіб або колективів, що не є для них основним заняттям і не має на меті отримання доходів;\n13 -1 ) музичний недраматичний твір - змістовно завершений музичний твір з текстом або без тексту, не призначений для сценічного показу або театральної постановки, а також публічного виконання у театральному мистецтві;\n14) національне культурне надбання - сукупність унікальних культурних цінностей, об'єктів культурної спадщини, що мають виняткове історичне значення для формування культурного простору України;\n15) національно-культурна державна цільова програма - програма, спрямована на створення сприятливих умов національно-культурного розвитку, збереження національно-культурної спадщини, задоволення інтелектуальних та духовних потреб людини, та цільова регіональна програма у сфері культури, що передбачають вирішення питань, пов'язаних з діяльністю та розвитком базової мережі закладів культури всіх рівнів або відповідного рівня, а також реалізацію культурно-мистецьких проектів і здійснення державними та недержавними закладами культури заходів, що фінансуються з державного та/або місцевих бюджетів;\n15 -1 ) національний музичний продукт - музичний продукт (фонограма, відеограма, музичний кліп), який містить виконання музичного твору з текстом українською мовою або мовою корінних народів України або музичного твору без тексту, а також відповідає кожній з таких ознак:\nвиконавцем або одним з виконавців є громадянин України і/або фізична особа - іноземець, особа без громадянства, яка постійно або тимчасово проживає в Україні;\nвиробником фонограми, відеограми, музичного кліпу є громадянин України і/або фізична особа - іноземець, особа без громадянства, яка постійно або тимчасово проживає в Україні, і/або юридична особа, зареєстрована за законодавством України;\n16) нематеріальна культурна спадщина - звичаї, форми показу та вираження, знання, навички, що передаються від покоління до покоління, постійно відтворюються спільнотами та групами під впливом їхнього досвіду, оточення, взаємодії з природою, історії та формують у них почуття самобутності та наступності, сприяючи таким чином повазі до культурного розмаїття і творчості людини;\n17) об'єкти культурного призначення - цілісні майнові комплекси клубних закладів (клубів, будинків культури, палаців культури тощо), парків культури та відпочинку, бібліотек, музеїв, архівів історико-культурних заповідників, театрально-видовищних закладів (театрів, філармоній, концертних організацій, музичних колективів, ансамблів тощо), кінотеатрів, інших закладів культури; пам'ятки культурної спадщини, предмети колекцій, зібрання, фонди, будівлі, споруди культурного призначення та інші культурні цінності;\n18) працівник культури (працівник у сфері культури) - професійний творчий працівник або працівник закладу культури чи інша фізична особа, яка провадить діяльність у сфері культури;\n19) професійний творчий працівник - особа, яка провадить творчу діяльність на професійній основі, результатом якої є створення або інтерпретація творів у сфері культури та мистецтва, публічно представляє такі твори на виставках, шляхом публікації, сценічного виконання, кіно-, теле-, відеопоказу тощо та/або є членом творчої спілки, та/або має державні нагороди за діяльність у сфері культури та мистецтва;\n20) суб'єкти діяльності у сфері культури - фізичні та юридичні особи, що провадять культурну діяльність або реалізують владні повноваження у сфері культури;\n21) творча діяльність - діяльність із створення, інтерпретації та виконання творів.\n2. Термін \"культурні цінності\" вживається у значенні, наведеному у Законі України \"Про вивезення, ввезення та повернення культурних цінностей\"."
    },
    {
      "provision_ref": "art2",
      "section": "2",
      "title": "Стаття 2. Законодавство України про культуру",
      "content": "1. Законодавство України про культуру складається з Конституції України , цього Закону та інших законів, що регламентують діяльність у сфері культури, міжнародних договорів з питань культури, згода на обов'язковість яких надана Верховною Радою України, та інших нормативно-правових актів.\n2. Законодавство України про культуру регулює:\n1) діяльність у сфері:\nхудожньої літератури, кінематографії, театрального, музичного, хореографічного, пластичного, образотворчого та декоративно-ужиткового мистецтва, архітектури, фотомистецтва, дизайну;\nнематеріальної культурної спадщини, в тому числі народної культури (фольклор, традиції, звичаї і обряди, діалекти і говірки, народні художні промисли та ремесла, історична топоніміка тощо);\nохорони національного культурного надбання, в тому числі культурної спадщини;\nмузейної справи, колекціонування;\nархівної справи;\nбібліотечної справи;\nкниговидання, створення видавничої продукції, її розповсюдження і використання;\nстворення і розповсюдження фонограмної та аудіовізуальної продукції;\nмистецької освіти та її науково-методичного забезпечення;\nнаукових досліджень у сфері культури;\nміжнародних культурних зв'язків, а також переміщення культурних цінностей через державний кордон;\nвиробництва матеріалів та обладнання, необхідних для збереження, створення і використання культурних цінностей та культурної спадщини;\n2) іншу діяльність, основною метою якої є створення, збереження, розповсюдження і використання культурних цінностей, культурної спадщини та культурних благ.\n3. Законодавство України про культуру має на меті:\nзабезпечення реалізації і захист конституційних прав громадян України у сфері культури - створення правових гарантій для вільного провадження культурної діяльності, свободи творчості, доступу до культурних цінностей, культурної спадщини та інформації про них;\nзбереження і примноження національного культурного надбання;\nврегулювання відносин суб'єктів діяльності у сфері культури щодо інтелектуальної власності у сфері культури, забезпечення реалізації та захист авторського права і суміжних прав;\nвизначення пріоритетів державної політики у сфері культури, форм, підстав, умов та порядку надання державної підтримки культури, гарантій невтручання держави у творчі процеси, механізму впливу громадськості на формування і реалізацію державної політики у сфері культури.\n4. Відносини у сфері культури, що стосуються охорони та використання об'єктів інтелектуальної власності, врегульовуються законодавством про інтелектуальну власність з урахуванням положень цього Закону."
    },
    {
      "provision_ref": "art3",
      "section": "3",
      "title": "Стаття 3. Основні засади державної політики у сфері культури",
      "content": "1. Основними засадами державної політики у сфері культури є:\nвизнання культури пріоритетом стратегічних національних інтересів України і одним із основних факторів самобутності Українського народу - громадян України всіх національностей (далі - Український народ);\nсприяння створенню єдиного культурного простору України, збереженню цілісності культури;\nохорона культурної спадщини, захист, збереження, відновлення і охорона культурних цінностей як основа стратегічних національних інтересів України та національної культури, турбота про розвиток культури;\nсприяння утвердженню гуманістичних ідей, високих моральних засад у суспільному житті;\nформування ненасильницької культури в суспільстві, поваги до прав і свобод людини, унеможливлення її дискримінації за будь-якими ознаками, приниження її честі та гідності;\nзабезпечення свободи творчості та форм культурного самовираження, захист прав інтелектуальної власності, авторського права і суміжних прав;\nгарантування прав громадян у сфері культури;\nзабезпечення доступності для кожного якісних культурних послуг;\nінклюзивність;\nстворення умов для творчого розвитку особистості, підвищення культурного рівня, естетичного виховання громадян, доступності мистецької освіти, задоволення культурних потреб Українського народу, розвитку закладів культури незалежно від форми власності, залучення у сферу культури інвестицій, коштів від надання платних послуг, благодійної діяльності, з інших не заборонених законодавством джерел;\nсприяння діяльності професійних творчих спілок та громадських організацій у сфері культури, активному функціонуванню державної мови в культурному просторі України, доступу громадян до культурних благ;\nвизначення естетичного виховання дітей та юнацтва пріоритетом розвитку культури;\nзабезпечення діяльності базової мережі закладів культури;\nпідтримка діяльності у сфері культури, пов’язаної з виготовленням і розповсюдженням електронних та друкованих медіа, аудіо- та аудіовізуальної продукції, розробленням комп’ютерних технологій та підвищенням їх потенціалу для розширення доступу та залучення громадськості до діяльності у сфері культури тощо;\nпропагування української національної культури у всій її різноманітності за кордоном та світового культурного надбання в Україні;\nпідтримка вітчизняного виробника у сфері культури;\nстимулювання розвитку креативних індустрій та вироблення конкурентоспроможного креативного продукту;\nзабезпечення розвитку міжнародного культурного співробітництва;\nформування страхового фонду документації про культурні цінності та документів на об’єкти культурної спадщини."
    },
    {
      "provision_ref": "art4",
      "section": "4",
      "title": "Стаття 4. Пріоритети державної політики у сфері культури",
      "content": "1. Пріоритетами державної політики у сфері культури є:\nрозвиток культури української нації, корінних народів та національних меншин України;\nактуалізація ролі культури як системи цінностей, ресурсу для формування української національної та громадянської ідентичності, забезпечення сталого розвитку та консолідації суспільства;\nпосилення освітнього, інноваційного та комунікаційного потенціалу культури;\nохорона культурної спадщини та культурних цінностей, збереження, відтворення та охорона традиційного характеру середовища;\nестетичне виховання громадян, передусім дітей та юнацтва;\nрозвиток мистецької освіти, кадрове забезпечення сфери культури;\nавтономія та самоврядування закладів культури та закладів освіти у сфері культури;\nрозширення та модернізація культурної інфраструктури села;\nохорона, заохочення та підтримка культурного розмаїття як одного з найважливіших чинників сталого розвитку держави;\nекономічна (фінансова), територіальна (фізична), соціальна та інформаційна доступність якісних культурних послуг для кожного;\nстворення, виробництво, тиражування, розповсюдження, демонстрування, споживання, популяризація, збереження та використання культурних благ;\nрозвиток державно-приватного партнерства, залучення інвестицій у сферу культури;\nзабезпечення проведення досліджень у сфері культури;\nпідвищення престижності у суспільстві професій у сфері культури;\nрозвиток креативних індустрій;\nвідновлення та збереження національної пам’яті Українського народу.\n2. Пріоритети державної політики у сфері культури визначаються:\nстратегіями, концепціями, програмами у сфері культури, що розробляються і затверджуються згідно із законодавством;\nщорічним посланням Президента України до Верховної Ради України про внутрішнє і зовнішнє становище України та програмами діяльності Кабінету Міністрів України, схваленими Верховною Радою України, в яких враховуються аспекти розвитку культури;\nзавданнями з розвитку сфери культури, визначеними планами пріоритетних дій Кабінету Міністрів України.\nПріоритети державної політики у сфері культури враховуються місцевими органами виконавчої влади та органами місцевого самоврядування у програмах соціально-економічного розвитку відповідних адміністративно-територіальних одиниць.\n3. Стратегію розвитку культури та план заходів щодо її реалізації, які ґрунтуються на принципах послідовності, наступництва і безперервності державної політики у сфері культури, затверджує Кабінет Міністрів України один раз на п’ять років за поданням центрального органу виконавчої влади, що забезпечує формування державної політики у сферах культури та мистецтв."
    },
    {
      "provision_ref": "art4-1",
      "section": "4-1",
      "title": "Стаття 4-1. Моніторинг та оцінювання реалізації державної політики у сфері культури",
      "content": "1. Моніторинг реалізації державної політики у сфері культури (далі - моніторинг) - це система регулярного спостереження, оцінювання та прогнозу динаміки кількісних і якісних змін у сфері культури.\nМоніторинг здійснюється шляхом збирання, передавання, систематизації, збереження та аналізу інформації про стан сфери культури, прогнозування змін у цій сфері, розроблення рекомендацій для інформаційно-аналітичного забезпечення управління, прийняття рішень щодо запобігання негативним змінам у сфері культури, формування державної політики у сфері культури на засадах сталого розвитку. Джерелами даних моніторингу є статистична інформація, адміністративні дані, дані соціологічних та інших досліджень тощо.\n2. Оцінювання реалізації державної політики у сфері культури - це вимірювання прямих ефектів, результативності та наслідків реалізації державної політики у сфері культури, програм розвитку, проектів, оцінювання впливу, а також надання рекомендацій щодо прийняття управлінських рішень.\n3. Суб’єктами моніторингу та оцінювання реалізації державної політики у сфері культури є:\nна рівні адміністративно-територіальної одиниці - органи місцевого самоврядування, місцеві органи виконавчої влади;\nна загальнодержавному рівні - центральні органи виконавчої влади, що забезпечують формування та реалізують державну політику у сфері культури.\nПорядок і методику здійснення моніторингу та оцінювання реалізації державної політики у сфері культури затверджує Кабінет Міністрів України."
    },
    {
      "provision_ref": "art4-2",
      "section": "4-2",
      "title": "Стаття 4-2. Мінімальні стандарти забезпечення населення культурними послугами",
      "content": "1. Мінімальні стандарти забезпечення населення культурними послугами визначають:\nбазовий набір культурних послуг;\nвимоги до ресурсного забезпечення базового набору культурних послуг;\nпоказники та критерії оцінки якості надання культурних послуг.\nДоступність культурної послуги визначається економічною (фінансовою), територіальною, фізичною, соціальною та інформаційною доступністю у необхідному для споживача вигляді з урахуванням зручного для отримувача місця, часу її надання.\nЯкість культурної послуги визначається сукупністю властивостей, що характеризують процес і результат її надання та обумовлюють здатність задовольнити певні потреби отримувача культурної послуги.\n2. Мінімальні стандарти забезпечення населення культурними послугами, методику розрахунку собівартості базового набору культурних послуг, що надаються комунальними закладами культури, затверджує Кабінет Міністрів України.\nПоказники та критерії оцінювання якості надання культурних послуг затверджує центральний орган виконавчої влади, що забезпечує формування державної політики у сфері культури."
    },
    {
      "provision_ref": "art4-3",
      "section": "4-3",
      "title": "Стаття 4-3. Механізми унеможливлення насильства та жорстокого поводження з дитиною в закладах культури, в яких у колективах перебувають діти",
      "content": "1. Керівники та працівники закладів культури, в яких у колективах перебувають діти, зобов’язані сформувати середовище, вільне від насильства та жорстокого поводження з дитиною.\n2. Керівник закладу культури, в якому в колективах перебувають діти:\nзатверджує положення про запобігання та протидію насильству та жорстокому поводженню з дітьми в закладі культури з урахуванням Типової програми унеможливлення насильства та жорстокого поводження з дітьми та Порядку реагування на випадки насильства та жорстокого поводження з дітьми, затверджених Кабінетом Міністрів України, забезпечує його оприлюднення, обов’язкове ознайомлення з ним працівників закладу та здійснює контроль за його виконанням;\nрозглядає усні та письмові заяви (скарги, повідомлення) про випадки насильства або жорстокого поводження з дитиною в закладі культури протягом однієї доби з моменту надходження та у разі виявлення ознак насильства або жорстокого поводження невідкладно повідомляє про це батьків, інших законних представників дитини, а також письмово повідомляє уповноважений підрозділ органу Національної поліції України та службу у справах дітей;\nсприяє проходженню особами, які вчинили насильство або жорстоке поводження з дитиною, стали свідком або постраждали від насильства або жорстокого поводження, відповідної програми для таких осіб.\n3. Працівники закладу культури, в якому в колективах перебувають діти, у разі виявлення ознак насильства або жорстокого поводження з дитиною зобов’язані:\nвжити невідкладних заходів для припинення насильства або жорстокого поводження з дитиною;\nза потреби надати домедичну допомогу, викликати бригаду екстреної (швидкої) медичної допомоги та звернутися до органів Національної поліції України;\nповідомити керівника закладу культури, в якому в колективах перебувають діти, та принаймні одного з батьків або інших законних представників дитини, яка вчинила насильство або жорстоке поводження, та дитини, яка постраждала від насильства або жорстокого поводження."
    },
    {
      "provision_ref": "art5",
      "section": "5",
      "title": "Стаття 5. Мова у сфері культури",
      "content": "1. Порядок застосування мов у сфері культури визначають Закон України \"Про забезпечення функціонування української мови як державної\" та інші закони України.\n2. Держава забезпечує всебічний розвиток і функціонування державної мови у сфері культури, гарантує вільне використання мов усіх національних меншин України."
    },
    {
      "provision_ref": "art6",
      "section": "6",
      "title": "Стаття 6. Права громадян у сфері культури",
      "content": "1. Громадяни мають право на:\nсвободу творчості;\nвільний вибір виду діяльності у сфері культури, засобів і сфер застосування творчих здібностей, самостійне розпорядження своїм твором;\nпровадження творчої діяльності самостійно або з використанням будь-яких форм посередництва;\nстворення закладів культури недержавної форми власності різних напрямів діяльності та організаційно-правових форм;\nоб'єднання у творчі спілки, національно-культурні товариства, центри, фонди, асоціації, інші громадські організації у сфері культури;\nзбереження, розвиток, пропагування культурної, мовної самобутності, традицій, звичаїв та обрядів;\nзахист прав інтелектуальної власності, зокрема авторського права і суміжних прав;\nдоступ до культурних цінностей, культурної спадщини і культурних благ;\nздобуття мистецької освіти;\nінші права, встановлені законодавством."
    },
    {
      "provision_ref": "art7",
      "section": "7",
      "title": "Стаття 7. Свобода творчості",
      "content": "1. Держава гарантує свободу творчості, вільний вибір діяльності у сфері культури.\nПраво людини провадити творчу діяльність може реалізовуватися і на професійній, і на аматорській основі.\nДержава сприяє творчій діяльності митців і творчих спілок.\n2. Втручання у творчий процес і здійснення цензури у творчій діяльності не допускаються."
    },
    {
      "provision_ref": "art8",
      "section": "8",
      "title": "Стаття 8. Право на доступ до культурних цінностей та культурних благ",
      "content": "1. Громадяни мають право на доступ до культурних цінностей та культурних благ.\nПраво на доступ до культурних цінностей реалізується шляхом утримання або надання закладам культури державної підтримки з державного та місцевих бюджетів для забезпечення їх функціонування та доступності їх послуг для різних категорій населення.\n2. Діти дошкільного віку, учні, студенти, пенсіонери, особи з інвалідністю, інші категорії населення, визначені законом, мають право на відвідування державних та комунальних закладів культури, здобуття мистецької освіти на пільгових умовах, передбачених законодавством.\n3. Пластові, скаутські громадські об’єднання, визначені Законом України \"Про визнання пластового руху та особливості державної підтримки пластового, скаутського руху\", мають право на користування державними та комунальними закладами культури, закладами позашкільної освіти у сфері культури на пільгових умовах, передбачених законодавством.\n4. Громадяни мають право на доступ до культурних цінностей шляхом:\nкористування документами Національного архівного фонду України або їх копіями;\nознайомлення з музейними колекціями, що належать до державної частини Музейного фонду України;\nкористування фондами бібліотек, що належать до Державного бібліотечного фонду України.\n5. Порядок доступу до Національного архівного фонду України, Музейного фонду України, Державного бібліотечного фонду України, фільмофонду визначається законодавством."
    },
    {
      "provision_ref": "art9",
      "section": "9",
      "title": "Стаття 9. Право на утворення закладів культури",
      "content": "1. Юридичні та фізичні особи мають право створювати заклади культури з метою провадження діяльності у сфері культури самостійно або з використанням будь-яких форм посередництва у цій сфері у визначеному законодавством порядку.\n2. Заклади культури можуть створюватися:\nцентральними органами виконавчої влади;\nорганами влади Автономної Республіки Крим;\nмісцевими органами виконавчої влади;\nорганами місцевого самоврядування;\nтворчими спілками, громадськими організаціями, іншими об'єднаннями громадян;\nюридичними та фізичними особами, у тому числі іноземними.\n3. В Україні гарантується можливість утворення різних за формою власності та видами діяльності у сфері культури закладів культури - театрів, концертних організацій, філармоній, культурних центрів, продюсерських агентств, професійних мистецьких колективів, кіностудій, кіно-, відеопрокатних закладів, видавництв, музеїв, архівів, заповідників, художніх галерей (виставок), бібліотек, клубних закладів, закладів освіти сфери культури, студій, кінотеатрів, цирків, парків культури та відпочинку, архітектурних, дизайнерських, рекламних, реставраційних центрів і майстерень тощо.\n4. Законодавчими актами можуть визначатися особливості утворення окремих закладів культури."
    },
    {
      "provision_ref": "art10",
      "section": "10",
      "title": "Стаття 10. Права громадян України всіх національностей у сфері культури",
      "content": "1. Держава створює умови для культурного розвитку громадян України всіх національностей, сприяє залученню їх до спільного процесу створення культурних цінностей.\n2. Громадяни України будь-якої національності мають право зберігати, розвивати і пропагувати свою культуру, мову, традиції, звичаї та обряди, утворювати національно-культурні товариства, центри, заклади культури та провадити будь-яку іншу діяльність у сфері культури, що не суперечить законодавству."
    },
    {
      "provision_ref": "art11",
      "section": "11",
      "title": "Стаття 11. Обов'язки у сфері культури",
      "content": "1. Фізичні та юридичні особи зобов'язані:\nдотримуватися вимог законодавства щодо провадження діяльності у сфері культури;\nдбати про збереження народних традицій і примноження національного культурного надбання, сприяти охороні культурної спадщини;\nповажати культуру, мову, традиції, звичаї та обряди Українського народу;\nпіклуватися про естетичне виховання і культурний розвиток дітей, прилучення їх до цінностей вітчизняної та світової культури."
    },
    {
      "provision_ref": "art12",
      "section": "12",
      "title": "Стаття 12. Види і суб'єкти діяльності у сфері культури",
      "content": "1. До основних видів діяльності у сфері культури належать:\nстворення, виконання, тиражування, поширення (розповсюдження шляхом продажу, публічної демонстрації, публічного показу, публічного сповіщення, надання доступу тощо) та популяризація творів літератури і мистецтва;\nстворення, збереження, охорона, використання та популяризація національного культурного надбання;\nпроведення наукових досліджень у сфері культури, літературна і художня критика, кінокритика;\nорганізація відпочинку і дозвілля громадян;\nвироблення креативного продукту;\nнавчання різним видам мистецтв та підготовка кадрів для сфери культури;\n2. Суб'єктами діяльності у сфері культури є:\nдержава в особі уповноважених органів виконавчої влади;\nтериторіальні громади в особі органів місцевого самоврядування;\nпрофесійні творчі працівники;\nнаукові працівники, зокрема, музейних, бібліотечних закладів, історико-культурних заповідників, архівних установ;\nпедагогічні працівники закладів освіти сфери культури;\nмитці, які працюють на засадах мистецького аматорства;\nпрацівники культури;\nзаклади культури, заклади освіти сфери культури, а також підприємства, установи та організації всіх форм власності, статути (положення) яких передбачають провадження діяльності у сфері культури;\nокремі громадяни, об'єднання громадян, які провадять діяльність у сфері культури."
    },
    {
      "provision_ref": "art13",
      "section": "13",
      "title": "Стаття 13. Сприяння створенню єдиного культурного простору України, збереженню цілісності культури",
      "content": "1. Органи виконавчої влади та органи місцевого самоврядування під час підготовки пропозицій щодо формування та здійснення державної політики у сфері культури повинні враховувати необхідність створення єдиного культурного простору України та збереження цілісності культури.\n2. Центральні органи виконавчої влади, що забезпечують формування та реалізують державну політику у сфері охорони культурної спадщини та інші центральні і місцеві органи виконавчої влади, органи місцевого самоврядування в межах своїх повноважень вживають заходів для забезпечення охорони об'єктів культурної спадщини на території України.\n3. Центральні органи виконавчої влади, що забезпечують формування та реалізують державну політику у сфері вивезення, ввезення і повернення культурних цінностей, інші органи виконавчої влади та органи місцевого самоврядування в межах своїх повноважень здійснюють цілеспрямовану політику щодо повернення незаконно вивезених з території України культурних цінностей та забезпечення охорони культурних цінностей і об'єктів культурної спадщини, які є власністю України і перебувають на території інших країн."
    },
    {
      "provision_ref": "art14",
      "section": "14",
      "title": "Стаття 14. Підтримка вітчизняних виробників у сфері культури",
      "content": "1. Підтримка вітчизняних виробників у сфері культури здійснюється відповідно до законодавства шляхом:\nстворення сприятливого режиму оподаткування та надання державою фінансової підтримки для виробництва і розповсюдження книг, фільмів та інших видів культурного продукту українською мовою в Україні та за кордоном;\nвстановлення квот демонстрування та розповсюдження вітчизняного україномовного культурного продукту на телебаченні, радіо, у кіно- та відеомережі;\nздійснення заходів державної підтримки виробників в окремих галузях діяльності у сферах культури та мистецтв у порядку, передбаченому законами України та довгостроковими національно-культурними державними цільовими програмами;\nздійснення заходів державної підтримки національного музичного продукту у порядку, передбаченому законами України, програмами підтримки національного музичного продукту.\n2. Український культурний фонд здійснює підтримку вітчизняних виробників у сфері культури в порядку, встановленому Законом України \"Про Український культурний фонд\".\nУкраїнський культурний фонд самостійно визначає проекти, яким надається підтримка в порядку, встановленому Законом України \"Про Український культурний фонд\". Такими проектами можуть бути, зокрема, проекти, пов’язані з організацією та проведенням виставок, ярмарків, симпозіумів, конгресів тощо, спрямованих на популяризацію української культури або пов’язаних з участю вітчизняних виробників у подібних заходах, що проводяться у зарубіжних країнах, якщо така участь є доцільною з точки зору популяризації української культури за кордоном, а відповідний проект відібрано Українським культурним фондом в порядку, встановленому Законом України \"Про Український культурний фонд\".\n3. У випадках, встановлених законом, або відповідно до стратегії розвитку культури фінансова підтримка суспільно важливих культурно-мистецьких заходів здійснюється центральним органом виконавчої влади, що забезпечує формування державної політики у сферах культури та мистецтв, і центральними органами виконавчої влади, що реалізують державну політику у сферах культури та мистецтв, відповідно до закону."
    },
    {
      "provision_ref": "art15",
      "section": "15",
      "title": "Стаття 15. Розповсюдження та популяризація творів літератури і мистецтва",
      "content": "1. Заклади та працівники культури вільно розповсюджують та популяризують з дотриманням вимог законодавства твори літератури і мистецтва, самостійно визначають репертуар, програми, зміст і форми гастрольно-концертної, виставкової, бібліотечно-інформаційної та іншої діяльності у сфері культури.\nУ випадках, визначених законом, діяльність закладів та працівників культури на території України, визначена цією частиною, може бути обмежена.\n2. Забороняється на території України публічне виконання, публічний показ, публічна демонстрація, публічне сповіщення (доведення до загального відома, в тому числі через будь-які засоби зв’язку таким чином, що будь-яка особа може отримати до них доступ з будь-якого місця і в будь-який час за її власним вибором) фонограм, відеограм та музичних кліпів, які: містять зафіксоване виконання музичного недраматичного твору з текстом, здійснене співаком (співачкою), який є або був у будь-який період після 1991 року громадянином держави, визнаної Верховною Радою України державою-агресором (далі - держава-агресор), за винятком колишніх громадян держави-агресора, які є або на момент смерті були громадянами України і не мають (не мали на момент смерті) громадянства держави-агресора, та/або вироблені фізичною особою та/або юридичною особою, яка на момент їх оприлюднення була, відповідно, громадянином або зареєстрована в державі, яку в будь-який час визнано державою-агресором.\nТака заборона не застосовується до вищезазначених фонограм, відеограм та музичних кліпів, які поширюються (використовуються):\nпід час ретрансляції (кабельної ретрансляції) провайдерами програмної послуги передач (програм) іноземних організацій мовлення (окрім організацій мовлення держави-агресора);\nу складі фільмів;\nу випадках та в обсязі, визначених пунктами 1-7 та 11 статті 21 Закону України \"Про авторське право та суміжні права\";\nяк неосновні (технічні) елементи (фрагменти) звукового ряду телевізійних передач, створених до 20 лютого 2014 року, або\nякі були вироблені (створені) до 20 лютого 2014 року та які містять зафіксоване виконання, здійснене співаком (співачкою) - громадянином України на момент фіксації такого виконання.\nТака заборона не застосовується також до фонограм, відеограм, музичних кліпів, які містять зафіксоване виконання, здійснене співаком (співачкою), якого (яку) включено до Переліку музичних виконавців (співаків) держави-агресора, які засуджують агресію проти України (далі - Перелік).\nДо Переліку включаються громадяни держави-агресора - виконавці (співаки) музичних недраматичних творів із текстом (пісень), в тому числі ті, які беруть участь у гастрольних заходах, які подали заяву встановленої форми та декларацію на підтримку суверенітету і територіальної цілісності України у межах міжнародно визнаного державного кордону, що містить заклик до держави-агресора негайно припинити агресію проти України, зобов’язання утримуватися від будь-яких дій чи кроків, які могли б свідчити про підтримку агресії проти України, згоду на публікацію такої декларації та які не входять до Переліку осіб, які створюють загрозу національній безпеці.\nЗаява про включення до Переліку подається до Служби безпеки України такою особою, її законним представником, організатором гастрольного заходу або правовласником, який має право надавати дозволи на використання в Україні творів у виконанні цієї особи.\nФорма, зміст, порядок подання і розгляду заяви про включення до Переліку, форма, зміст та вимоги до оформлення декларації визначаються Службою безпеки України за погодженням з центральним органом виконавчої влади, що забезпечує формування державної політики у сфері культури.\nНевідповідність заяв та/або дій особи підписаній декларації є підставою для відмови у її включенні до Переліку або для її виключення з Переліку.\nВключення до Переліку та виключення з нього здійснюються на підставі відповідного рішення Служби безпеки України, що приймається за погодженням із центральним органом виконавчої влади, що забезпечує формування державної політики у сфері культури, і невідкладно, але не пізніше двох робочих днів, направляється до апарату Ради національної безпеки і оборони України.\nАпарат Ради національної безпеки і оборони України оприлюднює Перелік на офіційному веб-сайті Ради національної безпеки і оборони України та забезпечує його своєчасне оновлення.\nВиключення із переліку може здійснюватися також на підставі подання Ради національної безпеки і оборони України, Національної ради України з питань телебачення і радіомовлення або центрального органу виконавчої влади, що забезпечує формування державної політики у сфері культури, яке направляється до Служби безпеки України для опрацювання та прийняття рішення.\nСлужба безпеки України має право не розкривати підстав, що стали причиною відмови у включенні особи до Переліку чи виключення із нього."
    },
    {
      "provision_ref": "art16",
      "section": "16",
      "title": "Стаття 16. Збереження культурної спадщини, культурних цінностей та культурних благ",
      "content": "1. Органи виконавчої влади та органи місцевого самоврядування забезпечують:\nзбереження культурних цінностей на території України, охорону культурної спадщини, захист історичного середовища;\nзбереження Музейного фонду України, Державного бібліотечного фонду України, Національного архівного фонду України, фільмофонду, їх постійне поповнення сучасними творами мистецтва, продукцією вітчизняного книговидавництва, кінематографа, аудіовиробництва;\nфункціонування і розвиток мережі музеїв, архівів, бібліотек, мистецьких шкіл, студій, клубів, кінотеатрів, кіно-, відеопрокатних підприємств, об'єднань, заповідників, реставраційних закладів державної та комунальної власності;\nзбереження нематеріальної культурної спадщини, в тому числі традиційної народної культури, мов, діалектів і говірок, фольклору, традицій, звичаїв і обрядів, народних художніх промислів та ремесел, історичних топонімів тощо.\nЦентральний орган виконавчої влади, що забезпечує формування державної політики у сферах культури та мистецтв, забезпечує створення, впровадження та ведення електронних реєстрів у сфері культури, розробляє і вносить на розгляд Кабінету Міністрів України положення про електронні реєстри у сфері культури.\n2. Забороняється вилучення друкованих видань, вихідних матеріалів фільмів та фонограм, інших мистецьких і літературних творів, документів, пам'яток з бібліотечних, музейних, архівних фондів, фільмофонду, знищення культурних цінностей з ідеологічних чи політичних міркувань.\n3. Унікальні культурні цінності, що мають виняткове історичне, художнє, наукове та інше культурне значення для формування вітчизняного культурного простору і визначають внесок Українського народу у всесвітню культурну спадщину, визнаються об'єктами національного культурного надбання і включаються до Державного реєстру національного культурного надбання. Порядок включення до зазначеного реєстру та порядок ведення обліку об'єктів національного культурного надбання визначаються Кабінетом Міністрів України.\n4. Документи на об'єкти культурної спадщини та інформація про культурні цінності підлягають збереженню шляхом створення страхового фонду документації.\n5. Перелік об'єктів нематеріальної культурної спадщини складає центральний орган виконавчої влади, що забезпечує формування державної політики у сферах культури та мистецтв."
    },
    {
      "provision_ref": "art17",
      "section": "17",
      "title": "Стаття 17. Професійна творча діяльність",
      "content": "1. Держава створює умови для провадження професійної творчої діяльності у сфері літератури, театрального, музичного, хореографічного, циркового, образотворчого і декоративно-ужиткового мистецтва, музейної справи, архітектури, кінематографії, журналістики, інформаційної, дизайнерської, науково-дослідної, реставраційної та іншої діяльності, спрямованої на розвиток культури.\n2. Суб'єктами професійної творчої діяльності на індивідуальній і колективній основі є професійні творчі працівники, колективи та творчі спілки.\n3. Статус професійного творчого працівника, правові засади професійної творчої діяльності визначаються цим Законом, іншими нормативно-правовими актами."
    },
    {
      "provision_ref": "art18",
      "section": "18",
      "title": "Стаття 18. Сприяння мистецькому аматорству та організації дозвілля громадян",
      "content": "1. З метою задоволення потреби громадян у мистецькому аматорстві, створення умов для їх дозвілля органи виконавчої влади та органи місцевого самоврядування формують базову мережу закладів культури (клубних закладів, культурних центрів, парків культури та відпочинку, центрів народної творчості тощо), медіа і надають їм фінансову підтримку, а також сприяють створенню недержавних закладів культури, клубів, мистецьких аматорських об'єднань, гуртків, студій за інтересами та провадженню ними діяльності."
    },
    {
      "provision_ref": "art19",
      "section": "19",
      "title": "Стаття 19. Особливості створення, діяльності та ліквідації закладів культури",
      "content": "1. Заклади культури різних організаційно-правових форм господарювання і форм власності утворюються та провадять діяльність відповідно до законодавства та цілей, передбачених їхніми статутами (положеннями).\nОсновним видом діяльності закладу культури є діяльність у сфері культури, передбачена статтею 12 цього Закону.\nЗаклади культури можуть одночасно з основною діяльністю провадити іншу господарську діяльність і одержувати від неї доходи, якщо інше не встановлено законом і така діяльність відповідає меті, з якою вони створені. Доходи, одержані від цієї діяльності, оподатковуються на загальних підставах згідно із законодавством.\n2. Органи виконавчої влади та органи місцевого самоврядування сприяють діяльності неприбуткових закладів культури.\nДля неприбуткових закладів культури, закладів освіти сфери культури, а також фізичних та юридичних осіб, які надають благодійну допомогу неприбутковим закладам культури, створюється сприятливий режим оподаткування, передбачений податковим законодавством.\n3. Створення чи припинення, у тому числі ліквідація, закладів культури здійснюється в порядку, визначеному законодавством."
    },
    {
      "provision_ref": "art20",
      "section": "20",
      "title": "Стаття 20. Особливості провадження інвестиційної та інноваційної діяльності, проведення приватизації у сфері культури",
      "content": "1. Держава забезпечує створення умов для провадження інвестиційної та інноваційної діяльності у сфері культури.\nЮридичним і фізичним особам гарантується додержання їхніх прав і законних інтересів під час провадження інвестиційної та інноваційної діяльності на об'єктах культурного призначення.\n2. Кошти, що надійшли від приватизації об'єктів культурного призначення, у тому числі об'єктів незавершеного будівництва, державної власності, зараховуються в повному обсязі до Державного бюджету України, а комунальної власності - до відповідних місцевих бюджетів.\n3. Не підлягають приватизації:\nархіви (архівні установи), об'єкти культури, мистецтва, у тому числі виняткової історичної, художньої, наукової чи іншої культурної цінності, що занесені чи підлягають занесенню до Державного реєстру національного культурного надбання, а також об'єкти архітектури, меморіальні комплекси, заповідники, парки тощо загальнодержавного значення;\nпам'ятки, включені до переліку пам'яток, що не підлягають приватизації;\nпам'ятки археології;\nархіви та документи з них;\nпам'ятки державної частини Музейного фонду України (музейні предмети, музейні колекції та музейні зібрання);\nдокументи Державного бібліотечного фонду України;\nвихідні матеріали та фільмокопії, що зберігаються у фільмофонді;\nзаклади освіти сфери культури.\n4. Забороняється виселення закладів культури (театрів, філармоній, бібліотек, музеїв, архівів, художніх галерей (виставок), кінотеатрів, мистецьких шкіл, центрів дозвілля дітей та юнацтва, клубних закладів тощо) з приміщень без надання їм іншого рівноцінного приміщення.\n5. Не можуть бути предметом застави об'єкти права державної та комунальної власності, що занесені або підлягають занесенню до Державного реєстру національного культурного надбання."
    },
    {
      "provision_ref": "art21",
      "section": "21",
      "title": "Стаття 21. Особливості трудових відносин та працевлаштування в закладах культури",
      "content": "1. Керівники державних та комунальних закладів культури призначаються на посаду шляхом укладення з ними контракту строком на п’ять років за результатами конкурсу.\nКерівники комунальних закладів культури у населених пунктах з населенням до 5 тисяч жителів можуть призначатися на посаду без проведення конкурсу шляхом укладення з ними контракту за результатами співбесіди за умови дотримання вимог, передбачених абзацом першим частини першої статті 21 -1 цього Закону.\n2. Протягом періоду тимчасової окупації керівники закладів культури на тимчасово окупованих територіях Донецької та Луганської областей, Автономної Республіки Крим та міста Севастополя призначаються на посаду без конкурсу шляхом укладення з ними контракту за результатами співбесіди. Право призначати керівників закладів культури на тимчасово окупованих територіях на посаду та укладати з ними контракт, а також звільняти із займаної посади мають:\n1) Донецька, Луганська обласні державні адміністрації, відповідні військово-цивільні адміністрації у разі їх утворення - щодо керівників закладів культури на тимчасово окупованих територіях Донецької та Луганської областей, які до початку тимчасової окупації належали до сфери управління відповідно зазначених обласних державних адміністрацій чи органів влади, повноваження яких здійснюються військово-цивільними адміністраціями;\n2) центральний орган виконавчої влади, що забезпечує формування та реалізує державну політику у сферах культури та мистецтв, - щодо керівників закладів культури на тимчасово окупованих територіях Автономної Республіки Крим і міста Севастополя та щодо керівників закладів культури на тимчасово окупованих територіях Донецької та Луганської областей, які до початку тимчасової окупації не належали до сфери управління органів влади, зазначених у пункті 1 цієї частини.\nКерівник державного чи комунального закладу культури може призначатися керівником на умовах сумісництва в державному чи комунальному закладі культури, розташованому на тимчасово окупованих територіях, виключно відповідного функціонального спрямування.\nКонтракт з керівником закладу культури на тимчасово окупованій території, який призначається на посаду на умовах, передбачених абзацом першим цієї частини, визначає основні вимоги щодо діяльності керівника та умови, передбачені абзацами четвертим - восьмим частини шістнадцятої статті 21 -5 цього Закону.\n3. Трудові відносини з професійними творчими працівниками (художнім та артистичним персоналом) державних та комунальних закладів культури оформлюються шляхом укладення контрактів.\nФормування кадрового складу художнього та артистичного персоналу державних та комунальних закладів культури здійснюється на конкурсній основі в порядку , визначеному центральним органом виконавчої влади, що забезпечує формування державної політики у сферах культури та мистецтв.\nЗа результатами конкурсу з переможцем з числа кандидатів укладається контракт строком від одного до трьох років за формою, визначеною центральним органом виконавчої влади, що забезпечує формування державної політики у сферах культури та мистецтв. Після настання дати закінчення строку дії контракт вважається продовженим на строк, на який він був укладений, якщо жодна із сторін за місяць до цієї дати письмово не поінформувала іншу сторону про своє бажання припинити дію контракту.\nКерівник державного чи комунального закладу культури може брати участь у конкурсі, передбаченому цією частиною, на посаду художнього керівника у відповідному закладі. У разі якщо керівник державного чи комунального закладу культури стане переможцем конкурсу на посаду художнього керівника, він може здійснювати суміщення посад (професій) керівника відповідного закладу культури та художнього керівника. У такому разі укладається контракт строком на п’ять років.\n4. Керівник державного чи комунального закладу культури може залучати артистичний та художній персонал понад штатну чисельність на підставі цивільно-правового договору в порядку, визначеному законом."
    },
    {
      "provision_ref": "art21-1",
      "section": "21-1",
      "title": "Стаття 21-1. Вимоги до керівника державного чи комунального закладу культури",
      "content": "1. Керівником державного чи комунального закладу культури може бути особа, яка має вищу освіту, стаж роботи у сфері культури не менше трьох років, володіє державною мовою та здатна за своїми діловими і моральними якостями, освітнім і професійним рівнем виконувати відповідні посадові обов’язки.\nКерівником національного закладу культури може бути особа, яка має вищу освіту, стаж роботи у сфері культури не менше трьох років, володіє державною мовою, має досвід роботи на керівних посадах в органах державної влади, органах місцевого самоврядування, на підприємствах, в установах, організаціях усіх форм власності не менше трьох років та здатна за своїми діловими і моральними якостями, освітнім і професійним рівнем виконувати відповідні посадові обов’язки.\n2. Не може бути призначена на посаду керівника державного чи комунального закладу культури особа, яка:\nза рішенням суду визнана недієздатною або її дієздатність обмежена;\nмає судимість за вчинення кримінального правопорушення, якщо така судимість не погашена або не знята в установленому законом порядку, або на яку протягом останнього року накладалося адміністративне стягнення за вчинення правопорушення, пов’язаного з корупцією;\nє близькою особою або членом сім’ї керівників органу, що відповідно до статутних документів здійснює управління державним чи комунальним закладом культури, а саме центрального органу виконавчої влади, органу влади Автономної Республіки Крим, місцевих органів виконавчої влади, органів місцевого самоврядування (далі - орган управління)."
    },
    {
      "provision_ref": "art21-2",
      "section": "21-2",
      "title": "Стаття 21-2. Порядок конкурсного добору керівника державного чи комунального закладу культури",
      "content": "1. Кандидатів на посаду керівника державного чи комунального закладу культури визначає конкурсна комісія за результатами відкритого та публічного конкурсного добору на зайняття цієї посади.\n2. Конкурсний добір керівника державного чи комунального закладу культури складається з таких етапів:\nоголошення органом управління конкурсу на посаду керівника державного чи комунального закладу культури;\nформування складу конкурсної комісії;\nподання документів кандидатами на посаду керівника державного чи комунального закладу культури;\nдобір кандидатів на посаду керівника державного чи комунального закладу культури;\nпризначення органом управління керівника державного чи комунального закладу культури.\n3. Організацію та проведення конкурсного добору, а також роботу конкурсної комісії забезпечує орган управління.\n4. Орган управління оголошує конкурс на посаду керівника державного чи комунального закладу культури не пізніш як за два місяці до завершення строку повноважень керівника державного чи комунального закладу культури відповідно до контракту або впродовж семи днів з дня дострокового припинення його повноважень.\n5. Оголошення про конкурс розміщується в офіційних друкованих виданнях відповідних органів державної влади та органів місцевого самоврядування (за наявності), на офіційному веб-сайті органу управління, на інформаційних сайтах, сайтах професійного спрямування, сайтах установ культури та може поширюватися в будь-який інший спосіб.\n6. Оголошення про конкурс на посаду керівника державного чи комунального закладу культури має містити інформацію про дату початку приймання документів, дату початку формування конкурсної комісії, умови, строки проведення конкурсу та вимоги до кандидатів."
    },
    {
      "provision_ref": "art21-3",
      "section": "21-3",
      "title": "Стаття 21-3. Склад, порядок формування і повноваження конкурсної комісії",
      "content": "1. Конкурсна комісія складається з дев’яти членів.\n2. Персональний склад конкурсної комісії та зміни до нього (за потреби) затверджує своїм наказом орган управління, що проводить конкурсний добір. Орган управління повинен сформувати персональний склад конкурсної комісії не пізніше 30 днів після оголошення конкурсу на посаду керівника державного чи комунального закладу культури.\n3. У разі проведення конкурсного добору на посаду керівника державного чи комунального закладу культури, яким управляє центральний орган виконавчої влади, по три кандидатури до складу конкурсної комісії подають члени трудового колективу, громадські організації у сфері культури відповідного функціонального спрямування та орган управління.\n4. У разі проведення конкурсного добору на посаду керівника державного чи комунального закладу культури, яким управляє орган влади Автономної Республіки Крим, місцевий орган виконавчої влади чи орган місцевого самоврядування, по три кандидатури до складу конкурсної комісії подають члени трудового колективу, громадські організації у сфері культури відповідного функціонального спрямування та орган управління.\n5. Кандидатури до складу конкурсної комісії від трудового колективу обираються на загальних зборах трудового колективу.\n6. Громадські організації у сфері культури відповідного функціонального спрямування подають по три кандидатури органу управління, який шляхом жеребкування визначає трьох кандидатів до складу конкурсної комісії. Орган управління забезпечує онлайн-трансляцію жеребкування на своєму офіційному веб-сайті.\n7. Члени конкурсної комісії мають бути неупередженими та незалежними. Не допускається втручання в діяльність конкурсної комісії будь-яких органів влади, а також учасників конкурсу.\nЧленами конкурсної комісії можуть бути:\nнезалежні фахівці у сфері культури, публічного або бізнес-адміністрування;\nчлени професійних, творчих спілок, об’єднань, асоціацій, організацій у сфері культури, зареєстрованих відповідно до закону;\nчлени міжнародних об’єднань, асоціацій, організацій у сферах культури.\n8. Членом конкурсної комісії не може бути особа, яка:\nза рішенням суду визнана недієздатною або її дієздатність обмежена;\nмає судимість за вчинення кримінального правопорушення, якщо така судимість не погашена або не знята в установленому законом порядку, або на яку протягом останнього року накладалося адміністративне стягнення за вчинення правопорушення, пов’язаного з корупцією;\nє близькою особою або членом сім’ї учасника конкурсу чи органу управління;\nє членом трудового колективу закладу культури, на посаду керівника якого проводиться конкурс.\n9. Конкурсна комісія вважається повноважною у разі затвердження в її складі не менше шести осіб.\n10. Орган управління призначає секретаря конкурсної комісії, який бере участь у засіданнях комісії без права голосу. Секретар веде і зберігає протоколи засідань конкурсної комісії, які підписують усі члени конкурсної комісії.\n11. Голова конкурсної комісії обирається членами конкурсної комісії з їх числа та проводить засідання конкурсної комісії."
    },
    {
      "provision_ref": "art21-4",
      "section": "21-4",
      "title": "Стаття 21-4. Подання документів для участі в конкурсі",
      "content": "1. Усі зацікавлені особи можуть взяти участь у конкурсі на посаду керівника державного чи комунального закладу культури.\n2. Особа, яка бере участь у конкурсі, упродовж 30 днів з дня оголошення конкурсу подає такі документи:\nзаява про участь у конкурсі з наданням згоди на обробку персональних даних відповідно до Закону України \"Про захист персональних даних\";\nавтобіографія, що містить прізвище, ім’я та по батькові, число, місяць, рік і місце народження, інформацію про громадянство, відомості про освіту, трудову діяльність, посаду (заняття), місце роботи, громадську роботу (у тому числі на виборних посадах), контактний номер телефону та адресу електронної пошти чи іншого засобу зв’язку, відомості про наявність чи відсутність судимості;\nкопія документа, що посвідчує особу, копії документів про вищу освіту;\nдва рекомендаційні листи довільної форми;\nмотиваційний лист довільної форми.\nЗазначені документи надсилаються на поштову та електронну адреси органу управління у встановлений цією частиною строк.\n3. Перелік документів, зазначених у частині другій цієї статті, є вичерпним. Особа може надати інші документи, які, на її думку, підтверджують її професійні чи моральні якості.\n4. Особа, яка подає документи, відповідає за достовірність поданої інформації.\n5. Упродовж трьох робочих днів після закінчення строку подання документів для участі в конкурсі орган управління оприлюднює подані документи, визначені у частині другій цієї статті, на своєму офіційному веб-сайті відповідно до Закону України \"Про захист персональних даних\".\n6. Усі зацікавлені особи протягом семи днів з дня оприлюднення відомостей про кандидатів можуть подавати пропозиції та зауваження щодо кандидатур на електронну пошту органу управління, які передаються конкурсній комісії.\n7. Під час проведення конкурсу обробка персональних даних учасників здійснюється відповідно до Закону України \"Про захист персональних даних\"."
    },
    {
      "provision_ref": "art21-5",
      "section": "21-5",
      "title": "Стаття 21-5. Добір кандидатів на посаду керівника державного чи комунального закладу культури та призначення керівника",
      "content": "1. Конкурсний добір проводиться публічно.\n2. Орган управління забезпечує відео- та аудіофіксацію всіх засідань конкурсної комісії та розміщує матеріали засідань конкурсної комісії на своєму офіційному веб-сайті. Представники медіа та громадськості мають право бути присутніми на засіданнях конкурсної комісії під час проведення співбесіди з кандидатами, під час якої публічно презентуються запропоновані проекти програм розвитку закладу культури на один і п’ять років.\n3. Орган управління не пізніш як за 10 днів до дня проведення першого засідання конкурсної комісії повідомляє кандидатів про час та місце проведення засідання конкурсної комісії.\n4. За клопотанням члена конкурсної комісії орган управління забезпечує його участь у засіданнях конкурсної комісії в режимі відеоконференції. Відповідне клопотання подається не пізніш як за три дні до початку засідання конкурсної комісії.\n5. Конкурсна комісія проводить перше засідання через 10 днів після закінчення строку приймання документів.\n6. На першому засіданні конкурсна комісія розглядає документи, подані кандидатами на посаду керівника державного чи комунального закладу культури, на відповідність кваліфікаційним вимогам. Результати розгляду невідкладно повідомляються кандидатам електронною поштою чи іншим засобом зв’язку, зазначеним в автобіографії.\n7. Особа не допускається до участі в доборі кандидатів на посаду керівника державного чи комунального закладу культури у разі невідповідності вимогам, зазначеним у статті 21 -1 цього Закону, за рішенням конкурсної комісії.\n8. Орган управління зобов’язаний оприлюднити на своєму офіційному веб-сайті умови праці, відомості про матеріально-технічну базу закладу культури, фінансову звітність за попередній бюджетний період закладу культури, на посаду керівника якого проводиться конкурс.\n9. На другому засіданні конкурсна комісія проводить співбесіду з кандидатами, під час якої заслуховує публічні презентації проектів програм розвитку закладу культури на один і п’ять років.\n10. Допоміжними критеріями під час голосування на користь кандидатів є:\nпіслядипломна освіта у галузі управління;\nступінь MBA (Master of Business Administration), MPA (Master of Public Administration), MLA (Master of Liberal Arts), магістра бізнес-адміністрування чи магістра державного управління;\nнауковий ступінь доктора філософії (кандидата наук) чи доктора наук;\nдосвід роботи на керівних посадах в українських/міжнародних компаніях, установах, програмах, проектах у сфері культури;\nволодіння офіційними мовами Європейського Союзу;\nдосвід розроблення і реалізації інвестиційних та інноваційних проектів;\nсхвальні відгуки в українських та іноземних галузевих медіа;\nбездоганна ділова репутація.\n11. Конкурсна комісія приймає рішення про визначення переможця конкурсу шляхом голосування та оприлюднює його на офіційному веб-сайті органу управління та в інший спосіб. Спосіб голосування визначається рішенням конкурсної комісії.\n12. Рішення конкурсної комісії вважається прийнятим, якщо за нього на засіданні конкурсної комісії проголосувала більшість від затвердженого складу конкурсної комісії.\n13. У разі виявлення фактів, що свідчать про конфлікт інтересів члена конкурсної комісії, такий член конкурсної комісії не бере участі в голосуванні.\n14. У разі відхилення конкурсною комісією всіх кандидатів конкурсна комісія проводить повторний конкурс. Повторний конкурс проводиться у порядку, визначеному статтями 21 -1 -21 -5 цього Закону.\n15. Керівник органу управління зобов’язаний призначити переможця конкурсу керівником державного чи комунального закладу культури не пізніше двох місяців з дня оголошення конкурсу. Підставою для видання наказу про призначення керівника державного чи комунального закладу культури є підписання контракту. Істотні умови контракту публікуються на офіційному веб-сайті органу управління не пізніше наступного дня після його підписання.\n16. Контракт з керівником державного чи комунального закладу культури визначає основні вимоги до діяльності закладу культури, виконання яких є обов’язковим для керівника, та інші умови.\nОбов’язковими умовами контракту з керівником державного чи комунального закладу культури є:\nпрограми розвитку закладу культури на один і п’ять років, що розглядалися на засіданні конкурсної комісії;\nумови оплати праці керівника;\nкритерії оцінки праці керівника;\nособливості порядку здійснення контролю за діяльністю закладу культури;\nзаходи відповідальності за невиконання або неналежне виконання умов контракту;\nособливі підстави для дострокового розірвання контракту та відповідні наслідки для його сторін."
    },
    {
      "provision_ref": "art22",
      "section": "22",
      "title": "Стаття 22. Призначення та функціонування базової мережі закладів культури",
      "content": "1. Базова мережа закладів культури формується з метою:\nзабезпечення розвитку сфери культури, всіх жанрів і видів мистецтва, а також цілісності національної культури;\nдотримання прав громадян України у сфері культури, забезпечення доступності національного культурного надбання, культурних благ та мистецької творчості шляхом дотримання державних соціальних нормативів у сфері обслуговування закладами культури;\nзабезпечення територіальної доступності для населення закладів культури, закладів освіти сфери культури, що надають базовий набір культурних послуг, враховуючи потреби та права у сфері культури усіх категорій населення.\n2. Базова мережа закладів культури формується органами виконавчої влади та органами місцевого самоврядування з дотриманням вимог державних соціальних нормативів у сфері обслуговування закладами культури, передбачених Законом України \"Про державні соціальні стандарти та державні соціальні гарантії\", та мінімальних стандартів забезпечення населення культурними послугами.\nВиключення закладу з базової мережі закладів культури, його реорганізація чи ліквідація здійснюються виключно за погодженням у місячний строк з відповідним центральним органом виконавчої влади, що забезпечує формування державної політики у сфері культури та/або кіно та/або інших сферах, до яких належить діяльність цього закладу, з одночасним інформуванням центрального органу виконавчої влади, що реалізує державну політику у сферах мистецтв та спеціалізованої мистецької освіти.\nВиключення закладу з базової мережі закладів культури допускається за умови, що надання населенню культурних послуг забезпечить інший заклад культури чи заклад освіти сфери культури в межах території відповідної територіальної громади з дотриманням вимог щодо доступності та якості культурних послуг.\nПорядок формування базової мережі закладів культури визначає Кабінет Міністрів України. Існуючі заклади культури та заклади освіти сфери культури автоматично включаються до базової мережі закладів культури.\n3. Центральний орган виконавчої влади, що забезпечує формування державної політики у сферах культури та мистецтв, визначає перспективи та напрями розвитку і зміст мистецької освіти.\nДля системного методичного, навчально-методичного, науково-методичного супроводу та актуалізації змісту мистецької освіти, забезпечення професійного розвитку педагогічних працівників закладів освіти сфери культури органи виконавчої влади та органи місцевого самоврядування виходячи з потреб регіонів/населених пунктів можуть утворювати методичні установи/методичні відділи мистецької освіти. Типове положення про методичну установу/методичний відділ мистецької освіти затверджує центральний орган виконавчої влади, що забезпечує формування державної політики у сферах культури та мистецтв.\nУ разі невиконання комунальним або державним закладом культури або закладом освіти сфери культури вимог частини другої статті 4 Закону України \"Про засудження та заборону пропаганди російської імперської політики в Україні і деколонізацію топонімії\" перейменування такого закладу здійснює його засновник або уповноважений ним орган."
    },
    {
      "provision_ref": "art23",
      "section": "23",
      "title": "Стаття 23. Рівні базової мережі закладів культури",
      "content": "1. До базової мережі закладів культури загальнодержавного рівня належать державні, у тому числі національні, заклади культури (бібліотеки, музеї, архіви, галереї, заповідники, цирки, театри, філармонії, музичні колективи і ансамблі, культурно-інформаційні та культурно-просвітницькі центри, кіностудії, художні галереї, виставки національного (загальнодержавного) значення тощо), заклади освіти сфери культури (мистецькі школи, мистецькі ліцеї, фахові мистецькі коледжі, заклади вищої мистецької освіти).\n2. До базової мережі закладів у сфері культури місцевого рівня належать комунальні заклади культури (бібліотеки, музеї, галереї, заповідники, виставкові зали, театри, філармонії, концертні організації, мистецькі колективи, кінотеатри, кіновідеопрокатні підприємства, об’єднання, палаци і будинки культури, інші клубні заклади, студії, центри народної творчості, центри народної культури, центри культурних послуг, парки культури та відпочинку тощо), заклади освіти сфери культури (мистецькі школи, мистецькі ліцеї, фахові мистецькі коледжі, заклади вищої мистецької освіти).\nЗ метою наближення місця надання культурних послуг до місця проживання громадян у населених пунктах можуть утворюватися філії та/або структурні підрозділи закладів культури.\n3. Переліки закладів базової мережі закладів культури затверджують:\nщодо базової мережі загальнодержавного рівня - центральні органи виконавчої влади, до сфери управління яких належать такі заклади;\nщодо базової мережі місцевого рівня - місцеві органи виконавчої влади та органи місцевого самоврядування.\nЦентральний орган виконавчої влади, що реалізує державну політику у сферах мистецтв та спеціалізованої мистецької освіти, на підставі отриманих від інших центральних органів виконавчої влади, місцевих органів виконавчої влади та органів місцевого самоврядування переліків закладів культури, закладів освіти сфери культури складає і підтримує в актуальному стані зведений перелік закладів, включених до базової мережі закладів культури, та оприлюднює його на своєму офіційному веб-сайті.\n4. З метою створення умов для забезпечення населення культурними послугами, раціонального та ефективного використання наявних ресурсів і матеріально-технічної бази закладів культури базової мережі місцевого рівня, їх модернізації за рішенням ради відповідної територіальної громади або спільним рішенням рад суміжних територіальних громад може бути утворений центр культурних послуг.\nЦентр культурних послуг - це багатофункціональний заклад культури, що має зручне розташування для відвідування жителями територіальної громади/суміжних територіальних громад, забезпечений кваліфікованими кадрами, має сучасну матеріально-технічну базу та спроможний забезпечувати надання комплексу культурних послуг, консультаційної, інформаційної допомоги, доступ до користування приміщеннями та обладнанням для творчості, неформального навчання та спілкування жителів територіальної громади з урахуванням чисельності, вікового, статевого, національного, соціального, професійного складу населення, мінімальних стандартів забезпечення населення культурними послугами.\nНапрями роботи центру культурних послуг формуються згідно з потребами та інтересами жителів територіальної громади/суміжних територіальних громад.\nМетодичні рекомендації щодо організації функціонування центру культурних послуг затверджує центральний орган виконавчої влади, що забезпечує формування державної політики у сферах культури та мистецтв."
    },
    {
      "provision_ref": "art24",
      "section": "24",
      "title": "Стаття 24. {Статтю 24 виключено на підставі Закону № 1432-IX від 29.04.2021 }",
      "content": "Статтю 24 виключено на підставі Закону № 1432-IX від 29.04.2021"
    },
    {
      "provision_ref": "art25",
      "section": "25",
      "title": "Стаття 25. Національні та академічні заклади культури",
      "content": "1. Статус національного закладу (установи) України може бути надано декільком закладам (установам) культури залежно від їх кількості у відповідній групі (театри, філармонії, бібліотеки, музеї, галереї, заповідники, цирки, музичні колективи і ансамблі, кіностудії).\nПорядок надання закладу культури статусу національного та академічного визначається законодавством.\n2. Центральний орган виконавчої влади, що забезпечує формування державної політики у сферах культури та мистецтв, порушує в установленому порядку клопотання про надання закладам (установам) культури статусу національного закладу, надає статус академічного закладу професійним творчим колективам."
    },
    {
      "provision_ref": "art26",
      "section": "26",
      "title": "Стаття 26. Фінансово-господарська діяльність закладів культури",
      "content": "1. Джерелами фінансування закладів культури є:\nкошти державного та місцевих бюджетів;\nкошти, що надходять від господарської діяльності;\nкошти, одержані від надання платних послуг згідно з основною діяльністю закладів культури;\nдоходи від реалізації в установленому порядку майна, надання в оренду майна;\nкошти, одержані за роботи (послуги), виконані (надані) закладом культури на замовлення підприємств, установ, організацій та фізичних осіб;\nблагодійні внески, добровільні пожертвування, дарунки у вигляді коштів, матеріальних цінностей, нематеріальних активів, одержані від фізичних та юридичних осіб;\nгранти вітчизняних і міжнародних організацій;\nкошти, отримані державними і комунальними закладами культури як відсотки на залишок власних надходжень, отриманих як плата за послуги, що надаються ними згідно з основною діяльністю, благодійні внески та гранти і розміщених на поточних рахунках, відкритих у банках державного сектору;\nінші не заборонені законодавством джерела.\nРозмір плати за надання платних послуг встановлюється державним і комунальним закладом культури щороку у національній валюті України.\nПерелік платних послуг, які можуть надаватися державними і комунальними закладами культури, затверджується Кабінетом Міністрів України.\nПорядок надання платних послуг закладами культури, заснованими на державній та комунальній формі власності, затверджується центральним органом виконавчої влади, що забезпечує формування державної політики у сфері культури.\nУ разі одержання державними і комунальними закладами культури коштів від надання платних послуг та коштів з інших джерел фінансування, не заборонених законодавством, бюджетні асигнування не зменшуються та протягом бюджетного періоду не підлягають вилученню, крім випадків, передбачених законом.\nДержавні і комунальні заклади культури мають право самостійно розпоряджатися надходженнями, одержаними від надання платних послуг та з інших джерел фінансування, не заборонених законодавством, з метою провадження діяльності, передбаченої установчими документами.\n2. Заклади культури загальнодержавного та місцевого рівня базової мережі залежно від форми власності утримуються або отримують фінансову підтримку відповідно за рахунок коштів Державного бюджету України, бюджету Автономної Республіки Крим, інших місцевих бюджетів, а також коштів установ, організацій, громадян та їх об'єднань.\nПриватні заклади культури фінансуються їх засновниками та за рахунок інших джерел, не заборонених законодавством.\n3. Фінансування надання базового набору культурних послуг здійснюється за рахунок коштів державного та/або місцевих бюджетів, а також з інших джерел, не заборонених законодавством."
    },
    {
      "provision_ref": "art27",
      "section": "27",
      "title": "Стаття 27. Додаткова фінансова підтримка діяльності у сфері культури",
      "content": "1. З метою залучення додаткових фінансових ресурсів для розвитку культури держава створює сприятливий режим оподаткування фізичним та юридичним особам, які спрямовують свої кошти на розвиток культури. Механізм податкового заохочення підтримки діяльності у сфері культури визначається податковим законодавством України."
    },
    {
      "provision_ref": "art28",
      "section": "28",
      "title": "Стаття 28. Забезпечення господарської діяльності закладів культури",
      "content": "1. Держава сприяє:\nзабезпеченню закладів культури, закладів освіти сфери культури будівлями, спорудами, приміщеннями, збудованими за спеціальними проектами, або іншими упорядженими приміщеннями, що відповідають потребам закладу культури;\nстворенню виробничої бази з випуску спеціального обладнання для закладів культури, музичних інструментів, техніки для атракціонів, допоміжних матеріалів і засобів для індивідуальної художньої творчості, а також розвитку мережі спеціалізованих виробництв.\n2. Майно державного або комунального закладу культури, у тому числі того, що має статус національного, яке не використовується для провадження видів діяльності, передбачених цим Законом, або не забезпечує статутну діяльність, може безоплатно передаватися у встановленому законодавством порядку іншому державному або комунальному закладу культури, за умови його подальшого використання виключно для провадження видів діяльності, передбачених цим Законом та/або іншими законами у сфері культури. Порядок передачі майна державних та комунальних закладів культури визначається Кабінетом Міністрів України."
    },
    {
      "provision_ref": "art29",
      "section": "29",
      "title": "Стаття 29. Оплата і стимулювання праці працівників у сфері культури",
      "content": "1. Оплата праці у сфері культури має забезпечувати створення належних матеріальних умов для ефективної самостійної творчої діяльності працівника, підвищення престижності професії, сприяти підвищенню його кваліфікації, стимулювати залучення талановитої молоді до діяльності у сфері культури.\nЗаробітна плата працівника у сфері культури, педагогічного працівника закладу освіти сфери культури складається з посадового окладу (тарифної ставки), надбавки за почесне звання, доплат за науковий ступінь, вислугу років залежно від стажу роботи в державних і комунальних закладах культури, закладах освіти сфери культури, інших надбавок та доплат, премій, винагород за творчу діяльність, передбачених законодавством.\nУмови оплати праці працівників у сфері культури державних і комунальних закладів культури, закладів освіти сфери культури визначаються Кабінетом Міністрів України.\n2. Працівникам у сфері культури, які працюють у державних і комунальних закладах культури, держава забезпечує:\nроботу на повну тарифну ставку;\nстворення належних умов праці, її оплату;\nправовий, соціальний, професійний захист;\nпризначення і виплату пенсій відповідно до законодавства;\nінші гарантії, встановлені законом.\n3. Працівники у сфері культури, педагогічні працівники закладів освіти сфери культури, які працюють у державних і комунальних закладах культури, мають право на допомогу для оздоровлення під час надання щорічної відпустки у розмірі посадового окладу, а також на матеріальну допомогу для вирішення соціально-побутових питань та доплату за вислугу років у розмірах і порядку, що встановлюються Кабінетом Міністрів України.\n4. Працівники державних і комунальних закладів культури, педагогічні працівники закладів освіти сфери культури, які працюють у сільській місцевості та селищах міського типу, а також пенсіонери, які раніше працювали в державних та комунальних закладах культури, закладах освіти сфери культури у таких населених пунктах і проживають у них, мають право на безоплатне отримання у власність земельної ділянки відповідно до законодавства.\n5. Працівникам державних і комунальних закладів культури, педагогічним працівникам закладів освіти сфери культури, які працюють у сільській місцевості та селищах міського типу, а також пенсіонерам, які раніше працювали в державних та комунальних закладах культури, закладах освіти сфери культури у таких населених пунктах і проживають у них, держава забезпечує відповідно до законодавства безоплатне користування житлом з опаленням і освітленням у межах установлених норм.\nПільги на безплатне користування житлом з опаленням та освітленням надаються за умови, якщо розмір середньомісячного сукупного доходу сім'ї в розрахунку на одну особу за попередні шість місяців не перевищує величини доходу, який дає право на податкову соціальну пільгу у порядку, визначеному Кабінетом Міністрів України."
    },
    {
      "provision_ref": "art30",
      "section": "30",
      "title": "Стаття 30. Пенсійне забезпечення та соціальний захист працівників сфери культури",
      "content": "1. Держава забезпечує працівникам сфери культури призначення та виплату пенсії відповідно до законодавства.\n2. Професійні творчі працівники закладів культури мають право на творчу відпустку для провадження творчої діяльності."
    },
    {
      "provision_ref": "art31",
      "section": "31",
      "title": "Стаття 31. Участь громадськості у реалізації державної політики у сфері культури",
      "content": "1. Громадські організації (професійні спілки, творчі спілки, товариства, фонди, асоціації тощо) беруть участь у реалізації державної політики у сфері культури відповідно до законодавства.\n2. Громадські організації мають право самостійно та на договірній основі утворювати благодійні організації для фінансування культурних програм розвитку літератури та мистецтва, підтримки талантів і творчих починань у сфері культури, розв'язання соціальних і побутових проблем професійних творчих працівників."
    },
    {
      "provision_ref": "art32",
      "section": "32",
      "title": "Стаття 32. Співпраця державних органів та культурно-мистецької громадськості",
      "content": "1. З метою представлення та захисту інтересів професійних творчих працівників і аматорів держава залучає представників культурно-мистецької громадськості до участі в підготовці проектів нормативно-правових актів, презентації України в різних сферах міжнародного культурного життя, забезпечує надання інформації, необхідної для виконання завдань, визначених статутами (положеннями) закладів культури."
    },
    {
      "provision_ref": "art33",
      "section": "33",
      "title": "Стаття 33. Державне сприяння міжнародному культурному співробітництву",
      "content": "1. Держава сприяє міжнародному культурному обміну, співробітництву закладів культури, професійних творчих працівників, працівників культури України із зарубіжними партнерами.\n2. Заклади культури незалежно від підпорядкування, форми власності та організаційно-правової форми, професійні творчі працівники, окремі громадяни мають право самостійно укладати договори (контракти) з іноземними фізичними та юридичними особами про форми співробітництва у сфері культури, брати участь у роботі відповідних міжнародних організацій та фондів, провадити зовнішньоекономічну діяльність у сфері культури відповідно до законодавства."
    },
    {
      "provision_ref": "art34",
      "section": "34",
      "title": "Стаття 34. Розвиток національної культури за межами України",
      "content": "1. Держава піклується про задоволення національно-культурних потреб українців, які проживають за межами України, зокрема шляхом сприяння проведенню культурно-мистецьких заходів за кордоном, відкриттю та діяльності українських національних культурних центрів та національних освітніх закладів в інших країнах."
    },
    {
      "provision_ref": "art35",
      "section": "35",
      "title": "Стаття 35. Відповідальність за порушення законодавства про культуру",
      "content": "1. Особи, винні у порушенні законодавства про культуру, несуть дисциплінарну, цивільну, адміністративну та кримінальну відповідальність відповідно до законодавства.\n1. Цей Закон набирає чинності з дня його опублікування, крім частини першої статті 29 , яка набирає чинності з 1 січня 2011 року, частини другої статті 29 , яка набирає чинності з 1 січня 2012 року, та частини третьої статті 29 , яка набирає чинності з 1 січня 2013 року.\nУстановити, що до набрання чинності частинами першою - третьою статті 29 цього Закону діють умови оплати праці, передбачені законодавством.\nДо приведення законів, інших нормативно-правових актів у відповідність із цим Законом вони діють у частині, що не суперечить цьому Закону.\n2. Абзаци другий та четвертий статті 1 Закону України \"Про професійних творчих працівників та творчі спілки\" (Відомості Верховної Ради України, 1997 р., № 52, ст. 312) викласти у такій редакції:\n\"професійний творчий працівник - особа, яка провадить творчу діяльність на професійній основі, результатом якої є створення або інтерпретація творів у сфері культури та мистецтва, публічно представляє такі твори на виставках, шляхом публікації, сценічного виконання, кіно-, теле-, відеопоказу тощо та/або є членом творчої спілки, та/або має державні нагороди за діяльність у сфері культури і мистецтва\";\n\"творча діяльність - індивідуальна чи колективна творчість, результатом якої є створення або інтерпретація творів, що мають культурну цінність\".\n3. Визнати такими, що втратили чинність:\nОснови законодавства України про культуру (Відомості Верховної Ради України, 1992 р., № 21, ст. 294 із наступними змінами);\nПостанову Верховної Ради України від 19 лютого 1992 року \"Про порядок введення в дію \"Основ законодавства України про культуру\" (Відомості Верховної Ради України, 1992 р., № 21, ст. 295).\nВ.ЯНУКОВИЧ"
    }
  ],
  "definitions": []
}