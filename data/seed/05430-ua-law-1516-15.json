{
  "id": "ua-law-1516-15",
  "type": "statute",
  "title": "Закон України (1516-15)",
  "title_en": "",
  "short_name": "1516-15",
  "status": "in_force",
  "issued_date": "2004-02-19",
  "url": "https://zakon.rada.gov.ua/laws/show/1516-15",
  "description": "Official legislative act of Ukraine ingested from the Verkhovna Rada legal portal.",
  "provisions": [
    {
      "provision_ref": "art0",
      "section": "0",
      "title": "Стаття 0. Текст документа",
      "content": "З А К О Н У К Р А Ї Н И\nПро Загальнодержавну програму розвитку рибного\nгосподарства України на період до 2010 року\n( Відомості Верховної Ради України (ВВР), 2004, N 22, ст.313 )\n\nВерховна Рада України п о с т а н о в л я є :\n1. Затвердити Загальнодержавну програму розвитку рибного\nгосподарства України на період до 2010 року (далі - Програма), що\nдодається.\n2. Кабінету Міністрів України передбачати щороку під час\nрозроблення проектів Державного бюджету України і Державної\nпрограми економічного і соціального розвитку України (починаючи з\n2005 року на період до 2010 року) виділення відповідних коштів на\nреалізацію заходів щодо виконання Програми.\n3. Державним замовником Програми є спеціально уповноважений\nцентральний орган виконавчої влади з питань рибного господарства\nУкраїни.\n4. Цей Закон набирає чинності з дня його опублікування.\n\nПрезидент України Л.КУЧМА\n\nм. Київ, 19 лютого 2004 року\nN 1516-IV\n\nЗатверджено\nЗаконом України\nвід 19 лютого 2004 року\nN 1516-IV\nЗАГАЛЬНОДЕРЖАВНА ПРОГРАМА\nРОЗВИТКУ РИБНОГО ГОСПОДАРСТВА УКРАЇНИ\nНА ПЕРІОД ДО 2010 РОКУ\n\nI. ЗАГАЛЬНІ ПОЛОЖЕННЯ\nРибне господарство України відіграє значну роль у\nзабезпеченні населення продовольством, а галузей національної\nекономіки - сировиною, а також у відтворенні природних ресурсів та\nпідвищенні зайнятості населення.\nВнаслідок економічної кризи обсяги випуску основних видів\nпродукції з риби та інших водних живих ресурсів істотно\nзменшилися, роль рибного господарства у продовольчому забезпеченні\nдержави знизилася. Фізіологічно обґрунтована річна потреба в рибі\nта рибній продукції (20 кілограмів на душу населення) становить\nблизько 1 млн. тонн. На сьогодні середній рівень споживання\nдосягає лише трохи більше 8 кілограмів на рік. Через різке\nскорочення обсягів фінансування в рибному господарстві з'явилися\nзагрозливі тенденції. Насамперед це пов'язано з погіршенням\nтехнічного стану обладнання, швидкими темпами його морального і\nфізичного старіння та виходом з ладу основних фондів підприємств.\nЗагальнодержавна програма розвитку рибного господарства\nУкраїни на період до 2010 року (далі - Програма) спрямована на\nреалізацію державної політики щодо регулювання розвитку рибного\nгосподарства, забезпечення рибної галузі фінансовими,\nматеріально-технічними та іншими ресурсами, зміцнення її\nвиробничого і науково-технічного потенціалу, координацію\nдіяльності центральних і місцевих органів виконавчої влади та\nорганів місцевого самоврядування, підприємств, установ та\nорганізацій з метою розв'язання найважливіших проблем і створення\nналежних економічних умов функціонування рибогосподарського\nкомплексу країни.\nПоняття, що вживаються у цій Програмі, мають таке значення:\nаквакультура - розведення та вирощування риби та інших водних\nживих ресурсів у спеціальних штучних умовах або визначених для\nцього рибогосподарських водних об'єктах;\nвилучення риби та інших водних живих ресурсів - вилов\n(добування, збирання тощо) із природного або штучного середовища\nриби та інших водних живих ресурсів за допомогою знарядь лову;\nвідтворення - природне або штучне поновлення (розмноження,\nпереселення, акліматизація тощо) чисельності риби та інших водних\nживих ресурсів (ретрансформація), яка зменшується у процесі їх\nвикористання чи природної смертності;\nдержавна охорона риби та інших водних живих ресурсів -\nсистема державних заходів щодо збереження, відтворення,\nвирощування, поліпшення умов існування, контролю та регулювання\nчисельності риби та інших водних живих ресурсів, забезпечення\nвиконання фізичними і юридичними особами вимог законодавства\nУкраїни у рибному господарстві, контроль за яким здійснюється\nспеціально уповноваженим органом виконавчої влади з питань рибного\nгосподарства;\nмарикультура - розведення та вирощування морських риб та\nінших водних живих ресурсів у спеціально створених штучних умовах\nабо визначених для цього ділянках прибережної смуги моря;\nправила промислу (рибальства) - нормативні документи, що\nвстановлюють певні вимоги, умови, способи, типи знарядь лову,\nстроки та порядок вилову окремих видів риби та інших водних живих\nресурсів у рибогосподарських водних об'єктах загальнодержавного\nзначення;\nпромисел риби та інших водних живих ресурсів - вид\nспеціального використання риби та інших водних живих ресурсів для\nвиробництва харчової, технічної, кормової, медичної та інших видів\nпродукції;\nрайон промислу - рибогосподарський водний об'єкт або його\nчастина, в яких проводиться промисел риби та інших водних живих\nресурсів;\nрегулювання промислу (рибальства) - визначення районів,\nстроків лову, типів і параметрів знарядь лову, способів вилучення,\nпорядку та умов встановлення лімітів вилучення риби та інших\nводних живих ресурсів з рибогосподарських водних об'єктів;\nриба та інші водні живі ресурси (водні біологічні ресурси) -\nсукупність організмів, життя яких неможливе без перебування\n(знаходження) у воді. До водних живих ресурсів належать\nпрісноводні, морські, анадромні та катадромні риби на всіх стадіях\nрозвитку; круглороті, морські ссавці; водні безхребетні, у тому\nчислі молюски, ракоподібні, черви, голкошкірі, губки,\nкишковопорожнинні, наземні безхребетні у водній стадії розвитку,\nводорості та інші водні рослини;\nрибальство (підгалузь рибного господарства) - промисел риби\nта інших водних живих ресурсів у рибогосподарських водних\nоб'єктах;\nрибництво (підгалузь рибного господарства) - розведення та\nвирощування риби та інших водних живих ресурсів у спеціально\nстворених штучних умовах або визначених для цього\nрибогосподарських водних об'єктах;\nрибогосподарські водні об'єкти - озера, річки, моря з\nлиманами та естуаріями, водосховища, ставки, а також окремі\nтехнологічні водойми, які використовуються або можуть\nвикористовуватися для розведення, вирощування, відтворення та\n(або) вилову риби та інших водних живих ресурсів, де господарська\nдіяльність усіх учасників водогосподарського комплексу обмежується\nв інтересах рибного господарства;\nрибогосподарське підприємство (рибницьке, рибальське,\nрибопереробне) - суб'єкт підприємницької діяльності, основними\nвидами діяльності якого є вилов (збирання), відтворення,\nвирощування, переробка риби та інших водних живих ресурсів і\nпродукції з них, а сума, одержана від її реалізації або її\nокремого виду, перевищує 50 відсотків загальної суми валового\nдоходу підприємства;\nрибне господарство - галузь економіки, завданнями якої є\nвивчення, охорона, відтворення, вирощування, використання риби та\nінших водних живих ресурсів, їх вилучення (вилов, добування,\nзбирання) та переробка з метою одержання харчової, технічної,\nкормової, медичної та іншої продукції для задоволення потреб\nнаселення;\nтоварне рибництво - вирощування у спеціально створених\nштучних умовах або визначених для цього рибогосподарських водних\nоб'єктах товарної риби та інших водних живих ресурсів, що\nреалізуються населенню або використовуються рибопереробними\nпідприємствами як сировина;\nулов - обсяг вилученої риби та інших видів водних живих\nресурсів у кількісному чи ваговому виразі;\nулов можливий (допустимий) - прогнозна величина обсягу\nвилучення видів або груп риби та інших видів водних живих ресурсів\nу межах ліміту.\nII. СУЧАСНИЙ СТАН ТА ОСОБЛИВОСТІ РОЗВИТКУ\nРИБНОГО ГОСПОДАРСТВА\nРибогосподарська діяльність пов'язана з вивченням, охороною,\nвідтворенням, вирощуванням і використанням риби та інших водних\nживих ресурсів шляхом їх вилучення (вилову, збирання тощо) з\nподальшими транспортуванням, зберіганням, переробкою,\nімпортуванням, експортуванням, виготовленням і реалізацією\nпродукції з них, організацією та здійсненням державного управління\nі контролю в рибному господарстві.\nУ рибному господарстві України спостерігається спад\nвиробництва (додаток 1) і відбуваються процеси зниження його\nпотенціалу. Знос основних фондів становить понад\n55-65 відсотків, відбувається старіння технічної бази, посилюються\nресурсна і фінансова незбалансованість, що призводить до занепаду\nвиробництва. У 2001 році обсяги вилову риби та інших водних живих\nресурсів зменшилися порівняно з 1990 роком на 70 відсотків,\nвиробництво харчової продукції з них - на 63 відсотки, рибних\nконсервів - на 69 відсотків, кормового рибного борошна -\nна 80 відсотків.\nЗа останні 12 років 75-85 відсотків риби та інших водних\nживих ресурсів добувалося в межах виключних (морських) економічних\nзон іноземних країн та відкритій частині Світового океану і лише\n15-25 відсотків - у виключній (морській) економічній зоні та\nвнутрішніх водоймах України, включаючи товарне рибництво.\nЗначну частину вилученої продукції з риби та інших водних\nживих ресурсів вітчизняні судновласники змушені використовувати\nдля оплати ліцензій на право лову, забезпечення експлуатаційних\nвитрат, покриття дефіциту власних обігових коштів унаслідок\nнеможливості залучення кредитних ресурсів через високі банківські\nставки. Це негативно впливає на споживчий ринок, завантаження\nвиробничих потужностей берегових рибопереробних підприємств, а\nтакож зумовлює зниження експортних цін на продукцію з риби та\nінших водних живих ресурсів і зменшення через це обсягів валютної\nвиручки.\nУ світі поширюється тенденція надання іншими прибережними\nкраїнами дозволів на промисел у водах, що знаходяться під їх\nюрисдикцією, риби та інших водних живих ресурсів виключно\nрезидентам, тобто можливість роботи будь-яких іноземних суден\nпередбачається тільки на засадах створення спільних підприємств,\nспільної діяльності, фрахтування суден для використання квот\nвилову, заснування підприємств іноземцями в цих країнах, зміни\nпрапора судна тощо.\nДо зменшення обсягів вилову риби та інших водних живих\nресурсів океанічними рибальськими підприємствами призвело\nзростання витрат на оплату ліцензії на право лову, ремонт\nзастарілого рибопромислового флоту.\nНаявна потужність галузевих баз технічного обслуговування\nрибопромислового флоту, суднобудівних, судноремонтних і\nремонтно-механічних заводів використовується на 20-25 відсотків.\nПідприємства рибного господарства України на сьогодні\nзабезпечуються на 70 відсотків сіткоматеріалами іноземного\nвиробництва. Вітчизняні сітков'язальні фабрики потребують\nрозширення і модернізації.\nВнаслідок антропогенного впливу значно скоротилися площі та\nзменшилася продуктивність нерестовищ в Азово-Чорноморському\nбасейні. Інтенсивне забруднення води призвело до зменшення\nкормової бази, ареалу нагулу, відтворення різних видів риб та\nінших водних живих ресурсів і до різкого скорочення обсягів їх\nвилову.\nОсобливістю становища, що склалося в Азово-Чорноморському\nбасейні, є невідповідність наявних у країнах регіону добувних\nпотужностей нижчій, порівняно з минулим, чисельності риби та інших\nводних живих ресурсів у традиційних прибережних районах лову.\nДля збільшення чисельності популяцій кефалевих і камбалових риб\nнеобхідно побудувати рибовідтворювальні комплекси і\nриборозплідники загальною потужністю до 300 млн. штук молоді\nна рік.\nПроблема відтворення осетрових в Азовському і Чорному морях\nмає особливе значення, оскільки від реального внеску України у\nформування стада осетрових залежить квота їх вилову. Потужність\nдіючих у країні підприємств з відтворення осетрових досягає\nблизько 8 млн. штук молоді на рік, а в 2010 році вона повинна\nстановити не менш як 35 млн. штук молоді осетрових.\nУкраїна має значний фонд природних та штучних водних\nоб'єктів - лиманів, озер, водосховищ і технологічних водойм,\nрозрахункова потенційна рибопродуктивність яких становить\n100-350 кілограмів з гектара. Для її досягнення річний обсяг\nштучного зариблення водних об'єктів повинен дорівнювати близько\n60 млн. штук молоді коропа, рослиноїдних риб, карася, ляща,\nсудака, щуки, сома, піленгаса та інших промислових видів риб.\nАзово-Чорноморський басейн має сприятливі умови для\nкультивування молюсків (мідій, устриць). Повільне зростання\nобсягів їх вирощування зумовлене браком коштів, слабкою\nкоординацією робіт між організаціями, відсутністю довгострокової\nконцепції розвитку марикультури. Перспективним у басейні також\nвважається спорудження комплексів з культивування, добування і\nпереробки водоростей та морських трав.\nУ товарному рибництві спад (майже 70 відсотків) обсягів\nвирощування та вилову товарної риби пов'язаний із значним\nскороченням (близько 90 відсотків) використання штучних рибних\nкормів через їх високу вартість, значним податковим тиском,\nнезадовільним кредитуванням в умовах сезонного характеру та\nдво- трирічним циклом виробництва. Знижується продуктивність\nрибницьких ставків, втрачається генетичний потенціал,\nзастосовуються технології вирощування риби з доведенням частки\nрослиноїдних риб до 70-80 відсотків, фактично припиняють\nфункціонування тепловодні басейнові та садкові рибницькі\nгосподарства через високу ресурсоємність (корми, енергоресурси,\nтрудовитрати) виробництва.\nНа рибопереробних підприємствах спад виробництва зумовлений\nскороченням обігових коштів і кількості сировини, застосуванням\nнедосконалих технологій, старінням активної частини основних\nвиробничих фондів, недосконалою ціновою, податковою і кредитною\nполітикою, різким зниженням купівельної спроможності населення.\nВнаслідок недостатнього захисту власного товаровиробника триває\nввезення продукції з риби та інших водних живих ресурсів, яка може\nвироблятися в достатній кількості в Україні. У цілому виробничий\nпотенціал рибопереробних підприємств галузі використовується на\n30-40 відсотків.\nНестачі холодильних потужностей для зберігання продукції та\nзаморожування сировини з риби та інших водних живих ресурсів на\nсьогодні не відчувається. Проте більшість діючих холодильників\nпотребує капітального ремонту та модернізації, а частина з них\nпідлягає списанню.\nЗнижується рівень матеріально-технічного забезпечення рибного\nгосподарства. Більшість суден, машин і механізмів відпрацювали\nамортизаційні строки, значно підвищилися витрати на їх ремонт і\nтехнічне обслуговування. У зв'язку із зростанням різниці в\nпаритеті цін на продукцію з риби та інших водних живих ресурсів,\nзниженням платоспроможності рибогосподарських підприємств ними не\nздійснюється закупівля сучасних рибопромислових та інших суден,\nнової техніки.\nЗагострюють кризову ситуацію недостатні обсяги\nкапіталовкладень у розвиток рибного господарства.\nУ 2000-2001 роках обсяги капітальних вкладень у рибогосподарський\nкомплекс за рахунок різних джерел фінансування зменшилися\nпорівняно з 1990 роком більше ніж у десять разів.\nФінансовий стан підприємств рибогосподарського комплексу\nзначно погіршився. Внаслідок спаду обсягів виробництва і зменшення\nреалізації продукції, поглиблення диспаритету цін, несвоєчасності\nрозрахунків з товаровиробниками, недостатнього кредитування\nвиробництва, неефективної системи оподаткування і страхування\nзменшилися дохідність і платоспроможність підприємств. Зростає їх\nзагальна заборгованість, що є насамперед наслідком диспаритету\nцін, неможливості одержання кредитних ресурсів через високі\nбанківські ставки.\nIII. МЕТА ТА ОСНОВНІ ЗАВДАННЯ ПРОГРАМИ\nОсновною метою Програми є створення сприятливих умов для\nрозвитку рибного господарства, забезпечення населення України\nпродукцією з риби та інших водних живих ресурсів з поступовим\nнаближенням до рівня науково обґрунтованих фізіологічних норм їх\nспоживання у розрахунку на душу населення, забезпечення інших\nгалузей економіки сировиною для виробництва біологічно активних\nречовин, лікувальних препаратів, технічної та кормової продукції.\nПрограма передбачає виконання таких основних завдань:\n1) визначення основних засад державної політики щодо розвитку\nрибного господарства України;\n2) оновлення основних фондів рибогосподарських підприємств на\nоснові широкого впровадження у виробництво досягнень науки і\nтехніки, особливо у рибопромисловому флоті та на підприємствах\nпереробки риби та інших водних живих ресурсів;\n3) підвищення ефективності використання сировинних запасів\nрибогосподарських водних об'єктів України, відкритих районів\nСвітового океану та виключних (морських) економічних зон інших\nкраїн;\n4) розвиток прісноводної та морської аквакультури,\nінтенсифікація товарного виробництва на основі застосування\nякісного селекційного матеріалу;\n5) відтворення і охорона рибних та інших водних живих\nресурсів;\n6) забезпечення високої якості та розширення асортименту\nконкурентоспроможної продукції з риби та інших водних живих\nресурсів;\n7) здійснення структурної перебудови рибного господарства,\nсприяння розвитку підприємств усіх форм власності;\n8) розвиток міжнародного науково-технічного співробітництва,\nзовнішньоекономічних зв'язків у галузі рибного господарства;\n9) гармонізація законодавства України щодо якості продукції з\nриби та інших водних живих ресурсів з нормами Європейського Союзу\nта світовими стандартами;\n10) сприяння розвитку рибогосподарської діяльності з метою\nзбільшення зайнятості населення, поповнення доходів бюджету всіх\nрівнів та забезпечення продовольчої безпеки країни.\nДля виконання завдань Програми необхідно здійснити ряд\nзаходів, зокрема щодо матеріально-технічного забезпечення розвитку\nгалузі, організаційного та інформаційного, науково-технічного та\nкадрового забезпечення, а також удосконалення нормативно-правової\nбази.\nIV. ОСНОВНІ НАПРЯМИ РОЗВИТКУ РИБНОГО ГОСПОДАРСТВА\nОсновними напрямами розвитку рибного господарства є:\n1) збереження рибогосподарської діяльності у виключних\n(морських) економічних зонах іноземних країн та розширення\nрибальства у відкритих районах Світового океану;\n2) раціоналізація та інтенсифікація промислу риби та інших\nводних живих ресурсів в Азовському і Чорному морях та внутрішніх\nводоймах;\n3) нарощування обсягів відтворення риби та інших водних живих\nресурсів;\n4) забезпечення ефективного використання та підвищення\nцінності рибогосподарських водних об'єктів;\n5) інтенсифікація товарного рибництва на якісній селекційній\nоснові;\n6) оптимізація розвитку рибопереробної промисловості;\n7) підвищення ефективності державного управління\nрибогосподарськими водними об'єктами і контролю за використанням\nриби та інших водних живих ресурсів;\n8) удосконалення нормативно-правової бази щодо ведення\nрибного господарства та узгодження її з вимогами міжнародних\nдоговорів України.\nВиробництво основних видів продукції з риби та інших водних\nживих ресурсів на період до 2010 року передбачається в обсягах\nзгідно з додатком 1.\nРозвиток аквакультури забезпечуватиметься шляхом\nінтенсифікації товарного рибництва, відтворення риби та інших\nводних живих ресурсів у прісних і морських водах з метою\nзбільшення сировинної бази в річках, водосховищах, природних\nвнутрішніх водоймах і виключній (морській) економічній зоні\nУкраїни, а також збереження біологічного різноманіття та\nполіпшення екологічного стану водосховищ.\n1. Океанічне рибальство\nДля збереження рибогосподарської діяльності у виключних\n(морських) економічних зонах іноземних країн та розширення\nрибальства у відкритих районах Світового океану здійснюватимуться\nзаходи щодо:\nрозроблення нових проектів риболовних суден з меншими\nексплуатаційними витратами, більшими добовими потужностями\nвиготовлення продукції та поглибленою переробкою сировини;\nоновлення рибопромислового флоту шляхом будівництва на\nвітчизняних суднобудівних і судноремонтних підприємствах великих\nта середніх океанічних суден, маломірних (до 24 метрів) суден, що\nпередбачається Національною програмою будівництва суден\nрибопромислового флоту України на 2002-2010 роки, затвердженою\nЗаконом України від 17 січня 2002 року N 2987-III ( 2987-14 );\nтехнічного переоснащення та модернізації риболовних суден,\nякі перебувають на відстої та в експлуатації, з метою збільшення\nпотужностей та покращання експлуатаційних показників;\nсприяння участі океанічного рибопромислового флоту України в\nрибогосподарській діяльності у водах під юрисдикцією інших країн,\nу тому числі шляхом укладання двосторонніх угод про\nспівробітництво;\nвпровадження економічних способів та нових ефективних знарядь\nлову риби та інших водних живих ресурсів;\nсприяння доступу вітчизняного рибопромислового флоту до\nресурсів вод, багатих на цінні види риб, що користуються попитом\nна внутрішньому та зовнішньому ринках, зокрема до вод Північної\nАтлантики, для покращання асортименту продукції з виловлюваних\nриби та інших водних живих ресурсів, яка виробляється флотом в\nокеані. Ефективність цієї роботи цілком залежатиме від процесу\nоновлення рибопромислового флоту України.\nОкеанічним рибопромисловим флотом України у 2010 році\nпередбачається довести річні обсяги вилову риби та інших водних\nживих ресурсів до 600 тис. тонн, а виробництва харчової рибної\nпродукції з них - до 430 тис. тонн.\nЗа науково обґрунтованим прогнозом наявна сировинна база на\nперіод до 2010 року може забезпечити середньорічний можливий\n(допустимий) вилов риби та інших водних живих ресурсів на рівні\n900-1100 тис. тонн у виключних (морських) економічних зонах\nіноземних країн та 700-900 тис. тонн у відкритих районах Світового\nокеану, де основними об'єктами промислу є сардина, сардинела,\nскумбрія, ставрида, путасу, антарктичний криль.\n2. Промисел риби та інших водних живих ресурсів в Азовському\nі Чорному морях та внутрішніх водоймах\nЗ метою інтенсифікації промислу риби та інших водних живих\nресурсів в Азовському і Чорному морях та внутрішніх водоймах\nпередбачається:\nнауково обґрунтоване зариблення вирощеною в\nрибовідтворювальних комплексах молоддю промислових видів риб\n(рослиноїдні, осетрові, лососеві, кефалеві, камбалові) морських\nприбережних вод, заток, лиманів, водосховищ, технологічних водойм,\nозер і річок для вирощування риби та інших водних живих ресурсів\nна природній кормовій базі та їх подальшого вилову;\nоновлення рибопромислового флоту рибальських підприємств\nАзово-Чорноморського басейну шляхом будівництва спеціалізованих\nпромислових суден для випуску свіжомороженої, охолодженої, солоної\nта інших видів рибопродукції; спеціалізованих\nприймально-переробних суден; рибоприймальних баз, зокрема\nобладнаних установками для виробництва кормового борошна з\nчорноморсько-азовських видів риби; мотоботів для промислу в\nлиманах, затоках і мілководній частині морів;\nзастосування нових високоефективних знарядь і способів вилову\nриби та інших водних живих ресурсів;\nвикористання оновленого флоту (малотоннажних промислових\nботів і моточовнів) для вилову риби у водосховищах, озерах, річках\nта інших внутрішніх водоймах.\nОновлення флоту для рибальства в Азовському і Чорному морях\n(малотоннажні судна) та для використання на внутрішніх водоймах\n(маломірні судна і плавзасоби) здійснюватиметься за Національною\nпрограмою будівництва суден рибопромислового флоту України на\n2002-2010 роки ( 2987-14 ) на вітчизняних суднобудівних і\nсудноремонтних заводах.\nНа період до 2010 року для рибопромислового флоту України\nсередньорічний можливий (допустимий) вилов риби та інших водних\nживих ресурсів в Азовському і Чорному морях та їх лиманах\nоцінюється в межах 160-180 тис. тонн. Серед об'єктів промислу\nпереважають шпрот, хамса чорноморська та азовська, тюлька\nазовська, піленгас, катран, мерланг.\nСировинна база для рибальства у внутрішніх водоймах\n(водосховищах, озерах, річках, технологічних водоймах) за умови їх\nраціонального зариблення може забезпечити до 50 тис. тонн\nможливого вилову за рік.\nОбсяг вилову риби та інших водних живих ресурсів в Азовському\nі Чорному морях та внутрішніх водоймах у 2010 році передбачається\nзбільшити до 110 тис. тонн.\n3. Товарне рибництво\nДля збільшення обсягів вирощування і вилову товарної риби та\nінших водних живих ресурсів здійснюватимуться такі заходи:\nстворення та забезпечення функціонування єдиної системи\nселекції в рибництві на основі розвитку спеціалізованих\nплемзаводів і репродукторів високопродуктивних порід та видів риб\nпід контролем селекційно-генетичного центру племінного рибництва;\nзабезпечення рибницьких підприємств у різних\nфізико-географічних зонах країни високопродуктивними районованими\nплідниками культивованих видів риб;\nпоступове оновлення генофонду існуючих стад плідників\nрослиноїдних та інших перспективних цінних видів риб шляхом\nзавезення їх чистокровних ліній з інших країн;\nвирощування якісного рибопосадкового матеріалу цінних видів\nриб у технологічно обґрунтованих обсягах;\nзабезпечення рибницьких господарств гранульованими рибними\nкомбікормами з вмістом протеїну понад 23 відсотки щороку в обсязі\nне менш як 200 тис. тонн;\nрозширення полікультури вирощуваних риб для підвищення\nефективності використання біологічного потенціалу водойм за\nрахунок нових промислово цінних видів риб (веслоніс, буфало,\nканальний сом, пелядь, осетрові, піленгас, чорний амур) та\nриб-біомеліораторів;\nпроведення біотехнологічної оцінки (градації) ставкового\nфонду і на її основі адресне застосування ресурсозберігаючих\nтехнологій вирощування риби в полікультурі з доведенням частки\nрослиноїдних риб до 50-60 відсотків для ефективного використання\nприродної кормової бази та обґрунтований перехід з дворічного на\nтрирічний цикл виробництва товарної продукції залежно від типу\nводойм для збільшення розмірів та середньої штучної ваги товарної\nриби;\nзастосування інтенсивних технологій вирощування риби з\nвикористанням збалансованих повноцінних рибних комбікормів, а\nтакож кормів, вироблених безпосередньо в господарствах із зернових\nкультур, вирощених на орендованих або наданих у користування\nземлях сільськогосподарського призначення;\nоновлення основних фондів, впровадження передових\nресурсозберігаючих технологій та обладнання, реконструкція і\nмодернізація діючих господарств і виробництв;\nзабезпечення належної якості води в рибницьких ставках,\nзапобігання забрудненню водойм стічними водами промислових\nпідприємств, населених пунктів, полів і тваринницьких ферм;\nздійснення комплексу профілактичних та лікувальних\nветеринарно-санітарних заходів;\nзбільшення періоду реалізації живої риби протягом року,\nвдосконалення фірмової торгівлі продукцією з риби та інших водних\nживих ресурсів для прискорення обігу коштів, розвиток оптової\nторгівлі.\nОбсяг вирощування і вилову товарної риби в ставкових,\nлиманних, басейнових і садкових господарствах у 2010 році\nпередбачається збільшити до 50 тис. тонн.\n4. Відтворення риби та інших водних живих ресурсів\nУкраїна має потужну базу для інтенсивного розвитку\nрибальства. Це величезні площі морських територіальних вод та\nзначний фонд природних внутрішніх водойм, зокрема понад\n400 тис. гектарів лиманів, озер і відокремлених водойм та близько\n700 тис. гектарів водосховищ, рибопродуктивність яких може бути\nпідвищена за рахунок штучно вирощеного рибопосадкового матеріалу\nпромислових видів риби та інших видів водних живих ресурсів і\nпокращання умов відтворення їх природних популяцій.\nДля збереження біологічного різноманіття, поліпшення\nекологічного стану водосховищ, раціонального використання наявного\nводного фонду, нарощування запасів, покращання видового складу риб\nта інших водних живих ресурсів і збільшення їх вилову на природній\nкормовій базі передбачається:\nрозробка та прийняття законодавчих актів щодо фінансування\nдослідження, відтворення та регулювання використання водних живих\nресурсів за рахунок коштів спеціального фонду державного бюджету,\nдо якого можуть спрямовуватися:\nзбір за спеціальне використання водних живих ресурсів;\nштрафи за незаконне добування (збирання) або знищення цінних\nвидів риб та інших водних живих ресурсів;\nзбір на розвиток рибного господарства, який мають сплачувати\nсуб'єкти підприємницької діяльності, що займаються реалізацією\nпродукції з риби та інших водних живих ресурсів;\nдосягнення проектних потужностей діючими державними\nрибоводними заводами, нерестово-вирощувальними господарствами та\nриборозплідниками, побудованими для зариблення прибережних\nморських вод, природних водойм та водосховищ, із забезпеченням\nщорічного бюджетного фінансування їх діяльності;\nвирощування на існуючих виробничих потужностях\nрибогосподарських підприємств молоді промислових видів риб та\nзариблення нею прибережних морських вод, природних внутрішніх\nводойм та водосховищ на основі бюджетного відшкодування\nвідповідних затрат;\nбудівництво нових рибовідтворювальних комплексів для\nвирощування молоді осетра, севрюги, стерляді, веслоноса, кефалі,\nкамбали та рослиноїдних видів риб;\nпроведення рибоводно-меліоративних робіт на водосховищах,\nлиманах, озерах і річках для поліпшення стану нерестовищ і місць\nнагулу молоді аборигенних видів риб;\nзбільшення обсягів вирощування та зариблення природних водойм\nі водосховищ аборигенними видами риб: судаком, сомом, лином,\nщукою, лящем, сазаном, рибцем, жерехом, чехонею та іншими;\nбіологічна меліорація водосховищ і водойм шляхом зариблення\nбілим та чорним амуром з розширенням їх розплідників на базі\nіснуючих рибницьких господарств;\nстворення кріобанку статевих продуктів культивованих об'єктів\nрибництва, рідкісних та зникаючих видів риб з метою збереження їх\nгенофонду, підтримання сталого розвитку іхтіофауни;\nакліматизація в природних водоймах країни цінних промислових\nвидів риб та інших водних живих ресурсів з розробленням необхідної\nдля цього нормативної бази.\n5. Охорона водних живих ресурсів та регулювання рибальства\nЗ метою підвищення ефективності охорони рибних та інших\nводних живих ресурсів і їх збалансованого використання\nздійснюватиметься:\nстале управління ресурсним потенціалом рибного господарства\nкраїни;\nзабезпечення раціонального використання риби та інших водних\nживих ресурсів на основі наукових даних моніторингу динаміки\nчисельності їх популяцій;\nдержавний контроль за дотриманням вимог законодавства щодо\nохорони, використання, відтворення риби та інших водних живих\nресурсів та регулювання рибальства у внутрішніх водоймах,\nтериторіальному морі, на континентальному шельфі, у виключних\n(морських) економічних зонах України та іноземних держав, а також\nу відкритому морі відповідно до міжнародних договорів;\nудосконалення ліцензування діяльності, пов'язаної з\nпромисловим виловом риби на промислових ділянках рибогосподарських\nводойм, крім внутрішніх водойм (ставків) господарств;\nвстановлення лімітів на вилучення риби та інших водних живих\nресурсів, видача спеціальних документів юридичним і фізичним\nособам на право вилучення риби та інших водних живих ресурсів у\nрибогосподарських водних об'єктів; організація та забезпечення\nдержавного контролю за обсягами освоєння лімітів;\nрегулювання діяльності іноземних юридичних і фізичних осіб на\nрибогосподарських водних об'єктах, які знаходяться в межах\nюрисдикції України, відповідно до міжнародних договорів України;\nконтроль за виконанням заходів із збереження сприятливих умов\nдля існування, відтворення, міграції та зимівлі риби та інших\nводних живих ресурсів під час розміщення, експлуатації об'єктів і\nспоруд та проведення різних видів робіт на континентальному\nшельфі, рибогосподарських водних об'єктах, їх прибережних захисних\nсмугах та водоохоронних зонах, які можуть негативно впливати на\nстан гідробіонтів;\nприпинення в установленому законодавством порядку (до\nусунення порушень) промислу та інших робіт, під час проведення\nяких порушуються правила рибальства та інші вимоги щодо охорони\nриби та інших водних живих ресурсів, середовища їх існування, умов\nвідтворення та шляхів міграції;\nвжиття заходів щодо попередження захворювань риби та інших\nводних живих ресурсів і ліквідації епізоотій; визначення розміру\nзбитків, завданих водним живим ресурсам;\nпроведення національного моніторингу суден рибопромислового\nфлоту;\nконтроль за внутрішньою та зовнішньою торгівлею рідкісними і\nтакими, що зникають, видами риб, зокрема осетровими, та іншими\nводними живими ресурсами, а також видами, які підпадають під режим\nторговельного контролю міжнародних рибогосподарських організацій,\nчленом яких є Україна;\nреструктуризація існуючої системи територіальних органів\nохорони, відтворення водних живих ресурсів та регулювання\nрибальства;\nпідвищення рівня матеріально-технічного забезпечення органів\nрибоохорони, забезпечення потреб інспекцій рибоохорони в сучасних\nсуднах і плавзасобах, автотранспортних засобах, снігоходах,\nзасобах зв'язку та оргтехніки.\nПід час регулювання рибальства здійснюватимуться\nорганізаційно-технічні заходи щодо:\nрозмежування промислового і любительського рибальства з метою\nмаксимально ефективного використання потенційних можливостей\nзаток, лиманів, водосховищ, озер і річок;\nбіологічного обґрунтування науковими організаціями разом з\nорганами рибоохорони необхідності змін промислової квоти вилову\nцінних видів риб та інших водних живих ресурсів, способів та\nзнарядь лову;\nоперативного регулювання рибальства - зміни місць і строків\nвилову деяких видів риб, розміру вічка знарядь лову, запровадження\nкороткочасної заборони на вилов деяких видів риб;\nвпровадження нових організаційних форм любительського\nрибальства.\n6. Переробка риби та інших водних живих ресурсів\nДля збільшення обсягів переробки риби та інших водних живих\nресурсів на берегових рибопереробних підприємствах передбачається:\nтехнічне переоснащення з установленням ресурсо- та\nенергозберігаючого устаткування;\nвпровадження сучасних технологій з метою освоєння виробництва\nнових видів рибопродукції, у тому числі філе знешкуреного,\nфішбулетів, пресервів і консервів з мідій та інших водних живих\nресурсів;\nрозширення асортименту, підвищення конкурентоспроможності та\nякості продукції з риби та інших водних живих ресурсів;\nрозширення ринку збуту, нарощування експортного потенціалу,\nвжиття заходів щодо просування української продукції з риби та\nінших водних живих ресурсів на зовнішній ринок;\nзапровадження методів санітарно-гігієнічного контролю\nрибопереробних виробництв, які б відповідали вимогам директив\nЄвропейського Союзу та інших країн - потенційних імпортерів\nукраїнської продукції з риби та інших водних живих ресурсів;\nстимулювання нарощування обсягів виробництва та реалізації\nпродукції з риби та інших водних живих ресурсів;\nреконструкція і технічне переоснащення холодильників та\nхолодильних установок;\nвідновлення виробництва карагінану (агароїду) на Одеському\nдослідному експериментальному гідролізно-агароїдному заводі;\nналагодження випуску нових видів тарних виробів і пакувальних\nматеріалів.\n7. Морські рибні порти\nУ морських рибних портах Програмою передбачається:\nзбільшення обсягів переробки експортно-імпортних вантажів\nшляхом розширення зовнішньоекономічних зв'язків;\nтехнічне переоснащення вантажопідйомних засобів і\nнавігаційних систем;\nреконструкція причалів, складів, об'єктів інженерного\nзабезпечення, залізничних і підкранових колій; виконання\nднопоглиблювальних робіт;\nзабезпечення розвитку інфраструктури, високого рівня безпеки\nта сервісу.\n8. Суднобудування та судноремонт\nСуднобудування та судноремонт здійснюватимуться за\nНаціональною програмою будівництва суден рибопромислового флоту\nУкраїни на 2002-2010 роки ( 2987-14 ).\n9. Сіткоснастьове виробництво\nЗабезпечення рибної галузі якісними та сучасними\nсіткоснастьовими матеріалами в достатніх обсягах та асортименті\nздійснюватиметься шляхом:\nреконструкції та модернізації сітков'язальних фабрик;\nвстановлення устаткування з виготовлення ниток і вірьовок для\nорганізації повного циклу виробництва - від сировини до готової\nпродукції;\nзаміни фізично і морально застарілого сітков'язального\nустаткування на нове високоефективне.\n10. Тарне виробництво\nНа тарних і рибоконсервних заводах передбачається:\nстворення потужностей для випуску поліетиленових бочок і\nполімерної тари;\nналагодження виробництва фігурної і жерстяної тари малої\nмісткості, консервних банок з кришками, які легко відкриваються;\nзбільшення потужностей з лакування і літографування\nалюмінієвої та жерстяної стрічки.\nV. ЗОВНІШНЬОЕКОНОМІЧНА ДІЯЛЬНІСТЬ\nВід розв'язання проблем зовнішньоекономічної діяльності\nбезпосередньо залежить як функціонування океанічного\nрибопромислового флоту, так і досягнення основної мети Програми -\nзабезпечення населення України продукцією з риби та інших водних\nживих ресурсів у достатній кількості та асортименті, а також\nпідвищення конкурентоспроможності рибогосподарської галузі країни\nв цілому. Як складові зовнішньоекономічної діяльності\nздійснюватимуться такі заходи:\nсприяння участі океанічного рибопромислового флоту України в\nрибогосподарській діяльності у виключних (морських) економічних\nзонах інших країн шляхом укладання двосторонніх договорів;\nспівпраця з міжнародними рибогосподарськими організаціями з\nметою забезпечення сталого використання та довгострокового\nзбереження водних живих ресурсів, що регулюється цими\nорганізаціями, та забезпечення доступу українських підприємств до\nцих ресурсів, а також активізація всебічного співробітництва з\nіншими міжнародними регіональними рибогосподарськими\nорганізаціями;\nоновлення науково-технічного потенціалу галузі з метою\nрозширення бази для співробітництва з іншими країнами;\nоновлення вітчизняного науково-дослідного та рибопошукового\nфлоту з метою як забезпечення його стабільної роботи, так і\nнадання послуг країнам, що розвиваються, у частині дослідження\nриби та інших водних живих ресурсів;\nстворення комплексних експедицій для освоєння ресурсів\nвіддалених районів Світового океану, зокрема південної частини\nТихого океану та вод Антарктики;\nрозширення науково-технічного співробітництва з провідними\nкраїнами світу в галузі рибного господарства з метою впровадження\nсучасних технологій з вивчення і використання риби та інших водних\nживих ресурсів, насамперед за напрямами аквакультури, промислового\nрибальства, їх переробки;\nзбільшення експортного потенціалу рибного господарства за\nрахунок запровадження сучасних стандартів контролю якості та\nнарощування виробництва конкурентоспроможної продукції з риби та\nінших водних живих ресурсів;\nудосконалення нормативно-правової бази та створення\nсприятливих умов для забезпечення постачання океанічної риби,\nвиловленої вітчизняним рибопромисловим флотом.\nVI. СТРУКТУРНА ПЕРЕБУДОВА ТА РЕФОРМУВАННЯ ВЛАСНОСТІ\nСтруктурна перебудова рибогосподарського комплексу\nспрямовуватиметься на підвищення ефективності його роботи,\nпосилення соціальної орієнтації та створення умов для активізації\nпідприємницької діяльності. Процеси реформування власності\nздійснюватимуться в рибному господарстві відповідно до\nзаконодавства. З цією метою передбачається:\nстимулювання реструктуризації підприємств рибного\nгосподарства, яка сприятиме поліпшенню управління, фінансового\nпланування, відновленню мотивів до інвестиційної діяльності;\nвдосконалення системи управління державними корпоративними\nправами.\nVII. НАУКОВО-ТЕХНІЧНЕ ТА КАДРОВЕ ЗАБЕЗПЕЧЕННЯ\nДля забезпечення розвитку рибного господарства України\nнеобхідно створити сучасну науково-технічну базу та активізувати\nнаукові дослідження. З цією метою передбачається:\nпроведення комплексних рибогосподарських досліджень і\nрозроблення довгострокового прогнозу розвитку промислу риби та\nінших водних живих ресурсів у відкритих районах Світового океану\nта виключних (морських) економічних зонах іноземних країн;\nдослідження водних біологічних ресурсів з метою визначення\nобсягів їх можливого вилучення, розроблення рекомендацій з\nраціонального ведення промислу та охорони екосистем Азовського і\nЧорного морів, природних внутрішніх водойм та водосховищ;\nрозроблення наукових основ управління рибальством,\nоптимального використання, збереження і відтворення водних\nбіологічних живих ресурсів на базі екосистемного підходу;\nпроведення дослідно-конструкторських робіт із створення нових\nсіткоматеріалів, знарядь лову для океанічного і прибережного\nрибальства, створення екологічно чистих технологій вилову риби та\nінших гідробіонтів;\nдослідження проблем розвитку морської та прісноводної\nаквакультури - штучного відтворення і вирощування різних видів риб\nта інших водних живих ресурсів; опрацювання рекомендацій,\nобґрунтувань та технологій їх культивування;\nстворення і поповнення інформаційної бази даних країни щодо\nводних живих ресурсів, аквакультури та водного середовища;\nрозроблення екологічно безпечних ефективних методів\nпрофілактики хвороб риб та їх лікування;\nстворення високого генетичного потенціалу в рибництві шляхом\nпроведення науково-дослідних і виробничо-експериментальних робіт\nіз селекції та збереження генетичних ресурсів промислово цінних,\nрідкісних та зникаючих видів риб;\nрозроблення нових ресурсозберігаючих технологій і комплексів\nобладнання для переробки риби та інших водних живих ресурсів з\nметою їх раціонального використання;\nпроведення маркетингових досліджень, розроблення стратегії\nконкуренції, інтеграції та диверсифікації в рибному господарстві;\nрозроблення рекомендацій щодо шляхів розв'язання сучасних\nекономічних та соціальних проблем рибної галузі;\nсприяння розширенню сировинної бази для промислового\nрибальства у внутрішніх водоймах та виключній (морській)\nекономічній зоні України шляхом науково обґрунтованого їх\nзариблення;\nопрацювання інвестиційних проектів, планів розвитку та\nреструктуризації підприємств, проектно-конструкторської та\nпроектно-кошторисної документації на будівництво, реконструкцію та\nтехнічне переоснащення рибогосподарських підприємств і об'єктів;\nспівробітництво з науково-дослідними,\nпроектно-конструкторськими установами, організаціями, закладами\nінших країн і міжнародними організаціями у сфері раціонального та\nсталого використання водних біологічних ресурсів на основі\nміжурядових і міжвідомчих договорів.\nПідготовка кадрів для підприємств рибного господарства\nздійснюватиметься в галузевих навчальних закладах (командний і\nрядовий склад суден, фахівці-технологи, інші фахівці\nрибогосподарського профілю) та навчальних закладах відповідної\nспеціалізації (фахівці для підприємств на внутрішніх водоймах та\nінших берегових підприємств).\nУ галузевих навчальних закладах та навчально-тренажерних\nцентрах з підготовки командного і рядового складу суден\nрибопромислового флоту України впроваджуватиметься гнучка система\nпрофесійної освіти, яка буде відповідати вимогам виробництва.\nПередбачається створення єдиного\nнавчально-науково-виробничого багатоступеневого комплексу, який\nвідповідав би Міжнародній конвенції про підготовку, дипломування\nморяків і несення вахти ( 995_053 ), про стандарти підготовки,\nсертифікації персоналу риболовних суден та несення вахти.\nVIII. УДОСКОНАЛЕННЯ НОРМАТИВНО-ПРАВОВОЇ БАЗИ\nУдосконалення нормативно-правової бази має на меті:\n1) формування цінового, податкового і кредитного механізмів\nта митної політики з урахуванням специфіки рибного господарства як\nгалузі з експедиційним виловом риби у віддалених районах Світового\nокеану та сезонним характером товарного рибництва, уповільненим\nоборотом капіталу і низькою нормою прибутку;\n2) дотування виробництва продукції рибництва та рибальства;\n3) передбачення у Державному бюджеті України коштів для\nбудівництва суден і швидкісних катерів для потреб державних\nорганів рибоохорони, навчально-виробничих і науково-дослідних\nустанов;\n4) удосконалення системи довгострокового кредитування рибного\nгосподарства; створення лізингового, страхового і гарантійного\nфондів для вітчизняних рибогосподарських підприємств, у тому числі\nдля підприємств, що замовляють судна на вітчизняних суднобудівних\nпідприємствах;\n5) запровадження державного кадастру рибогосподарських водних\nоб'єктів та проведення державного моніторингу рибних та інших\nводних живих ресурсів;\n6) створення рівних умов для суб'єктів підприємницької\nдіяльності та фізичних осіб у користуванні рибогосподарськими\nводними об'єктами і забезпечення їх раціонального використання;\n7) розроблення нормативних актів щодо проведення оцінки\nземель водного фонду під рибогосподарськими водними об'єктами;\n8) створення сприятливих умов для залучення інвестицій у\nсферу рибогосподарської діяльності, спрямування інвестиційної\nполітики на відновлення та розвиток ресурсного потенціалу рибного\nгосподарства і рибопереробної промисловості;\n9) розмежування повноважень між відповідними органами щодо\nконтролю продуктів лову і продукції з них, спрощення процедури\nконтролю за якістю рибної продукції та приведення її у\nвідповідність із вимогами стандартів Європейського Союзу;\n10) опрацювання механізмів виділення рибовідтворювальним\nпідприємствам частини коштів, що стягуються з порушників\nприродоохоронного законодавства та користувачів водних біологічних\nресурсів;\n11) надання статусу державних службовців працівникам органів\nрибоохорони та запровадження порядку стимулювання їх діяльності.\nIX. ДЖЕРЕЛА ФІНАНСУВАННЯ ПРОГРАМИ\nФінансове забезпечення Програми здійснюватиметься за рахунок\nкоштів (додатки 2 і 3):\nДержавного бюджету України;\nкоштів підприємств;\nінших джерел фінансування, передбачених законом.\nКошти Державного бюджету України, передбачені Програмою на\nфінансування будівництва нових, модернізацію та ремонт діючих\nпотужностей, спрямовуються виключно на державні підприємства, які\nне підлягають приватизації.\nX. ОЧІКУВАНІ РЕЗУЛЬТАТИ\nУ результаті виконання Програми очікується:\nстворення сприятливих умов для нарощування виробництва\nконкурентоспроможної продукції з риби та інших водних живих\nресурсів з метою гарантування продовольчої безпеки країни та\nзадоволення потреб населення у цій продукції;\nдосягнення у 2010 році обсягів вилову риби та інших водних\nживих ресурсів на рівні 750 тис. тонн, виробництва харчової\nпродукції з риби та інших водних живих ресурсів - 540 тис. тонн,\nрибних консервів - 250 млн. умовних банок, кормового рибного\nборошна - 33 тис. тонн, вирощування рибопосадкового матеріалу для\nзариблення природних водойм і водосховищ - 140 млн. штук молоді\nриб;\nпідвищення біопродуктивності прісноводних водойм, річок, озер\nі водосховищ, а також заток, лиманів і морських територіальних вод\nУкраїни за рахунок їх посиленого зариблення з метою розширення\nсировинної бази для промислового рибальства та збереження\nбіологічного різноманіття;\nдоведення у 2010 році відрахувань до Державного бюджету\nУкраїни у сумі не менше ніж 270 млн. грн. за рахунок сплати\nподатків та обов'язкових платежів від виробничої діяльності,\nпов'язаної із зарибленням водойм;\nстворення додаткових робочих місць, зростання зайнятості та\nпідвищення життєвого рівня населення регіонів країни, яке\nтрадиційно тяжіє до ведення рибного господарства, враховуючи\nгеографічне розташування і накопичений багаторічний досвід\nгосподарювання;\nзбільшення завантаження виробничих потужностей берегових\nрибопереробних підприємств та обсягів постачання сировини з риби\nта інших водних живих ресурсів іншим галузям для виготовлення\nлікувальної, кормової та іншої технічної продукції;\nзниження собівартості продукції з риби та інших водних живих\nресурсів вітчизняного виробництва з метою забезпечення більш\nдоступної її реалізації широким верствам населення;\nстворення сприятливого інвестиційного та конкурентного\nсередовища для виробників продукції з риби та інших водних живих\nресурсів;\nзбільшення попиту на продукцію та послуги інших галузей\nнаціональної економіки, зокрема суднобудування, машинобудування,\nтранспорту, аграрного сектору;\nпідвищення середнього рівня споживання продукції з риби та\nінших водних живих ресурсів на душу населення до 15-20 кілограмів\nна рік.\nXI. КОНТРОЛЬ ЗА ВИКОНАННЯМ ПРОГРАМИ\nКонтроль за виконанням Програми здійснюватиме спеціально\nуповноважений центральний орган виконавчої влади з питань рибного\nгосподарства України.\nДля координації роботи з виконання заходів, визначених\nПрограмою, утворюється міжвідомча координаційна рада, до складу\nякої включаються відповідальні представники заінтересованих\nміністерств та інших центральних органів виконавчої влади.\n\nДодаток 1\nдо Загальнодержавної програми\nрозвитку рибного господарства\nУкраїни на період до 2010 року\nТаблиця 1\nОБСЯГИ ВИРОБНИЦТВА\nОСНОВНИХ ВИДІВ РИБНОЇ ПРОДУКЦІЇ З РИБИ\nТА ІНШИХ ВОДНИХ ЖИВИХ РЕСУРСІВ\nУ 1990-2003 РОКАХ\n-------------------------------------------------------------------------\nРік|Вилов риби|Виробництво|Виробництво|Виробництво|Зариблення|Споживання\n| та інших | харчової | рибних | рибного |водосховищ|продукції\n| водних | продукції |консервів, | борошна, |та природ-|з риби та\n| живих | з риби та | муб | тис. тонн |них водойм| інших\n|ресурсів, | інших | | |рибопосад-| водних\n|тис. тонн | водних | | |ковим ма- | живих\n| | живих | | |теріалом, |ресурсів\n| | ресурсів, | | |млн. штук | на душу\n| | тис. тонн | | | |населення,\n| | | | | |кілограмів\n-------------------------------------------------------------------------\n1990 1066 684 351,8 70,4 62,6 17,5\n\n1991 911 620 329,8 58 66,8 12,2\n\n1992 532 393 196,6 31,1 85,1 7,3\n\n1993 358 308 90,2 17,2 60,1 3,7\n\n1994 307 259 79,2 12,8 52,6 3,5\n\n1995 393 301 85,9 18,6 79,9 3,6\n\n1996 388 304 112 21 59,5 4,3\n\n1997 362 291 131 17 68,6 5\n\n1998 378 292 136 18 63,5 5,9\n\n1999 339 254 98,4 14,6 36,1 7,2\n\n2000 349 276 92,7 14,6 36,3 8,3\n\n2001 334 264 108,7 13,9 33,7 9,5\n\n2002 300 220 120 13 40 10\n\n2003 272 195 130 12 50 10,3\n\nТаблиця 2\nПРОГНОЗНІ ОБСЯГИ\nВИРОБНИЦТВА ОСНОВНИХ ВИДІВ РИБНОЇ ПРОДУКЦІЇ\nНА 2004-2010 РОКИ\n-------------------------------------------------------------------------\nРік|Вилов риби|Виробництво|Виробництво|Виробництво|Зариблення|Споживання\n| та добу- |продоволь- | рибних | рибного |водосховищ|продукції\n| вання |чої рибної |консервів, | борошна, |та природ-|з риби та\n| інших | продукції,| муб | тис. тонн |них водойм| інших\n| водних | тис. тонн | | |рибопосад-| водних\n| живих | | | |ковим ма- | живих\n|ресурсів, | | | |теріалом, |ресурсів\n|тис. тонн | | | |млн. штук | на душу\n| | | | | |населення,\n| | | | | |кілограмів\n-------------------------------------------------------------------------\n2004 362 260 140 16 60 11\n\n2005 439 315 155 19 70 11,6\n\n2006 486 350 170 21 80 12,1\n\n2007 475 345 185 20 95 12,5\n\n2008 629 450 200 29 110 13,8\n\n2009 676 490 220 31 125 14,3\n\n2010 750 540 250 33 140 15\n\nДодаток 2\nдо Програми\nЗАХОДИ\nЗ ВИКОНАННЯ ЗАГАЛЬНОДЕРЖАВНОЇ ПРОГРАМИ РОЗВИТКУ\nРИБНОГО ГОСПОДАРСТВА УКРАЇНИ НА ПЕРІОД ДО 2010 РОКУ\n--------------------------------------------------------------------------------------\nЗміст заходу, відповідальні виконавці| Орієнтовна |У тому числі за рахунок| Строк\n| вартість, |-----------------------|виконання,\n|млн. гривень|держав-|коштів |інших | роки\n| | ного |підпри-|джерел |\n| |бюджету|ємств | |\n--------------------------------------------------------------------------------------\nМатеріально-технічне забезпечення рибної галузі\n\n1. Розширення, реконструкція та 485 65 420 2004-2010\nтехнічне переобладнання морських\nрибних портів у містах\nІллічівськ, Керч, Маріуполь,\nСевастополь (причали, моли,\nднопоглиблювальні роботи,\nзалізничні та підкранові шляхи,\nвантажопідйомні засоби,\nнавігаційні системи,\nхолодильники, склади, об'єкти\nінженерного забезпечення) -\nУкрдержрибгосп\n\n2. Технічне переобладнання, 39,93 30 9,93 2004-2010\nреконструкція та модернізація\nсудноремонтних заводів у містах\nІзмаїл, Іллічівськ, Керч,\nСевастополь, Херсон -\nУкрдержрибгосп\n\n3. Реконструкція та технічне 10 7 3 2004-2008\nпереобладнання фабрик з\nвиробництва сіткоснастей і\nзнарядь лову риби та інших водних\nживих ресурсів у містах\nМаріуполь, Севастополь -\nУкрдержрибгосп\n\n4. Технічне переобладнання та 167,3 37,3 130 2004-2010\nвпровадження нових технологій для\nпідвищення якості та розширення\nасортименту конкурентоспроможної\nпродукції на берегових\nрибопереробних підприємствах\nКерченського, Одеського,\nПівнічноазовського і\nСевастопольського регіонів -\nУкрдержрибгосп\n\n5. Реконструкція Одеського 10 10 2004-2005\nекспериментального агарового\nзаводу з метою відновлення\nвипуску агароїду та інших видів\nпродукції з морських водоростей\nпотужністю 250 тонн на рік -\nУкрдержрибгосп\n\n6. Створення дослідно-промислового 3 1 2 2005-2006\nвиробництва з молюсків та\nмікроводоростей біологічно\nактивних речовин\nлікувально-профілактичного\nпризначення з радіопротекторними\nвластивостями потужністю 50 тонн\nна рік - Укрдержрибгосп\n\n7. Реконструкція та технічне 53 15 38 2004-2006\nпереобладнання Керченського\nтарного заводу - Укрдержрибгосп\n\n8. Формування національної системи 80 80 2005-2010\nселекції в рибництві, створення і\nреконструкція\nселекційно-генетичних центрів та\nпроведення селекційно-племінних\nробіт (коропові, рослиноїдні,\nлососеві, осетрові та сигові види\nриб) - Укрдержрибгосп\n\n9. Впровадження сучасних 109 47 62 2004-2005\nресурсозберігаючих технологій\nвирощування товарної риби, нових\nвидів цінних риб, придбання\nзасобів механізації виробничих\nпроцесів у рибництві на\nвнутрішніх водоймах України -\nУкрдержрибгосп\n\n10. Будівництво нових, модернізація 70 10 30 30 2005-2006\nта ремонт діючих потужностей з\nвирощування личинок і посадкового\nматеріалу рослиноїдних риб (23 об'єкти в різних областях\nУкраїни) - Укрдержрибгосп, Рада міністрів Автономної Республіки Крим, облдержадміністрації\n11. Будівництво в Одеській області 40 40 2005-2010\nдержавного осетрового\nрибовідтворювального комплексу (заводу) загальною потужністю 12 млн. штук молоді риб на рік -\nУкрдержрибгосп, Одеська\nоблдержадміністрація\n\n12. Будівництво в Автономній 20 10 10 2005-2010\nРеспубліці Крим і Запорізькій\nобласті двох державних камбалових\nрибовідтворювальних комплексів\nзагальною потужністю 3 млн. штук\nмолоді риб на рік -\nУкрдержрибгосп, Рада міністрів\nАвтономної Республіки Крим,\nЗапорізька облдержадміністрація\n\n13. Будівництво у Миколаївській 30 30 2004-2010\nобласті державного\nнерестово-вирощувального рибного\nгосподарства потужністю 1,6 млн.\nштук на рік дволіток частикових\nриб - Укрдержрибгосп,\nМиколаївська облдержадміністрація\n\n14. Будівництво державного 40 40 2005-2010\nвиробничо-експериментального\nзаводу з відтворення стерляді\nзагальною потужністю 2,8 млн.\nштук молоді риб на рік для річки\nДніпра (Київська область) та\nрічок Дунаю і Дністра (Одеська\nобласть) - Укрдержрибгосп,\nКиївська та Одеська\nоблдержадміністрації\n\n15. Будівництво у Черкаській області 40 40 2004-2008\nдержавного риборозплідника для\nвирощування веслоноса потужністю\n4 млн. штук молоді риб на рік -\nУкрдержрибгосп, Черкаська\nоблдержадміністрація\n\n16. Створення двох державних 0,5 0,5 2005\nекспериментальних розплідників\nрічкових раків для річок Дніпра (Черкаська область), Дунаю і Дністра (Одеська область) - Укрдержрибгосп, Черкаська та Одеська облдержадміністрації\n17. Будівництво в Автономній 2,5 1,5 1 2005-2006\nРеспубліці Крим державного\nдослідно-промислового\nмідійно-устричного господарства\nпотужністю 1000 тонн на рік -\nУкрдержрибгосп, Рада міністрів\nАвтономної Республіки Крим\n\n18. Створення та реконструкція двох 15 15 2005-2010\nдержавних\nекпериментально-виробничих баз (центрів) Південного науково-дослідного інституту морського рибного господарства та океанографії в Автономній Республіці Крим (відтворення цінних промислових видів риб,\nодержання посадкового\nматеріалу) - Укрдержрибгосп, Рада\nміністрів Автономної Республіки\nКрим\n\n19. Проведення рибоводномеліоративних 15 15 2004-2010\nробіт на мілководді водосховищ\nДніпровського каскаду (Канівське,\nКременчуцьке, Дніпродзержинське,\nКаховське) та в пониззях річок\nДніпра, Дністра, Дунаю,\nПівденного Бугу для поліпшення\nстану нерестовищ і місць нагулу\nмолоді аборигенних видів риб -\nУкрдержрибгосп\n\n20. Створення у прибережних водах 2 2 2004-2006\nАзовського і Чорного морів\nштучних рифів, нерестовищ для\nполіпшення умов відтворення\nморської риби - Укрдержрибгосп\n\n21. Здійснення заходів з охорони 7 7 2005-2010\nводних біологічних ресурсів і\nрегулювання рибальства у\nвнутрішніх водоймах та виключній (морській) економічній зоні України, оновлення основних виробничих фондів державних інспекцій рибоохорони (заміна автомобілів, мотоциклів,\nснігоходів, придбання\nкомп'ютерної техніки та засобів\nзв'язку) - Укрдержрибгосп\n\n22. Завершення розпочатого 20 20 2005\nбудівництва рибогосподарських\nоб'єктів і споруд соціального\nпризначення, фінансування якого\nпередбачалося і велося за рахунок\nцентралізованих джерел (Херсонський\nвиробничо-експериментальний завод\nз вирощування молоді рослиноїдних\nриб, Каркінітський\nміжрегіональний риборозплідник в\nАвтономній Республіці Крим,\nЛиманський риборозплідник у\nХарківській області, Іркліївський\nриборозплідник у Черкаській\nобласті; об'єкти соціального\nпризначення в рибогосподарських\nпідприємствах Волинської,\nДонецької, Київської, Луганської,\nПолтавської та Херсонської\nобластей) - Укрдержрибгосп, Рада\nміністрів Автономної Республіки\nКрим, облдержадміністрації\n\n23. Здійснення заходів, пов'язаних з 81,6 20 61,6 2004-2010\nвирішенням соціальних питань у\nрибному господарстві України (будівництво житла, об'єктів\nохорони здоров'я, культури,\nосвіти), - Укрдержрибгосп, Рада міністрів Автономної Республіки Крим, облдержадміністрації\nОрганізаційне та інформаційне забезпечення\n24. Розроблення і реалізація засад 0,2 0,2 2004\nоптимального ведення рибного\nгосподарства в сучасних умовах -\nУкрдержрибгосп\n\n25. Складання та ведення балансу 0,3 0,3 2004-2010\nвиробничих потужностей\nрибогосподарського комплексу -\nУкрдержрибгосп\n\n26. Проведення інвентаризації 1 0,5 0,5 2005\nрибогосподарських водних\nоб'єктів, створення\nавтоматизованої системи ведення\nдержавного кадастру\nрибогосподарських водних\nоб'єктів - Укрдержрибгосп,\nМінприроди України\n\n27. Створення галузевої системи 0,4 0,4 2005\nмоніторингу рибних та інших\nводних живих ресурсів -\nУкрдержрибгосп, Мінприроди\nУкраїни\n\n28. Ведення реєстру рибоконсервних і 0,2 0,2 2004-2010\nпресервних виробництв та\nнормативно-правових актів, що\nрегламентують процеси\nрибопереробки і контролю якості\nпродукції з риби та інших водних\nживих ресурсів, - Укрдержрибгосп\n\n29. Розроблення і перегляд 1,5 1,5 2005-2010\nнормативних документів з питань\nведення рибного господарства,\nвикористання рибогосподарських\nводних об'єктів та виробництва\nпродукції з риби та інших водних\nживих ресурсів - Укрдержрибгосп\n\n30. Розроблення і перегляд правил 0,6 0,6 2004-2010\nвикористання водних біологічних\nживих ресурсів та режимів\nрибальства у внутрішніх водоймах\nі виключній (морській)\nекономічній зоні України -\nУкрдержрибгосп, Мінприроди\nУкраїни\n\n31. Розроблення нормативно-правових 0,7 0,7 2004-2010\nактів з питань екологічної\nбезпеки користування\nрибогосподарськими водними\nоб'єктами для запобігання масовій\nзагибелі риби та інших\nгідробіонтів - Укрдержрибгосп,\nМінприроди України\n\n32. Створення міжвідомчої 0,5 0,5 2005\nнауково-виробничої лабораторії\nрибництва на базі Херсонської\nлабораторії аквакультури\nІнституту рибного господарства\nУкраїнської академії аграрних\nнаук - Укрдержрибгосп\n\n33. Створення та забезпечення 4 1,9 2,1 2005-2010\nфункціонування єдиної системи\nідентифікації (нумерації)\nселекційного поголів'я риб,\nнауково-виробничого\nселекційно-генетичного центру\nплемінного рибництва\n\"Укрплемрибцентр\", кріобанку\nстатевих продуктів та ведення\nдержавного племінного обліку в\nрибництві - Укрдержрибгосп\n\n34. Створення єдиної 1,5 1,5 2004\nіхтіопатологічної ветеринарної\nслужби відповідно до вимог Закону\nУкраїни \"Про ветеринарну\nмедицину\" ( 2498-12 ) -\nУкрдержрибгосп\n\n35. Забезпечення участі України в 5 5 2005-2010\nміжнародних морських риболовних\nорганізаціях - Укрдержрибгосп\n\n36. Розроблення та реалізація заходів 0,5 0,5 2004-2005\nщодо запобігання появі нових\nвидів водних живих ресурсів,\nнебезпечних для місцевої флори і\nфауни, - Укрдержрибгосп,\nМінприроди України\n\n37. Реструктуризація існуючої системи 2,1 2,1 2004-2006\nтериторіальних органів охорони,\nвідтворення водних біологічних\nресурсів та регулювання\nрибальства - Укрдержрибгосп\n\n38. Створення національного 1 1 2004\nрибогосподарського наукового\nцентру - Укрдержрибгосп\n\n39. Видання збірників 0,6 0,6 2004-2010\nнормативно-правових актів,\nдовідників, енциклопедій,\nнауково-популярної літератури з\nпитань рибного господарства -\nУкрдержрибгосп\n\nНауково-технічне та кадрове забезпечення\n\n40. Вивчення біопродуктивного 30, у тому 30 2005-2010\nпотенціалу і сировинної бази числі\nрибальства морських екосистем. науково-\nРозроблення наукових засад дослідних\nраціонального рибальства, робіт - 10;\nпрогнозів розвитку промислу та організації\nрекомендацій з використання служби\nводних живих ресурсів у Світовому спостере-\nокеані, Азовському та Чорному ження на\nморях - Укрдержрибгосп суднах - 5;\nоренди\nсуден - 15\n\n41. Вивчення стану морських 5, у тому 5 2005-2010\nекосистем, їх трансформації в числі\nумовах природних та антропогенних науково-\nзмін. Розроблення рекомендацій з дослідних\nвідновлення природного стану робіт - 2,5;\nАзовського та Чорного морів - оренди\nУкрдержрибгосп суден - 2,5\n\n42. Створення галузевої 3,2 1,1 2,1 2005-2010\nгеоінформаційної системи (ГІС)\n\"Морське рибне господарство\nАзово-Чорноморського басейну\",\nздійснення статистичного контролю\nза роботою рибальських суден під\nпрапором України - Укрдержрибгосп\n\n43. Дослідження ефективності 0,4 0,1 0,3 2005-2007\nекологічних технологій вилову\nриби. Удосконалення існуючих і\nстворення нових знарядь та\nтехнологій вилову риби та інших\nводних живих ресурсів, що\nвідповідають екологічним та\nприродоохоронним вимогам, -\nУкрдержрибгосп\n\n44. Розроблення теоретичних засад та 1,5 1 0,5 2004\nтехнологій виробництва нових\nвидів харчових і кормових\nпродуктів,\nлікувально-профілактичних\nпрепаратів з риби та інших водних\nживих ресурсів - Укрдержрибгосп\n\n45. Розроблення комплексних 2,6 1,6 1 2004-2006\nбезвідхідних технологій та\nзасобів механізації переробки\nмалоцінної і некондиційної\nокеанічної, морської та\nпрісноводної сировини з риби та\nінших водних живих ресурсів для\nодержання продукції\nрізноманітного призначення -\nУкрдержрибгосп\n\n46. Розроблення наукових засад 9 9 2004-2010\nрозвитку марикультури в\nАзово-Чорноморському басейні та\nпідготовка рекомендацій з\nпідвищення ефективності процесів\nвідновлення і товарного\nвирощування риби та інших водних\nживих ресурсів - Укрдержрибгосп\n\n47. Гармонізація нормативних 0,9 0,2 0,7 2005-2010\nдокументів з питань виробництва\nвітчизняної харчової, технічної\nта кормової продукції з риби та\nінших водних живих ресурсів з\nвимогами директив Європейського\nСоюзу, міжнародних і європейських\nстандартів, розроблення\nнормативних документів; участь у\nрозробленні проектів міжнародних\nстандартів, створення нових видів\nпродукції з урахуванням змін\nсировинної бази та вимог\nвнутрішнього і зовнішнього\nринків - Укрдержрибгосп\n\n48. Розроблення галузевих нормативних 0,45 0,2 0,25 2005-2010\nі методичних документів з\nконтролю продукції з риби та\nінших водних живих ресурсів\nвідповідно до вимог Європейського\nСоюзу, міжнародних і європейських\nстандартів, що регламентують\nвипуск безпечної продукції\nвсередині країни і на експорт;\nстворення галузевої системи\nконтролю якості - Укрдержрибгосп\n\n49. Створення комплекту обладнання 0,56 0,56 2004-2005\nдля виробництва мороженого філе\nсудака і піленгаса потужністю до\n500 кілограмів за годину\nвідповідно до вимог Європейського\nСоюзу - Укрдержрибгосп\n\n50. Створення комплексної 0,52 0,52 2004-2005\nмеханізованої лінії холодного\nкопчення риби малих і середніх\nрозмірів (завдовжки до 25 см)\nпотужністю 0,7-0,8 тонни за\nдобу - Укрдержрибгосп\n\n51. Розроблення і створення 0,8 0,8 2004-2010\nпараметричного ряду універсальних\nкоптильних установок холодного\nкопчення риби потужністю 100,\n200, 300 і 400 кілограмів за добу\nв комплекті з димогенератором,\nкондиціонером повітря та\nпристроєм для очищення диму перед\nвикидом в атмосферу -\nУкрдержрибгосп\n\n52. Розроблення і створення 0,56 0,56 2007-2010\nвітчизняної установки для\nвиробництва коптильної рідини -\nУкрдержрибгосп\n\n53. Створення комплекту обладнання 0,75 0,75 2006-2010\nдля виробництва харчового жиру з\nдрібних азово-чорноморських видів\nриб та препаратів\nлікувально-профілактичного\nпризначення з комплексом\nненасичених жирних кислот -\nУкрдержрибгосп\n\n54. Створення комплекту обладнання 0,96 0,96 2006-2010\nдля виробництва біологічно\nактивного харчового жиру з\nпечінки чорноморської\nакули-катрана - Укрдержрибгосп\n\n55. Створення технології та комплекту 0,8 0,8 2006-2010\nобладнання для комплексної\nпереробки чорноморських\nводоростей (цистозіра та інших)\nна харчову і кормову продукцію -\nУкрдержрибгосп\n\n56. Розроблення типового проекту 0,15 0,15 2004\nзаводу з переробки риби з\nвнутрішніх водойм -\nУкрдержрибгосп\n\n57. Розроблення теоретичних основ 2 0,5 1,5 2005-2010\nведення аквакультури у\nпрісноводних водних об'єктах\nУкраїни на основі вивчення їх\nприродного потенціалу -\nУкрдержрибгосп\n\n58. Розроблення екологічно доцільних 0,3 0,3 2004-2006\nметодів поліпшення стану\nбіоценозів у внутрішніх\nсолонуватих водоймах України -\nУкрдержрибгосп\n\n59. Вивчення та визначення основних 0,6 0,6 2004-2008\nмеханізмів функціонування\nбіогеоценозів дніпровських\nводосховищ з урахуванням їх\nсучасного екологічного стану -\nУкрдержрибгосп\n\n60. Розроблення екологічно безпечних 0,4 0,4 2004-2007\nметодів профілактики, боротьби з\nхворобами риб та їх ранньої\nдіагностики - Укрдержрибгосп\n\n61. Виконання науково-дослідних робіт 4 2 1 1 2005-2010\nіз селекції по культивуванню\nцінних видів риб - Укрдержрибгосп\n\n62. Маркетингові дослідження 0,7 0,7 2005-2010\nвиробництва і споживання\nпродукції з риби та інших водних\nживих ресурсів з аналізом\nкон'юнктури, тенденцій\nриботоварного ринку та\nрозроблення стратегії\nконкуренції - Укрдержрибгосп\n\nУсього 1426,38 271,5 277,25 877,63\n\nУдосконалення нормативно-правової бази\n\n63. Розроблення проектів законів 2005-2010\nУкраїни:\nпро рибне господарство - з метою оптимізації управління рибним господарством та використання внутрішніх рибогосподарських водних об'єктів і водних живих ресурсів Світового океану - Укрдержрибгосп;\nпро стимулювання розвитку рибного 2005-2010\nгосподарства - з метою визначення\nмеханізмів активізації розвитку\nрибного господарства -\nУкрдержрибгосп;\n\nпро збір на розвиток рибного 2005-2010\nгосподарства - з метою\nзабезпечення фінансовими\nресурсами виконання заходів і\nпроектів розвитку рибної галузі -\nУкрдержрибгосп;\n\nпро управління об'єктами 2005-2010\nдержавної власності - з метою\nстворення ефективної системи\nуправління державними\nкорпоративними правами -\nМінекономіки України\n\n64. Розроблення проектів рішень 2005-2010\nКабінету Міністрів України:\nщодо створення державного\nлізингового фонду\n\"Укрриблізинг\" - з метою\nконцентрації фінансових ресурсів\nцільового призначення для\nвикористання під час будівництва\nсуден рибопромислового флоту і\nтехнічного переобладнання\nрибогосподарських підприємств -\nУкрдержрибгосп;\n\nпро порядок ведення державного 2004-2010\nкадастру рибогосподарських водних\nоб'єктів - з метою створення\nсистеми документального\nоформлення відомостей про\nрозташування і правовий режим\nрибогосподарських водних\nоб'єктів, їх кількісну та якісну\nхарактеристику для забезпечення\nраціонального використання\nрибогосподарських водних\nоб'єктів, охорони і запобігання\nнегативним процесам, що\nпогіршують їх цінність, -\nУкрдержрибгосп\n\n65. Підготовка пропозицій про 2004-2010\nвнесення змін:\nдо Постанови Кабінету Міністрів України від 18 травня 1999 року\nN 836 ( 836-99-п ) \"Про\nзатвердження нормативів збору за\nспеціальне використання водних\nресурсів та плати за користування\nводами для потреб гідроенергетики\nі водного транспорту\" в частині\nрозроблення та затвердження\nнормативів плати за користування\nводними ресурсами для потреб\nрибництва - Мінприроди України,\nМінагрополітики України (Укрдержрибгосп), Держводгосп України;\nдо Постанови Кабінету Міністрів 2004-2010\nУкраїни від 16 серпня 1999 року\nN 1494 ( 1494-99-п ) \"Про\nзатвердження Порядку справляння\nзбору за спеціальне використання\nводних ресурсів та збору за\nкористування водами для потреб\nгідроенергетики і водного\nтранспорту\" в частині\nкористування водними ресурсами\nдля вирощування риби та інших\nводних живих ресурсів -\nМінприроди України,\nМінагрополітики України (Укрдержрибгосп), Держводгосп України;\nдо Постанови Кабінету Міністрів 2004-2010\nУкраїни від 19 січня 2000 року\nN 75 ( 75-2000-п ) \"Про внесення\nзмін і доповнень до Методики\nрозрахунку і порядку використання\nплати за оренду державного майна\"\nв частині визначення ставки\nорендної плати за користування\nдержавним майном на\nнеприватизованих рибницьких\nставках як для цілісних майнових\nкомплексів - Мінекономіки\nУкраїни, Мінагрополітики України (Укрдержрибгосп)\n\nДодаток 3\nдо Загальнодержавної програми\nрозвитку господарства України\nна період до 2010 року\nРОЗПОДІЛ КОШТІВ\nЗА ЕТАПАМИ ТА ДЖЕРЕЛАМИ ФІНАНСУВАННЯ\n(млн. гривень) ------------------------------------------------------------------\nЗавдання і заходи | Усього | 2004 | 2005 |2006-2010\nз виконання Програми | | рік | рік |роки\n------------------------------------------------------------------\n1. Розвиток матеріально- 1340,83 195,6 214,8 913,29\nтехнічної бази рибного\nгосподарства\nу тому числі:\n1) відтворення рибних та 354,63 36 54 263,29\nінших водних живих\nресурсів у внутрішніх\nводоймах, територіальних\nводах Азовського і\nЧорного морів\n\n2) інші завдання і 986,2 159,6 160,8 650\nзаходи\n\n2. Організаційне та 20,1 2 2,5 14\nінформаційне\nзабезпечення виконання\nПрограми\n\n3. Науково-технічне 65,45 6 7 49,62\nзабезпечення виконання\nПрограми\n\nРАЗОМ 1426,38 225,17 224,3 976,91\nУ тому числі за рахунок:\nкоштів державного бюджету 271,5 - 63,17 208,33\n\nкоштів підприємств 277,25 49,4 45 182,85\n\nінших джерел 877,63 146,6 145,3 585,73\n\nПро Загальнодержавну програму розвитку рибного господарства України на період до 2010 року\nЗакон України; Програма, Заходи від 19.02.2004 № 1516-IV\n\nПрийняття від 19.02.2004\nПостійна адреса:\nhttps://zakon.rada.gov.ua/go/1516-15\nЗаконодавство України\nстаном на 22.02.2026\n\nчинний"
    }
  ],
  "definitions": []
}