{
  "id": "ua-law-92-15",
  "type": "statute",
  "title": "Митний кодекс України",
  "title_en": "",
  "short_name": "92-15",
  "status": "in_force",
  "issued_date": "2002-07-11",
  "url": "https://zakon.rada.gov.ua/laws/show/92-15",
  "description": "Official legislative act of Ukraine ingested from the Verkhovna Rada legal portal.",
  "provisions": [
    {
      "provision_ref": "art1",
      "section": "1",
      "title": "Стаття 1. Визначення основних термінів і понять",
      "content": "У цьому Кодексі наведені нижче терміни і поняття вживаються у\nтакому значенні:\n1) валютні цінності:\nвалюта України - грошові знаки у вигляді банкнотів,\nказначейських білетів, монет та в інших формах, що перебувають в\nобігу та є законним платіжним засобом на території України, а\nтакож вилучені з обігу або такі, що вилучаються з нього, але\nпідлягають обмінові на грошові знаки, які перебувають в обігу;\nіноземна валюта - іноземні грошові знаки у вигляді банкнотів,\nказначейських білетів, монет, що перебувають в обігу та є законним\nплатіжним засобом на території відповідної іноземної держави, а\nтакож вилучені з обігу або такі, що вилучаються з нього, але\nпідлягають обмінові на грошові знаки, які перебувають в обігу;\nплатіжні документи та інші цінні папери (акції, облігації,\nкупони до них, векселі (тратти), боргові розписки, акредитиви,\nчеки, банківські накази, депозитні сертифікати, інші фінансові та\nбанківські документи), виражені у валюті України, в іноземній\nвалюті або банківських металах;\nбанківські метали - золото, срібло, платина, метали\nплатинової групи, доведені (афіновані) до найвищих проб відповідно\nдо світових стандартів, у зливках і порошках, що мають сертифікат\nякості, а також монети, вироблені з дорогоцінних металів;\n2) ввезення товарів і транспортних засобів на митну територію\nУкраїни, вивезення товарів і транспортних засобів за межі митної\nтериторії України - сукупність дій, пов'язаних із переміщенням\nтоварів і транспортних засобів через митний кордон України у\nвідповідному напрямку;\n3) вільний обіг - розпорядження без митного контролю товарами\nі предметами, пропущеними через митний кордон України;\n4) громадяни - фізичні особи: громадяни України, іноземці,\nособи без громадянства;\n5) декларант - юридична чи фізична особа, яка здійснює\nдекларування товарів і транспортних засобів, що переміщуються\nчерез митний кордон України;\n6) декларація митної вартості - заява особи митному органу за\nвстановленою формою відомостей щодо митної вартості товарів, які\nпереміщуються через митний кордон України чи по відношенню до яких\nзмінюється митний режим;\n7) експрес-перевізник - транспортна або\nтранспортно-експедиційна компанія, створена відповідно до чинного\nзаконодавства України, що здійснює прискорене перевезення\nміжнародних вантажів та має всесвітню мережу з системою\nцентральних та регіональних сортувальних станцій, комп'ютерну\nмережу відстеження проходження таких вантажів протягом усього часу\nдоставки від відправника до одержувача;\n8) зона митного контролю - місце, визначене митними органами\nв пунктах пропуску через митний кордон України або в інших місцях\nмитної території України, в межах якого митні органи здійснюють\nмитні процедури;\n9) зона спрощеного митного контролю - частина зони митного\nконтролю з належним технічним та інформаційним обладнанням для\nздійснення контролю у спрощеному порядку;\n10) контрафактні товари - товари, що містять об'єкти права\nінтелектуальної власності, ввезення яких на митну територію\nУкраїни або вивезення з цієї території призводить до порушення\nправ власника, що захищаються відповідно до чинного законодавства\nУкраїни та міжнародних договорів України, укладених в\nустановленому законом порядку;\n10-1) комерційні умови - сукупність умов, за яких\nздійснюється комерційна операція (умови поставки товарів за\nправилами \"Інкотермс\", переходу ризиків, здійснення оплати товару,\nвплив на вартість різних чинників, таких як кількість одиниць\nтовару в партії товару, репутація на ринку, партнерство,\nсезонність тощо);\n11) культурні цінності - об'єкти матеріальної та духовної\nкультури, що мають художнє, історичне, етнографічне та наукове\nзначення і підлягають збереженню, відтворенню та охороні\nвідповідно до законодавства України;\n12) митна декларація - письмова заява встановленої форми, яка\nподається митному органу і містить відомості щодо товарів і\nтранспортних засобів, які переміщуються через митний кордон\nУкраїни, необхідні для їх митного оформлення або переоформлення;\n13) митне забезпечення - одноразові номерні\nзапірно-пломбувальні пристрої, печатки, штампи, голографічні мітки\nта інші засоби ідентифікації, що використовуються митними органами\nдля відображення та закріплення результатів митного контролю та\nмитного оформлення;\n14) митне оформлення - виконання митним органом дій\n(процедур), які пов'язані із закріпленням результатів митного\nконтролю товарів і транспортних засобів, що переміщуються через\nмитний кордон України, і мають юридичне значення для подальшого\nвикористання цих товарів і транспортних засобів;\n15) митний контроль - сукупність заходів, що здійснюються\nмитними органами в межах своєї компетенції з метою забезпечення\nдодержання норм цього Кодексу, законів та інших\nнормативно-правових актів з питань митної справи, міжнародних\nдоговорів України, укладених в установленому законом порядку;\n16) митний режим - сукупність норм, встановлених законами\nУкраїни з питань митної справи, що залежно від заявленої мети\nпереміщення товарів і транспортних засобів через митний кордон\nУкраїни визначають порядок такого переміщення та обсяг митних\nпроцедур, які при цьому здійснюються;\n17) митні органи - спеціально уповноважені органи виконавчої\nвлади в галузі митної справи, на які відповідно до цього Кодексу\nта інших законів України покладено безпосереднє здійснення митної\nсправи;\n18) митні правила - встановлений законодавством України\nпорядок переміщення товарів і транспортних засобів через митний\nкордон України;\n19) митні процедури - операції, пов'язані із здійсненням\nмитного контролю за переміщенням товарів і транспортних засобів\nчерез митний кордон України, митного оформлення цих товарів і\nтранспортних засобів, а також із справлянням передбачених законом\nподатків і зборів;\n20) нерезиденти - громадяни, які мають постійне місце\nпроживання за межами України, в тому числі ті, що тимчасово\nперебувають на території України; юридичні особи, суб'єкти\nпідприємницької діяльності, що не мають статусу юридичної особи\n(філії, представництва тощо) з місцезнаходженням за межами\nУкраїни, які створені та здійснюють свою діяльність відповідно до\nзаконодавства іноземної держави, у тому числі юридичні особи та\nінші суб'єкти підприємницької діяльності з участю юридичних осіб\nта інших суб'єктів підприємницької діяльності України; розташовані\nна території України дипломатичні представництва, консульські\nустанови, торговельні та інші офіційні представництва іноземних\nдержав, міжнародні організації та їх філії, що мають дипломатичні\nпривілеї та імунітет, а також представництва інших іноземних\nорганізацій і фірм, які не здійснюють підприємницьку діяльність\nвідповідно до законодавства України;\n21) особи - юридичні та фізичні особи;\n22) перевізник - особа, зареєстрована як суб'єкт\nпідприємницької діяльності, яка в установленому законом порядку, з\nвикористанням належних їй або найманих нею транспортних засобів\nпереміщує товари через митний кордон України або здійснює\nперевезення товарів, що перебувають під митним контролем, між\nмитними органами на території України;\n23) переміщення товарів через митний кордон України у\nвантажних відправленнях - переміщення товарів через митний кордон\nУкраїни при здійсненні експортно-імпортних операцій, а також інших\nоперацій, пов'язаних із ввезенням товарів на митну територію\nУкраїни, вивезенням товарів за межі митної території України або\nпереміщенням їх митною територією України транзитом. При\nпереміщенні товарів через митний кордон України у вантажних\nвідправленнях оформляється вантажна митна декларація;\n24) переміщення товарів через митний кордон України у\nміжнародних поштових відправленнях - переміщення товарів через\nмитний кордон України в упакованих та оформлених відповідно до\nвимог актів Всесвітнього поштового союзу та Правил користування\nпослугами поштового зв'язку листах, бандеролях, спеціальних мішках\nз позначкою \"М\", дрібних пакетах, поштових посилках, відправленнях\nприскореної пошти з позначкою \"EMS\", які приймаються до\nпересилання за межі України, доставляються в Україну або\nпереміщуються територією України транзитом підприємствами\nпоштового зв'язку;\n25) переміщення товарів через митний кордон України у\nміжнародних експрес-відправленнях - переміщення товарів та інших\nпредметів, належним чином упакованих, що перевозяться\nекспрес-перевізником будь-яким видом транспорту з метою доставки\nодержувачу у визначений термін;\n26) переміщення товарів через митний кордон України у\nнесупроводжуваному багажі - переміщення через митний кордон\nУкраїни товарів, що належать громадянам, окремо від цих громадян\nабо уповноважених ними осіб з оформленням багажних документів;\n27) переміщення товарів через митний кордон України у ручній\nпоклажі - переміщення через митний кордон України товарів, що\nналежать громадянам, у пасажирських відділеннях (салонах)\nтранспортних засобів, якими прямують ці громадяни або уповноважені\nними особи, без оформлення багажних документів;\n28) переміщення товарів через митний кордон України у\nсупроводжуваному багажі - переміщення через митний кордон України\nтоварів, що належать громадянам, у багажних відділеннях\nтранспортних засобів, якими прямують ці громадяни або уповноважені\nними особи, з оформленням багажних документів;\n29) підприємство - будь-яка юридична особа, а також\nгромадянин, який здійснює підприємницьку діяльність без створення\nюридичної особи;\n30) посадові особи підприємств - керівники та інші працівники\nпідприємств (резиденти та нерезиденти), які в силу постійно або\nтимчасово виконуваних ними трудових (службових) обов'язків\nвідповідають за виконання вимог, встановлених цим Кодексом,\nзаконами та іншими нормативно-правовими актами України, а також\nміжнародними договорами України з питань митної справи, укладеними\nв установленому законом порядку;\n30-1) попередній документальний контроль - контрольні\nзаходи, які полягають у перевірці документів та відомостей,\nнеобхідних для здійснення державного санітарно-епідеміологічного,\nветеринарно-санітарного, фітосанітарного, екологічного контролю та\nконтролю за переміщенням культурних цінностей, та здійснюються\nмитними органами в пунктах пропуску через державний кордон України\nстосовно окремих товарів, у тому числі продуктів та сировини\nтваринного походження, що ввозяться на митну територію України (у\nтому числі з метою транзиту);\n31) посадові особи представництв іноземних держав та\nміжнародних організацій - акредитовані в Україні: глави\nдипломатичних представництв та члени дипломатичного персоналу,\nпосадові особи консульських установ, представники іноземних держав\nпри міжнародних організаціях, посадові особи міжнародних\nорганізацій;\n32) право інтелектуальної власності, суб'єкти права та\nоб'єкти права інтелектуальної власності - розуміються у значенні,\nвизначеному законами з питань інтелектуальної власності;\n33) предмети - особисті речі, товари, транспортні засоби та\nокремі номерні вузли до них, що переміщуються через митний кордон\nУкраїни;\n34) представництво іноземної фірми - акредитована в\nустановленому законодавством порядку в Україні особа, яка на\nпідставі відповідних належним чином оформлених повноважень\nпредставляє в Україні інтереси юридичної особи - нерезидента;\n35) пропуск товарів і транспортних засобів через митний\nкордон України - дозвіл митного органу на переміщення товарів і\nтранспортних засобів через митний кордон України з урахуванням\nзаявленої мети такого переміщення після проведення митних\nпроцедур;\n36) резиденти - громадяни, які мають постійне місце\nпроживання на території України, у тому числі ті, що тимчасово\nперебувають за кордоном; юридичні особи, суб'єкти підприємницької\nдіяльності, що не мають статусу юридичної особи (філії,\nпредставництва тощо), які створені та здійснюють свою діяльність\nвідповідно до законодавства України, з місцезнаходженням на її\nтериторії; дипломатичні представництва, консульські установи,\nторговельні та інші офіційні представництва України за кордоном,\nякі мають дипломатичні привілеї та імунітет, а також філії і\nпредставництва підприємств-резидентів за кордоном, що не\nздійснюють підприємницької діяльності;\n37) спеціально виготовлене сховище (тайник) - сховище,\nвиготовлене з метою незаконного переміщення товарів через митний\nкордон України, а також обладнані і пристосовані з цією ж метою\nконструктивні ємності та предмети, які попередньо піддавалися\nрозбиранню, монтажу тощо;\n38) судно каботажного плавання - судно, яке без заходу до\nпортів інших держав здійснює каботажні перевезення між портами\nУкраїни, а також судно флоту рибного господарства, яке здійснює\nрибогосподарську діяльність у межах Азово-Чорноморського басейну;\n39) товари - будь-яке рухоме майно (у тому числі валютні\nцінності, культурні цінності), електрична, теплова та інші види\nенергії, а також транспортні засоби, за винятком транспортних\nзасобів, що використовуються виключно для перевезення пасажирів і\nтоварів через митний кордон України;\n40) транспортні засоби - будь-які засоби авіаційного,\nводного, залізничного, автомобільного транспорту, що\nвикористовується виключно для перевезення пасажирів і товарів\nчерез митний кордон України;\n41) уповноважена особа - особа, яка на підставі договору або\nналежно оформленого доручення, виданого власником товарів і\nтранспортних засобів, наділена правом вчиняти дії, пов'язані з\nпред'явленням цих товарів і транспортних засобів митним органам\nдля митного контролю та митного оформлення при переміщенні їх\nчерез митний кордон України, або іншим чином розпоряджатися\nзазначеними товарами і транспортними засобами;\n42) міжнародний ремонт - операції з надання послуг з\nусунення недоліків товарів, приведення їх у робочий стан,\nвідновлення ресурсу або характеристик, що не призводять до зміни\nкодів цих товарів згідно з Українською класифікацією товарів\nзовнішньоекономічної діяльності ( 2371а-14 , 2371б-14 , 2371в-14 ,\n2371г-14 );\n43) міжнародне експрес-відправлення - належним чином\nупаковані товари та інші предмети, що переміщуються\n(пересилаються) експрес-перевізником будь-яким видом транспорту\nчерез митний кордон України з метою доставки одержувачу в\nобумовлений сторонами строк. Для цілей оподаткування митом\nміжнародне експрес-відправлення прирівнюється до міжнародного\nпоштового відправлення;\n44) міжнародне поштове відправлення - товари та інші\nпредмети, які класифікуються такими згідно із Законом України \"Про\nпорядок ввезення (пересилання) в Україну, митного оформлення й\nоподаткування особистих речей, товарів та транспортних засобів, що\nввозяться (пересилаються) громадянами на митну територію України\"\n( 2681-14 ), у тому числі за правилами Всесвітнього поштового\nсоюзу."
    },
    {
      "provision_ref": "art2",
      "section": "2",
      "title": "Стаття 2. Митна політика",
      "content": "Митна політика - це система принципів та напрямів діяльності\nдержави у сфері забезпечення своїх економічних інтересів та\nбезпеки за допомогою митно-тарифних та нетарифних заходів\nрегулювання зовнішньої торгівлі."
    },
    {
      "provision_ref": "art3",
      "section": "3",
      "title": "Стаття 3. Митна справа",
      "content": "Порядок переміщення через митний кордон України товарів і\nтранспортних засобів, митне регулювання, пов'язане з встановленням\nта справлянням податків і зборів, процедури митного контролю та\nоформлення, боротьба з контрабандою та порушеннями митних правил,\nспрямовані на реалізацію митної політики України, становлять митну\nсправу.\nМитна справа є складовою зовнішньополітичної і\nзовнішньоекономічної діяльності України. У митній справі Україна\nдодержується визнаних у міжнародних відносинах систем класифікації\nта кодування товарів, єдиної форми декларування експорту та\nімпорту товарів, митної інформації, інших міжнародних норм і\nстандартів.\nЗасади митної справи, у тому числі розміри податків і зборів\nта умови митного обкладення, спеціальні митні зони і митні режими\nна території України, перелік товарів, експорт, імпорт та транзит\nяких через територію України забороняється, визначаються виключно\nзаконами України та цим Кодексом.\nКабінет Міністрів України організовує та забезпечує\nздійснення митної справи відповідно до цього Кодексу та інших\nзаконів України, а також міжнародних договорів, укладених в\nустановленому законом порядку, координує діяльність спеціально\nуповноваженого центрального органу виконавчої влади в галузі\nмитної справи, інших органів виконавчої влади при вирішенні\nпитань, що стосуються митної справи.\nБезпосереднє керівництво митною справою покладається на\nспеціально уповноважений центральний орган виконавчої влади в\nгалузі митної справи."
    },
    {
      "provision_ref": "art4",
      "section": "4",
      "title": "Стаття 4. Принципи митного регулювання",
      "content": "Митне регулювання здійснюється на основі принципів:\n1) виключної юрисдикції України на її митній території;\n2) виключної компетенції митних органів України щодо\nздійснення митної справи;\n3) законності;\n4) єдиного порядку переміщення товарів і транспортних засобів\nчерез митний кордон України;\n5) системності;\n6) ефективності;\n7) додержання прав та охоронюваних законом інтересів фізичних\nта юридичних осіб;\n8) гласності та прозорості."
    },
    {
      "provision_ref": "art5",
      "section": "5",
      "title": "Стаття 5. Митна територія України",
      "content": "Територія України, зайнята сушею, територіальне море,\nвнутрішні води і повітряний простір, а також штучні острови,\nустановки і споруди, що створюються у виключній морській\nекономічній зоні України, на які поширюється виключна юрисдикція\nУкраїни, становлять єдину митну територію України.\nТериторії спеціальних митних зон, розташованих в Україні,\nвважаються такими, що знаходяться поза межами митної території\nУкраїни, крім випадків, визначених законами України."
    },
    {
      "provision_ref": "art6",
      "section": "6",
      "title": "Стаття 6. Митний кордон України",
      "content": "Межі митної території України є митним кордоном України.\nМитний кордон України збігається з державним кордоном України, за\nвинятком меж території спеціальних митних зон та меж штучних\nостровів, установок і споруд, створених у виключній (морській)\nекономічній зоні України, на які поширюється виключна юрисдикція\nУкраїни. Межі території спеціальних митних зон та штучних\nостровів, установок і споруд, створених у виключній (морській)\nекономічній зоні України, на які поширюється виключна юрисдикція\nУкраїни, становлять митний кордон України."
    },
    {
      "provision_ref": "art7",
      "section": "7",
      "title": "Стаття 7. Законодавство України з питань митної справи",
      "content": "Законодавство України з питань митної справи складається з\nКонституції України ( 254к/96-ВР ), цього Кодексу, законів України\nта інших нормативно-правових актів з питань митної справи, виданих\nна основі та на виконання Конституції України, цього Кодексу та\nзаконів України.\nЯкщо міжнародним договором України, укладеним в установленому\nзаконом порядку, встановлено інші правила, ніж ті, що передбачені\nцим Кодексом, то застосовуються правила міжнародного договору.\nСтаття 8. Прапор та розпізнавальний знак митної служби\nУкраїни\nМитні органи, спеціалізовані митні установи та організації,\nморські та річкові судна, які перебувають у їх розпорядженні,\nмають свій прапор. Автотранспортні засоби і повітряні судна, що\nперебувають у розпорядженні митних органів, спеціалізованих митних\nустанов та організацій, мають розпізнавальний знак.\nСтаття 9. Особливості набрання чинності законами та іншими\nнормативно-правовими актами з питань митної справи\nЗакони України з питань митної справи набирають чинності\nчерез десять днів з дня їх офіційного оприлюднення, якщо інше не\nпередбачено самим законом, але не раніше дня їх офіційного\nопублікування.\nІнші нормативно-правові акти з питань митної справи набирають\nчинності через 45 днів з дня їх офіційного опублікування, якщо\nінше не передбачено самим актом, але не раніше дня їх офіційного\nопублікування. У разі якщо такі нормативно-правові акти не будуть\nофіційно опубліковані, вони не набирають чинності.\nОфіційним опублікуванням закону та іншого\nнормативно-правового акта з питань митної справи вважається його\nопублікування в одному з періодичних видань, визначених\nзаконодавством України як офіційні. Датою офіційного опублікування\nнормативно-правового акта вважається дата виходу в світ\nвідповідного номера того офіційного видання, в якому зазначений\nакт було опубліковано раніше, ніж в інших офіційних виданнях.\nСтроки набрання чинності законами та іншими\nнормативно-правовими актами з питань митної справи, визначені\nднями, починаються з 0 годин дня, наступного за датою офіційного\nопублікування закону або іншого нормативно-правового акта, і\nзакінчуються о 24 годині останнього дня відповідного строку.\nЯкщо строк набрання чинності законом або іншим\nнормативно-правовим актом з питань митної справи визначено\nвказівкою на день його офіційного опублікування, цей закон або акт\nвважається чинним з 24 години зазначеного дня.\nЯкщо строк набрання чинності законом або іншим\nнормативно-правовим актом з питань митної справи визначено\nвказівкою на конкретну дату, цей закон або акт вважається чинним з\n0 годин зазначеної дати.\nСтаття 10. Особливості дії законодавства з питань митної\nсправи у часі\nПри здійсненні митного контролю та митного оформлення товарів\nі транспортних засобів, що переміщуються через митний кордон\nУкраїни, застосовуються виключно нормативно-правові акти, чинні на\nдень прийняття митної декларації митним органом України.\nУ випадках, коли чинним законодавством передбачена можливість\nпроведення митних процедур без подання декларації, застосовується\nзаконодавство, чинне на день здійснення таких процедур.\nЗакони, які пом'якшують або скасовують відповідальність за\nпорушення митних правил, передбачені цим Кодексом, мають зворотну\nсилу, тобто поширюються і на правопорушення, вчинені до видання\nцих законів. Закони, які встановлюють або посилюють\nвідповідальність за такі правопорушення, зворотної сили не мають.\nПровадження у справах про порушення митних правил ведеться на\nпідставі законодавства, що діє під час розгляду справи про\nправопорушення.\nГлава 2\n\nСТРУКТУРА ТА ОРГАНІЗАЦІЯ ДІЯЛЬНОСТІ\nМИТНОЇ СЛУЖБИ УКРАЇНИ"
    },
    {
      "provision_ref": "art11",
      "section": "11",
      "title": "Стаття 11. Здійснення митної справи",
      "content": "Безпосереднє здійснення митної справи покладається на митні\nоргани України.\nМитні органи, реалізуючи митну політику України, виконують\nтакі основні завдання:\n1) виконання та контроль за додержанням законодавства України\nз питань митної справи;\n2) захист економічних інтересів України;\n3) забезпечення виконання зобов'язань, передбачених\nміжнародними договорами України з питань митної справи, укладених\nв установленому законом порядку;\n4) сприяння захисту інтелектуальної власності учасників\nзовнішньоекономічних зв'язків, інших юридичних та фізичних осіб;\n5) застосування відповідно до закону заходів тарифного та\nнетарифного регулювання при переміщенні товарів через митний\nкордон України;\n6) здійснення митного контролю та митного оформлення товарів\nі транспортних засобів, що переміщуються через митний кордон\nУкраїни, вдосконалення форм і методів їх здійснення;\n7) контроль за дотриманням правил переміщення валютних\nцінностей через митний кордон України;\n8) здійснення спільно з іншими уповноваженими органами\nдержавної влади заходів щодо захисту інтересів споживачів товарів\nі додержання учасниками зовнішньоекономічних зв'язків державних\nінтересів на зовнішньому ринку;\n9) створення сприятливих умов для прискорення товарообігу та\nпасажиропотоку через митний кордон України;\n10) боротьба з контрабандою та порушеннями митних правил;\n11) розвиток міжнародного співробітництва у галузі митної\nсправи;\n12) ведення митної статистики;\n13) ведення Української класифікації товарів\nзовнішньоекономічної діяльності;\n14) здійснення верифікації (встановлення достовірності)\nсертифікатів походження товарів з України;\n15) здійснення відповідно до закону контролю продукції при\nїї ввезенні на митну територію України. { Частину другу статті 11\nдоповнено пунктом 15 згідно із Законом N 2735-VI ( 2735-17 ) від\n02.12.2010 }\nОргани державної влади, Президент України в межах своїх\nповноважень, визначених Конституцією України ( 254к/96-ВР ) та\nзаконами України, здійснюють керівництво митною справою та\nконтроль за діяльністю митних органів України."
    },
    {
      "provision_ref": "art12",
      "section": "12",
      "title": "Стаття 12. Митна служба України",
      "content": "Митна служба України - це єдина загальнодержавна система, яка\nскладається з митних органів та спеціалізованих митних установ і\nорганізацій.\nМитними органами є спеціально уповноважений центральний орган\nвиконавчої влади в галузі митної справи, регіональні митниці,\nмитниці.\nСтаття 13. Спеціально уповноважений центральний орган\nвиконавчої влади в галузі митної справи\nСпеціально уповноважений центральний орган виконавчої влади в\nгалузі митної справи утворюється, реорганізовується та\nліквідовується Президентом України за поданням Прем'єр-міністра\nУкраїни.\nСпеціально уповноважений центральний орган виконавчої влади в\nгалузі митної справи спрямовує, координує та контролює діяльність\nмитних органів, спеціалізованих митних установ та організацій щодо\nвиконання законодавства України з питань митної справи, в межах\nсвоїх повноважень видає накази, організує та контролює їх\nвиконання.\nСпеціально уповноважений центральний орган виконавчої влади в\nгалузі митної справи є юридичною особою і здійснює свою діяльність\nвідповідно до Конституції України ( 254к/96-ВР ), цього Кодексу,\nзаконів України та інших нормативно-правових актів.\nСпеціально уповноваженому центральному органу виконавчої\nвлади в галузі митної справи підпорядковані регіональні митниці,\nмитниці, спеціалізовані митні установи та організації.\nСпеціально уповноважений центральний орган виконавчої влади в\nгалузі митної справи очолює керівник, який призначається на посаду\nта звільняється з посади Президентом України в порядку,\nвстановленому Конституцією України ( 254к/96-ВР )."
    },
    {
      "provision_ref": "art14",
      "section": "14",
      "title": "Стаття 14. Регіональна митниця",
      "content": "Регіональна митниця є митним органом, який на території\nзакріпленого за ним регіону в межах своєї компетенції здійснює\nмитну справу та забезпечує комплексний контроль за додержанням\nзаконодавства України з питань митної справи, керівництво і\nкоординацію діяльності підпорядкованих йому митниць та\nспеціалізованих митних установ і організацій.\nРегіональна митниця є юридичною особою і здійснює свою\nдіяльність відповідно до законодавства України та положення, яке\nзатверджується наказом спеціально уповноваженого центрального\nоргану виконавчої влади в галузі митної справи.\nСтворення, реорганізація та ліквідація регіональних митниць\nздійснюються спеціально уповноваженим центральним органом\nвиконавчої влади в галузі митної справи.\nКерівник регіональної митниці призначається на посаду та\nзвільняється з посади керівником спеціально уповноваженого\nцентрального органу виконавчої влади в галузі митної справи."
    },
    {
      "provision_ref": "art15",
      "section": "15",
      "title": "Стаття 15. Митниця",
      "content": "Митниця є митним органом, який безпосередньо забезпечує\nвиконання законодавства України з питань митної справи, справляння\nподатків і зборів та виконання інших завдань, покладених на митну\nслужбу України.\nМитниця є юридичною особою і здійснює свою діяльність\nвідповідно до законодавства України та положення, яке\nзатверджується наказом спеціально уповноваженого центрального\nоргану виконавчої влади в галузі митної справи.\nМитниця підпорядковується регіональній митниці та спеціально\nуповноваженому центральному органу виконавчої влади в галузі\nмитної справи або спеціально уповноваженому центральному органу\nвиконавчої влади в галузі митної справи безпосередньо.\nСтворення, реорганізація та ліквідація митниць здійснюються\nспеціально уповноваженим центральним органом виконавчої влади в\nгалузі митної справи.\nМитниця діє в межах території, що визначається спеціально\nуповноваженим центральним органом виконавчої влади в галузі митної\nсправи.\nУ складі митниці в пунктах пропуску через митний кордон\nУкраїни та на інших об'єктах чи територіях (у тому числі штучних\nостровах, установках або спорудах, створених у виключній\n(морській) економічній зоні України, на які поширюється виключна\nюрисдикція України) із значним обсягом зовнішньоекономічних\nоперацій можуть створюватися митні пости.\nКерівник митниці призначається на посаду та звільняється з\nпосади керівником спеціально уповноваженого центрального органу\nвиконавчої влади в галузі митної справи."
    },
    {
      "provision_ref": "art16",
      "section": "16",
      "title": "Стаття 16. Митний пост",
      "content": "Для забезпечення виконання регіональними митницями та\nмитницями завдань, визначених цим Кодексом та іншими законами\nУкраїни, можуть створюватися митні пости.\nМитний пост є структурним підрозділом регіональної митниці,\nмитниці, який безпосередньо здійснює митний контроль та оформлення\nтоварів і транспортних засобів, що переміщуються через митний\nкордон України.\nМитні пости створюються в міру необхідності у населених\nпунктах, на залізничних станціях, в аеропортах, морських та\nрічкових портах та інших об'єктах, розташованих у зоні діяльності\nрегіональної митниці, митниці.\nТипове положення про митний пост затверджується наказом\nспеціально уповноваженого центрального органу виконавчої влади в\nгалузі митної справи.\nСтворення, реорганізація та ліквідація митних постів\nздійснюються спеціально уповноваженим центральним органом\nвиконавчої влади в галузі митної справи за поданням відповідної\nрегіональної митниці, митниці. Керівник митного поста\nпризначається на посаду і звільняється з посади керівником\nспеціально уповноваженого центрального органу виконавчої влади в\nгалузі митної справи."
    },
    {
      "provision_ref": "art17",
      "section": "17",
      "title": "Стаття 17. Спеціалізовані митні установи та організації",
      "content": "У межах бюджетних коштів, передбачених для утримання митної\nслужби України, виключно для забезпечення виконання завдань,\nпокладених на митні органи, відповідно до цього Кодексу та законів\nУкраїни в митній службі України можуть створюватися\nексплуатаційні, транспортні, інформаційно-аналітичні, кінологічні\nспеціалізовані установи та освітні організації.\nСтворення, реорганізація та ліквідація спеціалізованих митних\nустанов та організацій здійснюються спеціально уповноваженим\nцентральним органом виконавчої влади в галузі митної справи в\nмежах повноважень, визначених цим Кодексом та законами України."
    },
    {
      "provision_ref": "art18",
      "section": "18",
      "title": "Стаття 18. Митні лабораторії",
      "content": "У митній службі України створюються Центральна митна\nлабораторія, яка є спеціалізованою митною установою, і митні\nлабораторії, які є структурними підрозділами регіональних митниць,\nмитниць.\nЦентральна митна лабораторія здійснює науково-методичне\nкерівництво митними лабораторіями.\nЦентральній митній лабораторії, митним лабораторіям надається\nправо на здійснення експертної діяльності в межах питань,\nвіднесених до компетенції митної служби.\nСтворення, реорганізація та ліквідація Центральної митної\nлабораторії і митних лабораторій здійснюються спеціально\nуповноваженим центральним органом виконавчої влади в галузі митної\nсправи.\nПоложення про Центральну митну лабораторію та положення про\nмитні лабораторії затверджуються наказами спеціально\nуповноваженого центрального органу виконавчої влади в галузі\nмитної справи."
    },
    {
      "provision_ref": "art19",
      "section": "19",
      "title": "Стаття 19. Митна варта",
      "content": "Митна варта - спеціальні підрозділи митних органів,\nпризначені для боротьби з порушеннями митних правил, охорони\nтериторій, будівель, споруд та приміщень митних органів, охорони\nта супроводження товарів і транспортних засобів, забезпечення\nохорони зон митного контролю."
    },
    {
      "provision_ref": "art20",
      "section": "20",
      "title": "Стаття 20. Організація митної варти",
      "content": "Митна варта діє на основі цього Кодексу та положення, яке\nзатверджується спеціально уповноваженим центральним органом\nвиконавчої влади в галузі митної справи.\nКерівництво підрозділами митної варти здійснює керівник\nспеціально уповноваженого центрального органу виконавчої влади в\nгалузі митної справи, а в регіональних митницях і митницях -\nвідповідно керівники цих митних органів.\nОсобовий склад митної варти може забезпечуватися зброєю та\nспеціальними засобами, транспортом, радіо- і телефонним зв'язком,\nа також спорядженням відповідно до цього Кодексу, законів України\nта інших нормативно-правових актів."
    },
    {
      "provision_ref": "art21",
      "section": "21",
      "title": "Стаття 21. Завдання митної варти",
      "content": "Завданнями митної варти є:\n1) здійснення заходів, пов'язаних із виявленням, розкриттям,\nприпиненням, профілактикою порушень митних правил, запобіганням\nтаким порушенням;\n2) охорона будинків, споруд, приміщень митних органів та\nінших об'єктів митної інфраструктури, зон митного контролю від\nбудь-яких протиправних посягань;\n3) фізичний захист співробітників митних органів, інших осіб,\nа також товарів, які перебувають у зоні митного контролю, від\nпротиправних дій;\n4) локалізація разом з іншими органами конфліктних ситуацій у\nзоні діяльності митних органів;\n5) участь у ліквідації наслідків катастроф, аварій,\nстихійного лиха та екологічного забруднення в зоні діяльності\nмитних органів."
    },
    {
      "provision_ref": "art22",
      "section": "22",
      "title": "Стаття 22. Права митної варти",
      "content": "Для здійснення визначених у статті 21 цього Кодексу завдань\nпідрозділи митної варти мають право:\n1) розташовувати тимчасові пости, пересуватися будь-якими\nділянками місцевості і водного простору в межах митної території\nУкраїни, а в межах контрольованого прикордонного району - за\nпогодженням з відповідними органами охорони державного кордону\nУкраїни;\n2) затримувати та проводити в установленому цим Кодексом\nпорядку огляд товарів, транспортних засобів і громадян, які\nперетинають митний кордон України у пунктах пропуску;\n3) проводити за рішенням керівника спеціально уповноваженого\nцентрального органу виконавчої влади в галузі митної справи або\nйого заступника, керівника регіональної митниці (митниці) або його\nзаступника у встановленому цим Кодексом порядку огляд та переогляд\nоформлених митними органами транспортних засобів і товарів, у тому\nчислі тих, що переміщуються транзитом через територію України;\n4) супроводжувати та охороняти товари, які перебувають під\nмитним контролем, у тому числі ті, що переміщуються через\nтериторію України транзитом;\n5) запрошувати осіб до митних органів для з'ясування обставин\nпорушення митних правил. У невідкладних випадках з'ясування\nобставин і первинне документування такого порушення можуть\nздійснюватися в інших придатних для цього місцях."
    },
    {
      "provision_ref": "art23",
      "section": "23",
      "title": "Стаття 23. Розміщення підрозділів митної варти",
      "content": "Підрозділи митної варти розміщуються, як правило, в місцях\nрозташування регіональних митниць і митниць.\nЗа рішенням керівника спеціально уповноваженого центрального\nоргану виконавчої влади в галузі митної справи особовий склад,\nтранспорт, озброєння та спеціальні засоби підрозділів митної варти\nу разі оперативної необхідності можуть бути тимчасово переміщені в\nінші регіони України поза місцем основного розміщення.\nСтаття 24. Майно, фінансування та матеріально-технічне\nзабезпечення митних органів, спеціалізованих\nмитних установ та організацій\nМайно митних органів, спеціалізованих митних установ та\nорганізацій є державною власністю. Управління цим майном здійснює\nКабінет Міністрів України в порядку, встановленому законом.\nФінансування, матеріально-технічне забезпечення та розвиток\nінфраструктури митної служби України здійснюються за рахунок\nДержавного бюджету України.\nСтаття 25. Земельні ділянки, службові та побутові\nприміщення, обладнання та засоби зв'язку митних\nорганів, спеціалізованих митних установ та\nорганізацій\nЗемельні ділянки для службових потреб, у тому числі для\nстворення зон митного контролю, надаються митним органам,\nспеціалізованим митним установам та організаціям у постійне\nкористування відповідно до Земельного кодексу України ( 2768-14 ).\nПопереднє відшкодування власникам земель їх вартості та збитків,\nвідшкодування землекористувачам збитків, завданих вилученням\nземель, здійснюється відповідно до закону.\nУ разі якщо митне оформлення товарів і транспортних засобів\nздійснюється митними органами безпосередньо на територіях або в\nприміщеннях підприємств, зазначені підприємства, незалежно від\nформи власності та підпорядкування, зобов'язані надавати митним\nорганам у тимчасове користування відповідні службові та побутові\nприміщення, а також необхідне обладнання та засоби зв'язку на\nдоговірних засадах.\nГлава 3\n\nВЗАЄМОВІДНОСИНИ МИТНИХ ОРГАНІВ, СПЕЦІАЛІЗОВАНИХ МИТНИХ\nУСТАНОВ ТА ОРГАНІЗАЦІЙ З ІНШИМИ ОРГАНАМИ ДЕРЖАВНОЇ\nВЛАДИ, ОРГАНАМИ МІСЦЕВОГО САМОВРЯДУВАННЯ, А ТАКОЖ\nЗ ПІДПРИЄМСТВАМИ ТА ГРОМАДЯНАМИ\nСтаття 26. Взаємовідносини митних органів,\nспеціалізованих митних установ та організацій\nта їх посадових осіб з іншими органами державної\nвлади, органами місцевого самоврядування, а також\nз підприємствами та громадянами\nМитні органи, спеціалізовані митні установи та організації та\nїх посадові особи при виконанні покладених на них завдань\nвзаємодіють з іншими органами державної влади, органами місцевого\nсамоврядування, а також з підприємствами та громадянами в порядку,\nвстановленому законодавством.\nУ відносинах з митними органами інтереси підприємств та\nгромадян можуть представляти митні брокери та інші особи на\nпідставі відповідного договору, укладеного з підприємством, або\nнотаріально посвідченої довіреності (доручення), виданої\nгромадянином.\nУ разі виявлення під час здійснення митних процедур\nпрацівниками митних органів ознак злочинів керівник митного органу\nчи особа, яка його заміщує, повідомляє про це відповідні\nправоохоронні органи або органи охорони державного кордону\nУкраїни.\nОргани охорони державного кордону України та правоохоронні\nоргани повідомляють митним органам про виявлені порушення митних\nправил або контрабанду.\nСтаття 27. Взаємодія митних органів з органами державної\nвлади, що здійснюють контроль під час переміщення\nтоварів через митний кордон України\nТовари, що переміщуються через митний кордон України, крім\nмитного контролю, можуть підлягати державному\nсанітарно-епідеміологічному, ветеринарно-санітарному,\nфітосанітарному, екологічному, радіологічному контролю, контролю\nза переміщенням культурних цінностей та іншим передбаченим\nзаконодавством видам контролю. Митні органи взаємодіють з органами\nдержавної влади, що здійснюють зазначені види контролю,\nкоординують роботу з їх здійснення в пунктах пропуску через\nдержавний кордон України і в зонах митного контролю на митній\nтериторії України в порядку, встановленому законодавством України.\nМитне оформлення товарів, що переміщуються через митний\nкордон України, завершується лише після здійснення встановлених\nзаконодавством України для кожного товару видів контролю,\nзазначених у частині першій цієї статті.\nПорядок здійснення контролю та засвідчення його результатів\nвстановлюється органом державної влади, уповноваженим на виконання\nцього виду контролю.\nУ пунктах пропуску через державний кордон України державний\nсанітарно-епідеміологічний, ветеринарно-санітарний,\nфітосанітарний, екологічний контроль окремих товарів та контроль\nза переміщенням культурних цінностей, що ввозяться на митну\nтериторію України (у тому числі з метою транзиту), здійснюються\nмитними органами у формі попереднього документального контролю.\nПереліки товарів (з описом та кодом згідно з УКТ ЗЕД)\n( 2371а-14 , 2371б-14 , 2371в-14 , 2371г-14 ), що підлягають\nдержавному контролю (у тому числі у формі попереднього\nдокументального контролю) у разі переміщення через митний кордон\nУкраїни ( 1031-2011-п ), та порядок здійснення попереднього\nдокументального контролю затверджує Кабінет Міністрів України.\nПропозиції щодо внесення змін до зазначених переліків подаються\nКабінету Міністрів України органами державної влади,\nуповноваженими здійснювати відповідний контроль.\nСтаття 28. Взаємодія митних органів з органами виконавчої\nвлади та Національним банком України\nМитні органи взаємодіють з органами виконавчої влади в межах\nповноважень, встановлених цим Кодексом та законами України.\nСпеціально уповноважений центральний орган виконавчої влади в\nгалузі митної справи подає Міністерству фінансів України звіт про\nнадходження до Державного бюджету України коштів від податків і\nзборів, справляння яких згідно із законодавством покладено на\nмитні органи.\nМитні органи інформують Національний банк України та\nвідповідні фінансові органи України про перерахування ними коштів\nдо Державного бюджету України.\nРозмежування повноважень і функціональних обов'язків між\nмитними та іншими органами виконавчої влади України щодо\nсправляння податків, зборів та інших обов'язкових платежів\nвстановлюється Конституцією України ( 254к/96-ВР ), цим Кодексом\nта іншими законами України.\nСтаття 29. Взаємовідносини митних органів, спеціалізованих\nмитних установ та організацій з органами місцевого\nсамоврядування і місцевими державними\nадміністраціями\nМісцеві державні адміністрації та органи місцевого\nсамоврядування сприяють діяльності митних органів, спеціалізованих\nмитних установ та організацій і взаємодіють з ними в межах\nповноважень, встановлених законами.\nГлава 4\n\nІНФОРМУВАННЯ ТА КОНСУЛЬТУВАННЯ З ПИТАНЬ МИТНОЇ СПРАВИ\nСтаття 30. Інформування щодо правил переміщення товарів\nі транспортних засобів через митний кордон України\nМитні органи зобов'язані інформувати заінтересованих осіб про\nмитні правила, норми та умови переміщення товарів і транспортних\nзасобів через митний кордон України.\nСтаття 31. Інформація щодо нормативно-правових актів та\nсудових рішень з питань митної справи\nІнформація про нормативно-правові акти з питань митної справи\n(назва акта, його основні положення, інформація про опублікування)\nбезоплатно надається митними органами заінтересованим особам на їх\nзапит.\nСудові рішення стосовно митної справи загального характеру,\nщо набрали законної сили, підлягають офіційному опублікуванню у\nпорядку, встановленому законом України.\nСтислі довідки щодо основних положень актів законодавства\nУкраїни з питань митної справи розміщуються для загального\nознайомлення в місцях розташування митних органів.\n( Стаття 31 в редакції Закону N 3269-IV ( 3269-15 ) від\n22.12.2005 )\nСтаття 32. Надання текстів нормативно-правових актів та\nконсультування з питань митної справи\nМитні органи, спеціалізовані митні установи та організації\nможуть надавати заінтересованим особам, у тому числі на платній\nоснові, консультації з питань митної справи, а також тексти\nопублікованих нормативно-правових актів із зазначених питань.\nПорядок надання текстів нормативно-правових актів та\nконсультацій з питань митної справи визначається законодавством\nУкраїни та цим Кодексом. Види консультацій, в тому числі платних,\nщо можуть надаватися митними органами, а також розміри плати за їх\nнадання встановлюються Кабінетом Міністрів України."
    },
    {
      "provision_ref": "art33",
      "section": "33",
      "title": "Стаття 33. Відповідальність за недостовірну інформацію",
      "content": "За недостовірність наданої інформації з питань митної справи\nпосадові особи митних органів, спеціалізованих митних установ та\nорганізацій несуть відповідальність, передбачену законом.\nГлава 5\n\nМІЖНАРОДНЕ СПІВРОБІТНИЦТВО З ПИТАНЬ МИТНОЇ СПРАВИ\nСтаття 34. Участь України у міжнародному співробітництві\nз питань митної справи\nУкраїна бере участь у міжнародному співробітництві з питань\nмитної справи.\nУ митній справі Україна додержується загальновизнаних у\nміжнародній практиці систем класифікації та кодування товарів,\nмитних режимів, митної статистики, інших загальноприйнятих у\nсвітових митних відносинах норм і стандартів, а також забезпечує\nвиконання міжнародних договорів України з питань митної справи,\nукладених в установленому законом порядку.\nСтаття 35. Міжнародна діяльність спеціально уповноваженого\nцентрального органу виконавчої влади в галузі\nмитної справи\nМіжнародна діяльність спеціально уповноваженого центрального\nоргану виконавчої влади в галузі митної справи спрямовується і\nкоординується Президентом України та Кабінетом Міністрів України.\nПроведення переговорів та консультативної роботи, пов'язаної\nз підготовкою міждержавних, міжурядових і міжвідомчих угод з\nпитань митної справи, може здійснюватися спеціально уповноваженим\nцентральним органом виконавчої влади в галузі митної справи за\nдорученням Президента України, Кабінету Міністрів України в обсязі\nнаданих відповідно до закону повноважень.\nСтаття 36. Зв'язки спеціально уповноваженого центрального\nоргану виконавчої влади в галузі митної справи з\nміжнародними митними організаціями\nСпеціально уповноважений центральний орган виконавчої влади в\nгалузі митної справи представляє Україну у Всесвітній митній\nорганізації, інших міжнародних митних організаціях.\nМіжнародне співробітництво в галузі митної справи\nздійснюється спеціально уповноваженим центральним органом\nвиконавчої влади в галузі митної справи за погодженням з\nМіністерством закордонних справ України.\nСтаття 37. Міжнародне співробітництво в галузі митної\nсправи\nВідповідно до міжнародних договорів, укладених в\nустановленому законом порядку, митними органами України спільно з\nмитними органами суміжних держав може здійснюватися:\n1) створення спільних пунктів пропуску на митному кордоні\nУкраїни;\n2) проведення спільного контролю у пунктах пропуску на\nмитному кордоні України;\n3) узгоджене застосування процедур митного контролю, митного\nоформлення та взаємне визнання документів, що використовуються\nмитними органами для здійснення митних процедур;\n4) проведення спільних заходів, спрямованих на запобігання,\nвиявлення і припинення контрабанди та порушень митних правил;\n5) проведення інших спільних одноразових чи постійних заходів\nз питань, що відповідно до цього Кодексу та інших актів\nзаконодавства України належать до компетенції митних органів.\nСтаття 38. Підтримання оперативного зв'язку між митними\nорганами України і митними органами суміжних\nіноземних держав\nЗ метою вирішення невідкладних питань щодо пропуску товарів і\nтранспортних засобів, виявлення та припинення контрабанди і\nпорушення митних правил, забезпечення законності і правопорядку в\nпунктах пропуску через митний кордон України керівнику\nрегіональної митниці, керівнику митниці та їх заступникам\nнадається право проведення робочих зустрічей з представниками\nмитного органу суміжної іноземної держави.\nПро час, умови і мету таких зустрічей керівник митного органу\nабо його заступник інформує керівника відповідного органу охорони\nдержавного кордону України.\nПорядок проведення таких зустрічей визначається положенням,\nзатвердженим Кабінетом Міністрів України, якщо інше не передбачено\nміжнародним договором України, укладеним в установленому законом\nпорядку.\nСтаття 39. Взаємодія митних органів України з митними та\nіншими органами іноземних держав, а також з\nміжнародними організаціями\nВзаємодія митних органів України з митними та іншими\nуповноваженими органами іноземних держав, а також з міжнародними\nорганізаціями з питань, пов'язаних з провадженням у справах про\nконтрабанду та порушення митних правил, здійснюється митними\nорганами України в порядку, передбаченому міжнародними договорами\nУкраїни, укладеними в установленому законом порядку.\nГлава 6\n\nОРГАНІЗАЦІЯ МИТНОГО КОНТРОЛЮ"
    },
    {
      "provision_ref": "art40",
      "section": "40",
      "title": "Стаття 40. Здійснення митного контролю",
      "content": "Митному контролю підлягають усі товари і транспортні засоби,\nщо переміщуються через митний кордон України.\nМитний контроль передбачає проведення митними органами\nмінімуму митних процедур, необхідних для забезпечення додержання\nзаконодавства України з питань митної справи. Обсяг таких процедур\nта порядок їх застосування визначаються відповідно до цього\nКодексу, інших нормативно-правових актів, а також міжнародних\nдоговорів України, укладених в установленому законом порядку.\nМитний контроль товарів, транспортних засобів перевізників у\nпунктах пропуску через державний кордон України здійснюється\nцілодобово відповідно до типових технологічних схем пропуску через\nдержавний кордон України автомобільних, водних, залізничних та\nповітряних транспортних засобів перевізників ( 1989-2003-п ), що\nзатверджуються Кабінетом Міністрів України."
    },
    {
      "provision_ref": "art41",
      "section": "41",
      "title": "Стаття 41. Форми митного контролю",
      "content": "Митний контроль здійснюється безпосередньо посадовими особами\nмитних органів шляхом:\n1) перевірки документів та відомостей, необхідних для такого\nконтролю;\n2) митного огляду (огляду та переогляду товарів і\nтранспортних засобів, особистого огляду громадян);\n3) обліку товарів і транспортних засобів, що переміщуються\nчерез митний кордон України;\n4) усного опитування громадян та посадових осіб підприємств;\n5) перевірки системи звітності та обліку товарів, що\nпереміщуються через митний кордон України, а також своєчасності,\nдостовірності, повноти нарахування та сплати податків і зборів,\nякі відповідно до законів справляються при переміщенні товарів\nчерез митний кордон України;\n6) огляду територій та приміщень складів тимчасового\nзберігання, митних ліцензійних складів, спеціальних митних зон,\nмагазинів безмитної торгівлі та інших місць, де знаходяться або\nможуть знаходитися товари і транспортні засоби, що підлягають\nмитному контролю, чи провадиться діяльність, контроль за якою\nпокладено на митні органи законом;\n7) використання інших форм, передбачених цим Кодексом та\nіншими законами України з питань митної справи.\nПорядок здійснення митного контролю ( 1989-2003-п )\nвизначається Кабінетом Міністрів України відповідно до норм цього\nКодексу."
    },
    {
      "provision_ref": "art42",
      "section": "42",
      "title": "Стаття 42. Вибірковість митного контролю",
      "content": "Під час проведення митного контролю митні органи самостійно\nвизначають форму та обсяг контролю, достатні для забезпечення\nдодержання законодавства України з питань митної справи та\nміжнародних договорів України, укладених в установленому законом\nпорядку, контроль за дотриманням яких покладено на митні органи."
    },
    {
      "provision_ref": "art43",
      "section": "43",
      "title": "Стаття 43. Тривалість перебування під митним контролем",
      "content": "Товари і транспортні засоби перебувають під митним контролем\nз моменту його початку і до закінчення згідно з заявленим митним\nрежимом.\nУ разі ввезення на митну територію України товарів і\nтранспортних засобів митний контроль розпочинається з моменту\nперетинання ними митного кордону України.\nУ разі вивезення за межі митної території України митний\nконтроль розпочинається з моменту пред'явлення товарів і\nтранспортних засобів для митного оформлення та їх декларування в\nустановленому цим Кодексом порядку.\nТривалість перебування товарів і транспортних засобів під\nмитним контролем на території зони митного контролю у пункті\nпропуску на митному кордоні України встановлюється відповідно до\nтехнологічної схеми пропуску через митний кордон осіб, товарів і\nтранспортних засобів.\nМитний контроль закінчується:\nу разі ввезення на митну територію України - після здійснення\nу повному обсязі митного оформлення товарів і транспортних\nзасобів, що переміщуються через митний кордон України;\nу разі вивезення за межі митної території України - після\nздійснення у повному обсязі митного оформлення товарів і\nтранспортних засобів та перетинання ними митного кордону України,\nза винятком митних режимів, які передбачають перебування під\nмитним контролем протягом усього часу дії митного режиму.\nСтаття 44. Строки пред'явлення митному органу товарів і\nтранспортних засобів, що переміщуються через\nмитний кордон України\nТовари, що переміщуються через митний кордон України, разом з\nїх упаковкою та маркуванням, транспортні засоби, якими вони\nпереміщуються через митний кордон, а також документи на ці товари\nі транспортні засоби пред'являються для контролю митним органам у\nнезмінному стані в пунктах пропуску через митний кордон України та\nв інших місцях митної території України, встановлених митними\nорганами для здійснення митного контролю та оформлення, не пізніше\nніж через три години після прибуття зазначених товарів і\nтранспортних засобів у пункт пропуску або таке місце.\nВстановлений у частині першій цієї статті строк, як виняток,\nможе збільшуватися у порядку та на умовах, визначених Кабінетом\nМіністрів України.\nСтаття 45. Документи та відомості, необхідні для здійснення\nмитного контролю\nОсоби, які переміщують товари і транспортні засоби через\nмитний кордон України чи провадять діяльність, контроль за якою\nцим Кодексом покладено на митні органи, зобов'язані подавати\nмитним органам документи та відомості, необхідні для здійснення\nмитного контролю.\nПерелік документів та відомостей, необхідних для здійснення\nмитного контролю ( 80-2006-п ), порядок їх подання визначаються\nКабінетом Міністрів України відповідно до цього Кодексу.\nПравоохоронні органи України, фінансові установи, податкові\nта інші контролюючі органи України відповідно до законодавства\nУкраїни на запити митних органів або за власною ініціативою\nінформують митні органи про наявні в них відомості, необхідні для\nздійснення митного контролю.\nСтаття 46. Доступ посадових осіб митних органів на територію\nчи в приміщення підприємств для здійснення митного\nконтролю\nПосадові особи митних органів з метою здійснення митного\nконтролю мають право в межах наданої їм цим Кодексом та іншими\nзаконами України компетенції безперешкодного доступу на територію\nчи в приміщення будь-якого підприємства незалежно від форми\nвласності та підпорядкування, де знаходяться або можуть\nзнаходитися товари, що підлягають митному контролю.\nСтаття 47. Спільний митний контроль на митному кордоні\nУкраїни\nНа підставі міжнародних договорів України, укладених в\nустановленому законом порядку, на митному кордоні України може\nздійснюватися спільний митний контроль разом з митними органами\nсуміжних держав.\nГлава 7\n\nЗОНИ МИТНОГО КОНТРОЛЮ"
    },
    {
      "provision_ref": "art48",
      "section": "48",
      "title": "Стаття 48. Місця розташування зон митного контролю",
      "content": "З метою забезпечення здійснення митними органами митного\nконтролю за товарами та транспортними засобами, що переміщуються\nчерез митний кордон України, проведення заходів, пов'язаних з\nвиявленням, попередженням та припиненням контрабанди та порушень\nмитних правил, у пунктах пропуску на митному кордоні України, в\nмежах прикордонної смуги на державному кордоні України, у морських\nі річкових портах, аеропортах, на залізничних станціях, на\nтериторіях підприємств, спеціальних митних зон, а також в інших\nмісцях, визначених митними органами, створюються зони митного\nконтролю."
    },
    {
      "provision_ref": "art49",
      "section": "49",
      "title": "Стаття 49. Порядок створення зон митного контролю",
      "content": "Порядок створення зон митного контролю, режим їх\nфункціонування відповідно до цього Кодексу визначаються Кабінетом\nМіністрів України ( 1947-2002-п ).\nЗони митного контролю в межах пунктів пропуску через\nдержавний кордон України створюються спеціально уповноваженим\nцентральним органом виконавчої влади в галузі митної справи за\nпогодженням із спеціально уповноваженим центральним органом\nвиконавчої влади у справах охорони державного кордону України та\nцентральним органом виконавчої влади в галузі транспорту.\nСтаття 50. Розміщення споруд та об'єктів у зоні митного\nконтролю\nУ зонах митного контролю, створених у межах пунктів пропуску\nна митному кордоні України, споруди та об'єкти інфраструктури, що\nналежать іншим органам, уповноваженим здійснювати види контролю,\nзазначені у статті 27 цього Кодексу, розміщуються з дозволу\nспеціально уповноваженого центрального органу виконавчої влади в\nгалузі митної справи, спеціально уповноваженого центрального\nоргану виконавчої влади у справах охорони державного кордону\nУкраїни та центрального органу виконавчої влади в галузі\nтранспорту. Порядок надання таких дозволів визначається Кабінетом\nМіністрів України ( 1947-2002-п ).\nСтаття 51. Режим зони митного контролю. Забезпечення\nзаконності і правопорядку у зоні митного\nконтролю\nРежим зони митного контролю - це встановлені законодавством\nУкраїни з питань митної справи приписи, заборони та обмеження щодо\nперебування товарів, транспортних засобів та громадян, умови\nрозташування будівель та споруд, а також проведення господарських\nробіт у зоні митного контролю.\nЗабезпечення безпеки громадян, а також схоронності товарів,\nщо переміщуються через митний кордон України, дотримання режиму,\nзаконності та правопорядку у зоні митного контролю покладається на\nвідповідні митні органи.\nСтаття 52. Проведення господарських робіт у зоні митного\nконтролю, переміщення товарів, транспортних\nзасобів і громадян через зону митного контролю\nПроведення господарських робіт у зоні митного контролю,\nпереміщення через межі зони митного контролю і в межах цієї зони\nтоварів, транспортних засобів і громадян, у тому числі посадових\nосіб органів державної влади, які не перетинають митний кордон\nУкраїни, допускається тільки з дозволу керівника або заступника\nкерівника відповідного митного органу за погодженням з\nПрикордонними військами України і під контролем посадових осіб\nцього органу, крім випадків, передбачених законами України.\nГлава 8\n\nЗДІЙСНЕННЯ МИТНОГО КОНТРОЛЮ\nСтаття 53. Права митних органів щодо здійснення митного\nконтролю\nМитні органи у межах своїх повноважень, визначених цим\nКодексом, мають право застосовувати примусові заходи до порушників\nрежиму зони митного контролю.\nМитні органи мають право у примусовому порядку зупиняти і\nповертати в зони митного контролю транспортні засоби та громадян,\nякі без дозволу митних органів увійшли із зони митного контролю на\nмитну територію України, а також морські та річкові судна, які без\nдозволу митних органів вийшли з зони митного контролю за межі\nмитної території України і не перебувають у територіальних водах\nінших держав.\nПерелік примусових заходів, а також порядок їх застосування\nвстановлюються цим Кодексом та іншими законами України.\nСтаття 54. Подання документів та відомостей, необхідних\nдля здійснення митного контролю\nДокументи, необхідні для здійснення митного контролю,\nподаються митному органові при:\n1) перетинанні товарами і транспортними засобами митного\nкордону України;\n2) декларуванні товарів і транспортних засобів;\n3) повідомленні митного органу про намір здійснити\nпереміщення товарів і транспортних засобів через митний кордон\nУкраїни;\n4) здійсненні митними органами інших контрольних функцій\nвідповідно до цього Кодексу.\nСтаття 55. Огляд та переогляд товарів і транспортних\nзасобів\nЗ метою перевірки законності переміщення через митний кордон\nУкраїни товарів і транспортних засобів митний орган має право на\nпроведення огляду цих товарів і транспортних засобів.\nПереогляд товарів і транспортних засобів може бути здійснено\nза рішенням керівника митного органу або його заступника, якщо є\nпідстави вважати, що зазначені товари і транспортні засоби\nпереміщуються через митний кордон України з порушенням норм цього\nКодексу та інших законів України з питань митної справи.\nОгляд та переогляд товарів і транспортних засобів\nздійснюються тільки в присутності особи, яка їх переміщує через\nмитний кордон України чи зберігає під митним контролем."
    },
    {
      "provision_ref": "art56",
      "section": "56",
      "title": "Стаття 56. Огляд та переогляд ручної поклажі та багажу",
      "content": "Якщо є підстави вважати, що у ручній поклажі або багажі\nгромадянина переміщуються через митний кордон України, у тому\nчислі транзитом, товари, які підлягають обліку і відповідним видам\nконтролю органів державної влади, зазначеним у статті 27 цього\nКодексу, чи товари, при митному оформленні яких справляються\nподатки і збори, а також товари, переміщення яких через митний\nкордон України заборонено або обмежено, митний орган має право\nпровести огляд, а у разі необхідності і переогляд ручної поклажі\nта багажу з їх розпакуванням.\nОгляд та переогляд ручної поклажі та багажу громадянина\nздійснюються в присутності цього громадянина чи уповноваженої ним\nособи.\nОгляд та переогляд ручної поклажі та багажу за відсутності\nгромадянина чи уповноваженої ним особи здійснюються:\n1) якщо є підстави вважати, що несупроводжуваний багаж\nмістить товари, які становлять небезпеку для життя і здоров'я\nлюдей, тварин та рослин, а також довкілля;\n2) якщо громадянин чи уповноважена ним особа не з'явилися\nпротягом одного місяця з дня надходження несупроводжуваного\nбагажу;\n3) якщо товари пересилаються у міжнародних поштових\nвідправленнях або міжнародних експрес-відправленнях;\n4) у разі залишення на території України ручної поклажі і\nбагажу з порушенням зобов'язання про їх транзит через територію\nУкраїни.\nОгляд та переогляд ручної поклажі і багажу у разі відсутності\nгромадянина чи його уповноваженого представника здійснюються в\nприсутності представників підприємства, що здійснює перевезення,\nпересилання ручної поклажі та багажу чи їх зберігання.\nПро здійснення огляду та переогляду у випадках, передбачених\nу пунктах 1 та 2 частини третьої цієї статті, складається акт,\nформу якого встановлює спеціально уповноважений центральний орган\nвиконавчої влади в галузі митної справи."
    },
    {
      "provision_ref": "art57",
      "section": "57",
      "title": "Стаття 57. Особистий огляд",
      "content": "Особистий огляд як виняткова форма митного контролю\nпроводиться за письмовою постановою керівника митного органу або\nособи, яка його заміщує, якщо є достатні підстави вважати, що\nгромадянин, який прямує через митний кордон України чи перебуває в\nзоні митного контролю або в транзитній зоні міжнародного\nаеропорту, приховує предмети контрабанди чи товари, які є\nбезпосередніми предметами порушення митних правил або заборонені\nдля ввезення в Україну, вивезення з України чи транзиту через\nтериторію України.\nНа митному посту особистий огляд може також проводитися за\nписьмовою постановою керівника поста або особи, яка його заміщує,\nз обов'язковим повідомленням протягом доби керівника відповідного\nмитного органу про підстави і результати такого огляду.\nПеред початком огляду посадова особа митного органу повинна\nпред'явити громадянину письмову постанову керівника митного\nоргану, керівника митного поста чи особи, яка їх заміщує,\nознайомити громадянина з його правами та обов'язками під час\nпроведення такого огляду і запропонувати добровільно пред'явити\nприховувані товари.\nОсобистий огляд проводиться в ізольованому приміщенні, що\nвідповідає встановленим санітарно-гігієнічним вимогам, посадовою\nособою митного органу однієї статі з громадянином, який проходить\nогляд, у присутності не менш як двох понятих тієї ж статі. Як\nпоняті запрошуються особи, не заінтересовані у результатах огляду.\nПонятими не можуть бути родичі особи, яка підлягає особистому\nогляду, а також працівники митних органів. Доступ до приміщення,\nде проводиться огляд, громадян, які не беруть участі у ньому, і\nможливість спостерігати за проведенням огляду з боку таких\nгромадян мають бути виключені. Обстеження органів тіла\nгромадянина, який підлягає огляду, має проводитися лише медичним\nпрацівником.\nПід час проведення особистого огляду складається протокол за\nформою, що встановлюється спеціально уповноваженим центральним\nорганом виконавчої влади в галузі митної справи.\nПротокол підписується посадовою особою митного органу, що\nпроводила огляд, громадянином, який проходив огляд, понятими, які\nбули присутні під час огляду, а у разі обстеження медичним\nпрацівником - також цим працівником. Громадянин, який проходив\nогляд, має право зробити заяву в такому протоколі.\nКопія протоколу надається громадянинові.\nОсобистому огляду не підлягають Президент України, Голова\nВерховної Ради України, народні депутати України, Прем'єр-міністр\nУкраїни, Перший віце-прем'єр-міністр України, Голова та судді\nВерховного Суду України, Голова та судді Конституційного Суду\nУкраїни, Міністр закордонних справ України, Генеральний прокурор\nУкраїни та члени їхніх сімей, які прямують разом з ними.\nСтаття 58. Облік товарів і транспортних засобів, що\nпереміщуються через митний кордон України\nОблік товарів і транспортних засобів, що переміщуються через\nмитний кордон України, - це реєстрація митним органом зазначених\nтоварів і транспортних засобів з метою здійснення їх митного\nконтролю.\nОблік товарів, що переміщуються через митний кордон України\nтрубопровідним транспортом та лініями електропередачі,\nздійснюється з використанням відповідних приладів обліку.\nФорми документів для здійснення обліку товарів і транспортних\nзасобів, що переміщуються через митний кордон України,\nвстановлюються спеціально уповноваженим центральним органом\nвиконавчої влади в галузі митної справи.\nСтаття 59. Усне опитування громадян та посадових осіб\nпідприємств\nДля забезпечення митного контролю посадовими особами митного\nоргану може проводитися усне опитування громадян та посадових осіб\nпідприємств.\nУсне опитування громадян та посадових осіб підприємств при\nздійсненні митного контролю - це отримання посадовою особою\nмитного органу інформації, що має значення для здійснення митного\nконтролю, від осіб, які володіють такою інформацією.\nУ ході усного опитування складається протокол, форма якого\nзатверджується спеціально уповноваженим центральним органом\nвиконавчої влади в галузі митної справи.\nСтаття 60. Перевірка системи звітності та обліку товарів\nі транспортних засобів, що переміщуються через\nмитний кордон України\nПеревірка системи звітності та обліку товарів і транспортних\nзасобів, що переміщуються через митний кордон України, - це\nпроведення митними органами на підприємствах дій щодо встановлення\nвідповідності документації про зазначені товари і транспортні\nзасоби вимогам, встановленим цим Кодексом та іншими законами\nУкраїни.\nСтаття 61. Огляд територій та приміщень складів тимчасового\nзберігання, митних ліцензійних складів,\nспеціальних митних зон, магазинів безмитної\nторгівлі та інших місць, де знаходяться або можуть\nзнаходитися товари і транспортні засоби, що\nпідлягають митному контролю, чи провадиться\nдіяльність, контроль за якою законом покладено на\nмитні органи\nОгляд територій та приміщень складів тимчасового зберігання,\nмитних ліцензійних складів, спеціальних митних зон, магазинів\nбезмитної торгівлі та інших місць, де знаходяться або можуть\nзнаходитися товари і транспортні засоби, що підлягають митному\nконтролю, чи провадиться діяльність, контроль за якою покладено\nзаконом на митні органи, може здійснюватися посадовими особами\nмитних органів з метою:\nа) перевірки законності ввезення на митну територію України\nтоварів і транспортних засобів, дотримання порядку їх ввезення, а\nтакож правильності та повноти сплати податків і зборів;\nб) перевірки відповідності фактичної кількості ввезених\nтоварів і транспортних засобів відомостям, заявленим у митній\nдекларації;\nв) перевірки дотримання встановлених цим Кодексом та іншими\nзаконами України правил провадження діяльності, контроль за якою\nпокладено на митні органи.\nЗа результатами огляду територій та приміщень складається\nакт, форма якого встановлюється спеціально уповноваженим\nцентральним органом виконавчої влади в галузі митної справи. Копія\nакта вручається відповідно власникові складу тимчасового\nзберігання, митного ліцензійного складу, магазину безмитної\nторгівлі або керівникові чи заступникові керівника органу\nуправління спеціальної митної зони.\nСтаття 62. Використання технічних та спеціальних засобів\nдля здійснення митного контролю\nДля здійснення митного контролю в порядку, встановленому\nзаконодавством України, можуть використовуватися технічні та\nспеціальні засоби, безпечні для життя і здоров'я людини, тварин та\nрослин і такі, що не завдають шкоди товарам та транспортним\nзасобам.\nСтаття 63. Операції з товарами і транспортними засобами,\nмитне оформлення яких не закінчено\nЗ дозволу митного органу може здійснюватися навантаження,\nвивантаження, перевантаження, усунення пошкоджень упаковки,\nрозпакування, упакування, перепакування товарів, митне оформлення\nяких не закінчено, зміна ідентифікаційних знаків чи маркування на\nцих товарах або їх упаковці, а також заміна транспортного засобу.\nЗазначені операції здійснюються за рахунок власників товарів і\nтранспортних засобів, що переміщуються через митний кордон\nУкраїни, або уповноважених ними осіб.\nМитні органи з власної ініціативи або з ініціативи\nправоохоронних органів мають право вимагати від осіб, які\nпереміщують товари і транспортні засоби через митний кордон\nУкраїни, проведення операцій, передбачених частиною першою цієї\nстатті. У таких випадках витрати на проведення зазначених операцій\nвідшкодовуються органом, з ініціативи якого вони проводилися. У\nразі якщо в результаті цих операцій будуть виявлені порушення\nзаконодавства України, витрати на проведення операцій\nвідшкодовуються власниками товарів, транспортних засобів або\nуповноваженими ними особами.\nКористування та розпорядження товарами і транспортними\nзасобами, митне оформлення яких не закінчено, забороняються, крім\nвипадків, передбачених цим Кодексом та іншими законами України.\nСтаття 64. Ідентифікація товарів, транспортних засобів,\nприміщень та інших місць під час здійснення\nмитного контролю\nТовари, що перебувають під митним контролем, транспортні\nзасоби, приміщення, де знаходяться чи можуть знаходитися товари,\nякі підлягають митному контролю, або провадиться чи може\nпровадитися діяльність, контроль за якою покладено на митні\nоргани, а також прилади обліку енергоносіїв, електричної, теплової\nта інших видів енергії можуть ідентифікуватися митними органами.\nІдентифікація здійснюється шляхом накладення митних\nзабезпечень: одноразових номерних запірно-пломбувальних пристроїв,\nпечаток, голографічних міток, нанесення цифрового, літерного чи\nіншого маркування, ідентифікаційних знаків, проставлення штампів,\nвзяття проб і зразків, складання опису товарів і транспортних\nзасобів, креслень, масштабних зображень, виготовлення фотографій,\nілюстрацій, використання товаросупровідної документації тощо.\nЗасоби ідентифікації можуть змінюватися чи знищуватися тільки\nмитними органами або за їх дозволом іншими органами, крім\nвипадків, коли існує реальна загроза знищення, безповоротної\nвтрати чи істотного псування товарів і транспортних засобів. У\nтаких випадках митний орган терміново сповіщається про зміну,\nвилучення чи знищення засобів ідентифікації з поданням\nдокументальних доказів існування зазначеної загрози.\nСтаття 65. Залучення спеціалістів та експертів для участі у\nздійсненні митного контролю\nУ разі потреби для участі у здійсненні митного контролю\nможуть залучатися спеціалісти та експерти.\nЗалучення спеціалістів та експертів здійснюється керівником\nмитного органу або його заступником за погодженням з керівником\nпідприємства, установи, організації, де працює спеціаліст чи\nексперт.\nСпеціалісти та експерти, які беруть участь у здійсненні\nмитного контролю, мають право на відшкодування витрат, пов'язаних\nз їхньою участю у здійсненні митного контролю. За спеціалістами та\nекспертами зберігається середня заробітна плата за місцем роботи\nза час, що був затрачений у зв'язку з такою участю.\nВиплати, пов'язані із залученням спеціалістів та експертів,\nвключаючи витрати на їх проїзд, добові за час перебування у\nвідрядженні для участі у здійсненні митного контролю, та\nвинагорода за виконану спеціалістами і експертами роботу\nздійснюються за рахунок коштів Державного бюджету України у\nпорядку, що визначається Кабінетом Міністрів України.\nГлава 9\n\nОСОБЛИВІ ПРОЦЕДУРИ МИТНОГО КОНТРОЛЮ"
    },
    {
      "provision_ref": "art66",
      "section": "66",
      "title": "Стаття 66. Звільнення від окремих форм митного контролю",
      "content": "Звільнення від окремих форм митного контролю встановлюється\nцим Кодексом, іншими законами України, а також міжнародними\nдоговорами, укладеними в установленому законом порядку.\nНезастосування митного контролю не означає звільнення від\nобов'язкового дотримання порядку переміщення товарів і\nтранспортних засобів через митний кордон України."
    },
    {
      "provision_ref": "art67",
      "section": "67",
      "title": "Стаття 67. Звільнення від митного огляду",
      "content": "Митному огляду не підлягає ручна поклажа та супроводжуваний\nбагаж Президента України, Голови Верховної Ради України, народних\nдепутатів України, Прем'єр-міністра України, Першого\nвіце-прем'єр-міністра України, Голови та суддів Верховного Суду\nУкраїни, Голови та суддів Конституційного Суду України, Міністра\nзакордонних справ України, Генерального прокурора України та\nчленів їхніх сімей, які прямують разом з ними."
    },
    {
      "provision_ref": "art68",
      "section": "68",
      "title": "Стаття 68. Спрощений митний контроль",
      "content": "Регіональні митниці, митниці, за погодженням зі спеціально\nуповноваженим центральним органом виконавчої влади в галузі митної\nсправи, можуть застосовувати спрощений митний контроль.\nСпрощений митний контроль застосовується у випадках\nпереміщення громадянами через митний кордон України товарів, що не\nпідлягають обов'язковому декларуванню та оподаткуванню і не\nналежать до категорії товарів, на переміщення яких через митний\nкордон України встановлено заборони чи обмеження.\nСпрощений митний контроль застосовується митними органами, в\nяких обладнано зони (коридори) спрощеного митного контролю.\nГромадяни, які проходять через зони (коридори) спрощеного\nмитного контролю, звільняються від подання митної декларації.\nЗвільнення від подання митної декларації не означає\nзвільнення громадян від обов'язкового дотримання порядку\nпереміщення товарів через митний кордон України.\nСтаття 69. Митний контроль після пропуску товарів і\nтранспортних засобів\nНезалежно від закінчення операцій митного контролю,\nоформлення та пропуску товарів і транспортних засобів митний\nконтроль за ними може здійснюватися, якщо є достатні підстави\nвважати, що мають місце порушення законодавства України чи\nміжнародного договору України, укладеного в установленому законом\nпорядку, контроль за виконанням яких покладено законом на митні\nоргани.\nТакий контроль здійснюється на підставі письмового\nрозпорядження керівника митного органу або особи, яка його\nзаміщує.\nГлава 10\n\nЗАГАЛЬНІ ПОЛОЖЕННЯ"
    },
    {
      "provision_ref": "art70",
      "section": "70",
      "title": "Стаття 70. Мета митного оформлення",
      "content": "Метою митного оформлення є засвідчення відомостей, одержаних\nпід час митного контролю товарів і транспортних засобів, що\nпереміщуються через митний кордон України, та оформлення\nрезультатів такого контролю, а також статистичного обліку ввезення\nна митну територію України, вивезення за її межі і транзиту через\nїї територію товарів і транспортних засобів. Митне оформлення\nздійснюється посадовими особами митного органу.\nОперації митного оформлення, порядок їх здійснення, а також\nформи митних декларацій та інших документів, що застосовуються під\nчас митного оформлення товарів і транспортних засобів,\nвизначаються Кабінетом Міністрів України."
    },
    {
      "provision_ref": "art71",
      "section": "71",
      "title": "Стаття 71. Місце і час здійснення митного оформлення",
      "content": "Митне оформлення здійснюється в місцях розташування\nвідповідних підрозділів митних органів протягом часу, що його\nвстановлюють митні органи за погодженням з органами,\nуповноваженими здійснювати види контролю, зазначені у статті 27\nцього Кодексу.\nВідповідно до міжнародних договорів, укладених в\nустановленому законом порядку, митне оформлення у пунктах пропуску\nчерез митний кордон України може здійснюватися цілодобово.\nМитне оформлення товарів і транспортних засобів, що\nпереміщуються через митний кордон України резидентами (крім\nгромадян), крім випадків переміщення товарів і транспортних\nзасобів через територію України у режимі транзиту, здійснюється\nмитними органами, у зонах діяльності яких розташовані ці\nрезиденти. У випадках, визначених Кабінетом Міністрів України,\nмитне оформлення в іншому митному органі може здійснюватися за\nписьмовим погодженням між цим митним органом і митним органом, у\nзоні діяльності якого розташований відповідний резидент.\nМісце здійснення митного оформлення товарів і транспортних\nзасобів, що переміщуються через митний кордон України\nнерезидентами (крім громадян), визначається Кабінетом Міністрів\nУкраїни ( 584-2003-п ).\nМитне оформлення товарів і транспортних засобів, що\nпереміщуються через територію України у режимі транзиту,\nздійснюється митним органом за місцем ввезення цих товарів і\nтранспортних засобів на митну територію України.\nТовари, які при ввезенні на митну територію України були\nоформлені у режим митного складу, у подальшому можуть бути\nпереоформлені у режим транзиту митним органом за місцем\nрозташування митного ліцензійного складу, на якому зберігаються\nзазначені товари.\nСпеціально уповноваженим центральним органом виконавчої влади\nв галузі митної справи можуть визначатися ділянки території з\nкомплексом будівель, споруд, інженерно-технічних засобів та\nкомунікацій, необхідних для здійснення митного контролю та\nоформлення товарів і транспортних засобів, що переміщуються через\nмитний кордон України, - вантажні митні комплекси, автопорти,\nавтотермінали. Вантажний митний комплекс, автопорт, автотермінал\nможуть входити до митної служби України як спеціалізована митна\nорганізація або належати на праві власності юридичній особі -\nрезиденту, зареєстрованій як суб'єкт підприємницької діяльності.\nВідкриття вантажних митних комплексів, автопортів, автотерміналів\nсуб'єктами підприємницької діяльності здійснюється за погодженням\nіз спеціально уповноваженим центральним органом виконавчої влади в\nгалузі митної справи. Вимоги, яким повинен відповідати вантажний\nмитний комплекс, автопорт, автотермінал ( 132-2010-п ),\nвизначаються Кабінетом Міністрів України.\nМитне оформлення товарів і транспортних засобів, які\nвивозяться за межі митної території України громадянами, може\nздійснюватися у будь-якому митному органі на всій митній території\nУкраїни.\nМитне оформлення товарів (крім тих, що переміщуються у\nнесупроводжуваному багажі, а також автомобілів), які ввозяться на\nмитну територію України громадянами, здійснюється у пунктах\nпропуску через митний кордон України.\nМитне оформлення товарів, які ввозяться на митну територію\nУкраїни громадянами у несупроводжуваному багажі, здійснюється\nмитними органами за місцем проживання або тимчасового перебування\nзазначених громадян.\nМісця здійснення митного оформлення автомобілів, які\nввозяться на митну територію України громадянами, визначаються\nспеціально уповноваженим центральним органом виконавчої влади в\nгалузі митної справи.\nНа прохання осіб, що переміщують через митний кордон України\nтовари і транспортні засоби, митне оформлення може здійснюватися\nпоза місцем розташування митних органів, а також поза робочим\nчасом, встановленим для митних органів, на умовах, визначених цим\nКодексом.\nЗа митне оформлення товарів і транспортних засобів поза\nмісцем розташування митних органів або поза робочим часом,\nвстановленим для митних органів, митними органами із\nзаінтересованих осіб справляється плата в порядку та у розмірах,\nустановлених Кабінетом Міністрів України ( 93-2003-п ). Розмір\nтакої плати не може перевищувати вартості фактичних витрат митних\nорганів на вчинення зазначених дій.\nЗа рішенням спеціально уповноваженого центрального органу\nвиконавчої влади в галузі митної справи митне оформлення товарів\nокремих видів може здійснюватися у спеціально визначених для цього\nмитних органах."
    },
    {
      "provision_ref": "art72",
      "section": "72",
      "title": "Стаття 72. Початок митного оформлення",
      "content": "Митне оформлення розпочинається після подання митному органу\nмитної декларації, а також усіх необхідних для здійснення митного\nконтролю та оформлення документів, відомостей щодо товарів і\nтранспортних засобів, які підлягають митному оформленню.\nЗасвідчення митним органом прийняття товарів, транспортних\nзасобів та документів на\nних до митного контролю та митного\nоформлення здійснюється шляхом проставлення відповідних відміток\nна митній декларації та товаросупровідних документах.\nМитне оформлення товарів у режимі транзиту, що переміщуються\nавіаційним транспортом у межах одного пункту пропуску, та митне\nоформлення товарів у режимі транзиту, що переміщуються морським і\nрічковим транспортом у контейнерах та під час зберігання\nзалишаються в межах одного пункту пропуску чи зони митного\nконтролю морського порту, здійснюються з урахуванням вимог Закону\nУкраїни \"Про транзит вантажів\" ( 1172-14 ).\nСтаття 73. Присутність декларантів під час митного\nоформлення\nДекларанти можуть бути присутніми під час митного оформлення\nтоварів і транспортних засобів, які пред'являються ними для такого\nоформлення.\nУ разі застосування заходів, передбачених статтями 55 і 56\nцього Кодексу, а також на вимогу митного органу присутність\nдекларантів під час митного оформлення є обов'язковою.\nСтаття 74. Митне оформлення військових транспортних засобів\nта військової техніки\nВійськова техніка, укомплектована повністю військовою\nкомандою, та бойові повітряні судна, а також військові кораблі,\nсудна забезпечення Військово-Морських Сил, які перетинають митний\nкордон України, підлягають митному оформленню. Порядок такого\nоформлення встановлюється Кабінетом Міністрів України.\nМитне оформлення військової техніки, військових кораблів\n(суден), бойових та військово-транспортних повітряних суден\nіноземних держав здійснюється митним органом за участю\nпредставників центрального органу виконавчої влади з питань\nоборони."
    },
    {
      "provision_ref": "art75",
      "section": "75",
      "title": "Стаття 75. Взяття проб та зразків товарів",
      "content": "З метою здійснення митного контролю та митного оформлення\nтоварів митним органом за вмотивованим письмовим розпорядженням\nкерівника відповідного митного органу або його заступника можуть\nбратися проби та зразки зазначених товарів для дослідження\n(аналізу, експертизи). Оплата проведення дослідження (аналізу,\nекспертизи) товарів здійснюється за рахунок коштів Державного\nбюджету України.\nПроби та зразки товарів, що перебувають під митним контролем,\nз дозволу митного органу можуть братися також декларантами та\nвідповідними органами державного контролю.\nПроби та зразки товарів беруться у мінімальній кількості, що\nзабезпечує можливість проведення їх дослідження (аналізу,\nекспертизи) за нормативами, затвердженими спеціально уповноваженим\nцентральним органом виконавчої влади в галузі митної справи.\nПро взяття проб та зразків товарів, що перебувають під митним\nконтролем, складається акт за формою, встановленою спеціально\nуповноваженим центральним органом виконавчої влади в галузі митної\nсправи.\nДекларанти мають право бути присутніми під час взяття проб та\nзразків товарів посадовими особами митного органу та інших органів\nдержавного контролю. Взяття проб та зразків товарів, що\nперебувають під митним контролем, іншими органами державного\nконтролю, а також декларантами здійснюється у присутності\nпосадових осіб митних органів. Декларанти зобов'язані сприяти\nпосадовим особам митних органів під час взяття проб та зразків\nтоварів і здійснювати за свій рахунок вантажні та інші необхідні\nоперації.\nОкрема митна декларація на проби та зразки товарів не\nподається за умови, що відомості про них будуть наведені в митній\nдекларації, яка подається щодо всіх товарів, які переміщуються\nчерез митний кордон України.\nДекларанти мають право ознайомлюватися з результатами\nпроведеного дослідження (аналізу, експертизи) взятих проб та\nзразків товарів та отримувати копії результатів досліджень\n(аналізів, експертиз).\nМитні органи мають бути ознайомлені з результатами проведених\nдосліджень (аналізу, експертизи) проб та зразків товарів, що\nперебувають під митним контролем, взятих іншими органами\nдержавного контролю, а також декларантами. Митним органам також\nповинні надаватися копії результатів таких досліджень (аналізів,\nекспертиз).\nМитні органи не відшкодовують витрат, понесених декларантом в\nрезультаті взяття проб та зразків товарів, що перебувають під\nмитним контролем. Витрати на проведення дослідження (аналізу,\nекспертизи) проб та зразків товарів, понесені митними органами та\nмитними лабораторіями, особою, яка має повноваження щодо таких\nтоварів, не відшкодовуються, крім випадків, коли таке дослідження\n(аналіз, експертиза) проводиться з ініціативи зазначеної особи.\nПорядок взяття проб та зразків товарів, строк проведення їх\nдослідження (аналізу, експертизи), а також розпорядження ними\n( 1862-2002-п ) встановлюються Кабінетом Міністрів України.\nСтаття 76. Подання митним органам актів, складених\nпідприємствами\nПідприємства, що переміщують товари через митний кордон\nУкраїни, в присутності посадової особи митного органу складають\nакти про невідповідність товарів відомостям, зазначеним у\nнеобхідних для здійснення митного контролю документах, про\nпошкодження товарів чи їх упаковки або маркування. Зазначені акти\nподаються відповідним митним органам.\nФорма акта встановлюється спеціально уповноваженим\nцентральним органом виконавчої влади в галузі митної справи.\nСтаття 77. Мова документів, які подаються для здійснення\nмитного контролю та митного оформлення\nДокументи, необхідні для здійснення митного контролю та\nмитного оформлення товарів і транспортних засобів, що\nпереміщуються через митний кордон України при здійсненні\nзовнішньоекономічних операцій, подаються митному органу\nукраїнською мовою, офіційною мовою митних союзів, членом яких є\nУкраїна, або іншою іноземною мовою, яка є поширеною у світі. Якщо\nоригінали таких документів складені іншою мовою, декларант має\nзабезпечити їх переклад на українську мову за власний рахунок."
    },
    {
      "provision_ref": "art78",
      "section": "78",
      "title": "Стаття 78. Строки митного оформлення",
      "content": "Митне оформлення здійснюється митним органом, як правило,\nпротягом однієї доби з часу пред'явлення товарів і транспортних\nзасобів, що підлягають митному оформленню, подання митної\nдекларації та всіх необхідних документів і відомостей.\nМитне оформлення вважається завершеним після виконання митним\nорганом митних процедур, визначених ним на підставі цього Кодексу\nвідповідно до заявленого митного режиму.\nСтаття 79. Спрощений порядок митного оформлення деяких\nвидів товарів\nУ разі переміщення через митний кордон України товарів,\nнеобхідних для подолання наслідків стихійного лиха, аварій,\nкатастроф, епідемій, а також живих тварин, органів та інших\nанатомічних матеріалів людини для потреб трансплантації, товарів,\nщо мають обмежений строк чи особливий режим зберігання,\nрадіоактивних матеріалів, фото-, аудіо- і відеоматеріалів для\nзасобів масової інформації, товарів міжнародної технічної та\nгуманітарної допомоги, товарів, що слідують за процедурою МДП, їх\nмитне оформлення здійснюється першочергово у спрощеному порядку.\nУмови застосування спрощеного порядку митного оформлення\nвизначаються Кабінетом Міністрів України.\nСтаття 80. Обов'язки митного органу щодо роз'яснення вимог,\nвиконання яких забезпечує можливість митного\nоформлення\nУ разі відмови у митному оформленні та пропуску через митний\nкордон України товарів і транспортних засобів митний орган\nзобов'язаний видавати заінтересованим особам письмове повідомлення\nіз зазначенням причин відмови та вичерпним роз'ясненням вимог,\nвиконання яких забезпечує можливість митного оформлення та\nпропуску цих товарів і транспортних засобів через митний кордон\nУкраїни.\nГлава 11\n\nДЕКЛАРУВАННЯ"
    },
    {
      "provision_ref": "art81",
      "section": "81",
      "title": "Стаття 81. Процедура декларування",
      "content": "Декларування здійснюється шляхом заявлення за встановленою\nформою (письмовою, усною, шляхом вчинення дій) точних відомостей\nпро товари і транспортні засоби, мету їх переміщення через митний\nкордон України, а також відомостей, необхідних для здійснення їх\nмитного контролю та митного оформлення.\nУмови та порядок застосування форм декларування, перелік\n( 80-2006-п ) відомостей, необхідних для здійснення митного\nконтролю та митного оформлення, визначаються Кабінетом Міністрів\nУкраїни, а порядок заповнення митних декларацій та інших\nдокументів, що застосовуються під час митного оформлення товарів і\nтранспортних засобів, встановлюється спеціально уповноваженим\nцентральним органом виконавчої влади в галузі митної справи.\nПерелік товарів, що підлягають обов'язковому декларуванню,\nвстановлюється цим Кодексом та актами Кабінету Міністрів України."
    },
    {
      "provision_ref": "art82",
      "section": "82",
      "title": "Стаття 82. Тимчасова та неповна декларація",
      "content": "Якщо декларант з поважних причин, перелік яких визначається\nспеціально уповноваженим центральним органом виконавчої влади в\nгалузі митної справи, не може здійснити у повному обсязі\nдекларування товарів і транспортних засобів, які ввозяться на\nмитну територію України, безпосередньо під час переміщення їх\nчерез митний кордон України (крім товарів, які переміщуються\nтранзитом через територію України), такі товари можуть бути\nвипущені у вільний обіг у спрощеному порядку після подання митному\nоргану тимчасової чи неповної декларації та під зобов'язання про\nподання митної декларації, заповненої у звичайному порядку не\nпізніше ніж через 30 днів з дня випуску товарів у вільний обіг.\nРішення про можливість випуску товарів у вільний обіг з\nнаступним оформленням митних документів у повному обсязі\nприймається митним органом виходячи з обставин переміщення таких\nтоварів через митний кордон України, характеристики підприємства,\nустанови, організації та за умови сплати належних податків і\nзборів у повному обсязі."
    },
    {
      "provision_ref": "art83",
      "section": "83",
      "title": "Стаття 83. Періодична митна декларація",
      "content": "У разі якщо товари регулярно переміщуються через митний\nкордон України однією і тією ж особою на одних і тих же умовах та\nпідставах, митний орган може дозволити такій особі подавати\nперіодичну митну декларацію, яка оформляється на переміщення\nтоварів за певний погоджений з митним органом період.\nПорядок та умови подання періодичної митної декларації\nвизначаються Кабінетом Міністрів України ( 1985-2002-п )."
    },
    {
      "provision_ref": "art84",
      "section": "84",
      "title": "Стаття 84. Місце декларування",
      "content": "Товари і транспортні засоби, що переміщуються через митний\nкордон України, декларуються митному органу, який здійснює митне\nоформлення цих товарів і транспортних засобів.\nТранспортні засоби, що використовуються для переміщення\nтоварів, декларуються одночасно з цими товарами, за винятком\nвипадків, передбачених частиною третьою цієї статті.\nМорські, річкові та повітряні судна декларуються митному\nоргану в порту чи аеропорту прибуття на митну територію України\nабо в порту чи аеропорту відправлення з митної території України.\nПорожні транспортні засоби та транспортні засоби, які\nперевозять пасажирів, декларуються в місці перетину митного\nкордону України або в митному органі за місцем розташування\nвласника транспортного засобу."
    },
    {
      "provision_ref": "art85",
      "section": "85",
      "title": "Стаття 85. Строки декларування",
      "content": "Митна декларація подається митному органу, який здійснює\nмитне оформлення, протягом 10 днів з дати доставлення товарів і\nтранспортних засобів у митний орган призначення.\nТовари, що переміщуються через митний кордон України\nгромадянами, декларуються митному органу одночасно з пред'явленням\nцих товарів.\nПорожні транспортні засоби та транспортні засоби, в яких\nперевозяться пасажири, у разі в'їзду на митну територію України\nдекларуються митному органу не пізніше ніж через три години з\nмоменту прибуття у пункт пропуску на митному кордоні України, а у\nразі виїзду за межі митної території - не пізніше ніж за три\nгодини до перетинання митного кордону України.\nЗазначені строки можуть продовжуватися у порядку та на\nумовах, визначених Кабінетом Міністрів України."
    },
    {
      "provision_ref": "art86",
      "section": "86",
      "title": "Стаття 86. Прийняття митної декларації",
      "content": "Митна декларація приймається та реєструється митним органом у\nпорядку, що визначається Кабінетом Міністрів України або\nуповноваженим ним органом.\nПодання митної декларації повинно супроводжуватися наданням\nмитному органу комерційних супровідних та інших необхідних\nдокументів, перелік ( 80-2006-п ) яких визначається Кабінетом\nМіністрів України або уповноваженим ним органом.\nМитна декларація приймається митним органом, якщо\nвстановлено, що в ній містяться всі необхідні відомості і до неї\nдодано всі необхідні документи. Дата і час прийняття митної\nдекларації фіксуються посадовою особою митного органу, що її\nприйняла, проставленням відміток на бланку митної декларації та\nвідповідним записом у документах митного органу.\nЗ моменту прийняття митної декларації вона є документом, що\nзасвідчує факти, які мають юридичне значення.\nМитний орган не має права відмовити в прийнятті митної\nдекларації, якщо декларантом виконано всі умови, встановлені цим\nКодексом.\nВідмова митного органу в прийнятті митної декларації повинна\nбути вмотивованою, а про причини відмови має бути письмово\nповідомлено декларанту."
    },
    {
      "provision_ref": "art87",
      "section": "87",
      "title": "Стаття 87. Декларанти",
      "content": "Декларантами можуть бути підприємства або громадяни, яким\nналежать товари і транспортні засоби, що переміщуються через\nмитний кордон України, або уповноважені ними митні брокери\n(посередники).\nДекларантами товарів і транспортних засобів, що належать\nгромадянам, також можуть бути громадяни, уповноважені власниками\nзазначених товарів і транспортних засобів на здійснення\nдекларування нотаріально посвідченими дорученнями."
    },
    {
      "provision_ref": "art88",
      "section": "88",
      "title": "Стаття 88. Обов'язки декларанта",
      "content": "Декларант виконує всі обов'язки і несе у повному обсязі\nвідповідальність, передбачену цим Кодексом, незалежно від того, чи\nвін є власником товарів і транспортних засобів, які переміщуються\nчерез митний кордон України, митним брокером чи іншою\nуповноваженою особою.\nДекларант зобов'язаний:\nздійснити декларування товарів і транспортних засобів\nвідповідно до порядку, встановленого цим Кодексом;\nна вимогу митного органу пред'явити товари і транспортні\nзасоби для митного контролю і митного оформлення;\nнадати митному органу передбачені законодавством документи і\nвідомості, необхідні для виконання митних процедур;\nсплатити податки і збори."
    },
    {
      "provision_ref": "art89",
      "section": "89",
      "title": "Стаття 89. Попередня митна декларація",
      "content": "До ввезення товарів на митну територію України декларантом\nможе подаватися до відповідного митного органу попередня митна\nдекларація.\nПодання попередньої митної декларації при ввезенні на митну\nтериторію України підакцизних товарів є обов'язковим.\nПорядок подання попередньої митної декларації, її форма та\nперелік відомостей, що зазначаються у ній, встановлюються\nспеціально уповноваженим центральним органом виконавчої влади в\nгалузі митної справи відповідно до вимог цього Кодексу."
    },
    {
      "provision_ref": "art90",
      "section": "90",
      "title": "Стаття 90. Зміна, доповнення та відкликання митної декларації",
      "content": "З дозволу митного органу відомості, зазначені у митній\nдекларації, можуть бути змінені чи доповнені, а подана митна\nдекларація відкликана.\nЗміна, доповнення чи відкликання можуть бути здійснені лише\nдо моменту прийняття митним органом митної декларації до митного\nоформлення.\nЗміна, доповнення та відкликання митної декларації після її\nприйняття митним органом до митного оформлення не допускаються.\nВнесення до митної декларації змін чи доповнень, які мають істотне\nзначення для застосування процедур митного контролю щодо товарів і\nтранспортних засобів або впливають на умови оподаткування товарів\nчи застосування до них заходів нетарифного регулювання,\nздійснюється шляхом подання митному органу нової митної\nдекларації, якщо це дозволяється відповідно до цього Кодексу.\nПосадові особи митних органів не мають права заповнювати\nмитну декларацію, змінювати чи доповнювати відомості, зазначені в\nмитній декларації, за винятком внесення до неї відомостей, що\nналежать до компетенції митних органів.\nГлава 12\n\nПОПЕРЕДНІ ОПЕРАЦІЇ"
    },
    {
      "provision_ref": "art91",
      "section": "91",
      "title": "Стаття 91. Попередні операції",
      "content": "Попередніми операціями вважаються дії, що виконуються до\nпочатку митного оформлення товарів і транспортних засобів.\nПопередні операції покликані сприяти прискоренню митного\nоформлення товарів і транспортних засобів, а також здійсненню\nпередбачених цим Кодексом митних процедур.\nУмови та порядок застосування попередніх операцій,\nпередбачених цим Кодексом, не залежать від країни походження\nтоварів або країни їх відправлення.\nСтаття 92. Подання документів митним органам у пунктах\nпропуску на митному кордоні України\nЯкщо митне оформлення товарів і транспортних засобів у\nповному обсязі відповідно до їх митного режиму здійснюється не в\nмісці перетинання митного кордону, митному органу у пункті\nпропуску на митному кордоні України подаються транспортні,\nкомерційні та інші супровідні документи, що містять відомості про\nтовари і транспортні засоби, достатні для прийняття рішення про\nможливість їх пропуску через митний кордон України.\nСтаття 93. Повідомлення митних органів про намір ввезти\nтовари на митну територію України та про намір\nвивезти товари за межі митної території України\nУ разі ввезення товарів на митну територію України у\nвипадках, передбачених цим Кодексом, декларант заздалегідь\nповідомляє відповідний митний орган про намір ввезти ці товари.\nУ разі вивезення товарів за межі митної території України\nдекларант попередньо повідомляє відповідний митний орган про намір\nвивезти ці товари. Митний орган визначає час і місце доставки\nзазначених товарів для здійснення митного контролю та митного\nоформлення.\nПорядок повідомлення митного органу про намір ввезти товари\nна митну територію України або вивезти товари з цієї території\nвстановлюється спеціально уповноваженим центральним органом\nвиконавчої влади в галузі митної справи.\nПоложення цієї статті не застосовуються до морських, річкових\nта повітряних суден, які перетинають митну територію України без\nзупинки в порту чи аеропорту, розташованому на митній території\nУкраїни.\nСтаття 94. Доставка товарів та документів у місце, визначене\nмитним органом\nПісля подання зазначеного у статті 93 цього Кодексу\nповідомлення декларант зобов'язаний доставити товари та документи\nна них без будь-якої зміни їх стану у визначене митним органом\nмісце і забезпечити перебування їх у цьому місці до прибуття\nпосадових осіб митного органу.\nДоставка товарів та документів на них повинна бути здійснена\nв строк, визначений митним органом у межах звичайних строків\nдоставки, виходячи з можливостей транспортного засобу,\nвстановленого маршруту та інших умов перевезення.\nТовари та транспортні засоби, якими вони перевозяться, після\nприбуття у місце доставки розміщуються у зонах митного контролю.\nУ місці доставки товари і транспортні засоби пред'являються,\nа документи на них передаються митному органу. Заява про\nпред'явлення товарів і транспортних засобів для митного контролю\nта передання документів на них мають бути зроблені у мінімально\nможливий строк після їх прибуття, а у разі прибуття поза робочим\nчасом, встановленим для митного органу, - у мінімально можливий\nстрок після початку роботи цього органу.\nЗміна місця стоянки транспортного засобу, вивантаження,\nперевантаження товарів, розпакування, пакування чи перепакування\nтоварів, зміна, вилучення чи пошкодження засобів ідентифікації\nдопускаються лише з дозволу митного органу.\nУсі додаткові витрати, понесені декларантом внаслідок дій чи\nобставин, передбачених цією статтею, митними органами не\nвідшкодовуються.\nГлава 13\n\nПЕРЕМІЩЕННЯ ТОВАРІВ І ТРАНСПОРТНИХ ЗАСОБІВ\nЧЕРЕЗ МИТНИЙ КОРДОН УКРАЇНИ\nСтаття 95. Пункти пропуску на митному кордоні України, через\nякі переміщуються товари і транспортні засоби\nПереміщення товарів і транспортних засобів через митний\nкордон України здійснюється через пункти пропуску на митному\nкордоні України, перелік яких визначається Кабінетом Міністрів\nУкраїни відповідно до міжнародних договорів України, укладених в\nустановленому законом порядку.\nПереміщення окремих видів товарів через митний кордон України\nможе здійснюватися через спеціально визначені пункти пропуску на\nмитному кордоні України. Перелік таких пунктів пропуску\nзатверджується Кабінетом Міністрів України ( 1950-2002-п ,\n1057-2010-п ).\nСтаття 96. Заборона щодо переміщення окремих товарів через\nмитний кордон України\nВвезення в Україну, вивезення з України та транзит через її\nтериторію товарів окремих видів можуть заборонятися законами\nУкраїни.\nНе можуть бути пропущені через митний кордон України товари:\n1) заборонені до ввезення в Україну;\n2) заборонені до вивезення з України;\n3) заборонені до транзиту через митну територію України;\n4) щодо яких не було здійснено митне оформлення;\n5) які переміщуються через митний кордон України з порушенням\nвимог цього Кодексу та інших законів України.\nДо переміщення через митний кордон України у міжнародних\nпоштових відправленнях забороняються культурні цінності.\nРішення митних органів щодо заборони або дозволу переміщення\nчерез митний кордон України конкретних товарів може бути оскаржено\nдо суду.\nСтаття 97. Обмеження щодо переміщення окремих товарів через\nмитний кордон України\nУ випадках, передбачених законом, на окремі товари можуть\nзапроваджуватися обмеження у разі їх переміщення через митний\nкордон України. Пропуск таких товарів через митний кордон України\nздійснюється на підставі дозволів уповноважених органів державної\nвлади, що виконують відповідні контрольні функції.\nПереліки товарів, переміщення яких через митний кордон\nУкраїни здійснюється на підставі дозволів органів державної влади,\nа також порядок видачі таких дозволів затверджуються Кабінетом\nМіністрів України. Органи державної влади, уповноважені видавати\nтакі дозволи, визначаються Кабінетом Міністрів України.\nПорядок переміщення через митний кордон України валютних\nцінностей встановлюється Національним банком України.\nПорядок здійснення митного контролю, оформлення та пропуску\nчерез митний кордон України товарів, щодо яких встановлено\nобмеження, встановлюється Кабінетом Міністрів України.\nСтаття 98. Компетенція митних органів щодо здійснення\nконтролю за переміщенням культурних цінностей\nчерез митний кордон України\nМитні органи здійснюють контроль за переміщенням культурних\nцінностей через митний кордон України у взаємодії зі спеціально\nуповноваженим державним органом по контролю за переміщенням\nкультурних цінностей через державний кордон України та спеціально\nуповноваженим центральним органом виконавчої влади у сфері\nархівної справи і діловодства в порядку, встановленому законом.\nГлава 14\n\nТИМЧАСОВЕ ЗБЕРІГАННЯ"
    },
    {
      "provision_ref": "art99",
      "section": "99",
      "title": "Стаття 99. Склади тимчасового зберігання",
      "content": "Товари і транспортні засоби з моменту пред'явлення митному\nоргану і до їх випуску відповідно до обраного митного режиму\nможуть перебувати на тимчасовому зберіганні під митним контролем.\nТакі товари і транспортні засоби до завершення митного оформлення\nз дозволу відповідного митного органу розміщуються на складах\nтимчасового зберігання. Товари та транспортні засоби гуманітарної\nдопомоги до завершення їх митного оформлення з дозволу\nвідповідного митного органу розміщуються на складах організацій -\nотримувачів гуманітарної допомоги. Митний режим щодо зазначених\nтоварів і транспортних засобів обирається під час передачі цих\nтоварів і транспортних засобів на тимчасове зберігання і не може\nзмінюватися їх власником або уповноваженою ним особою без\nпогодження з відповідним митним органом до закінчення строку\nтимчасового зберігання.\nЗ метою створення сприятливих умов та скорочення часу\nпроведення митного контролю та митного оформлення митним органом\nможе прийматися рішення про організацію складів тимчасового\nзберігання, що належать транспортно-експедиційним організаціям,\nякі переміщують товари і транспортні засоби через митний кордон\nУкраїни, чи іншим підприємствам, зі створенням зони митного\nконтролю в межах таких складів.\nЯк склади тимчасового зберігання можуть використовуватися\nвідповідним чином облаштовані складські приміщення, резервуари,\nкриті чи відкриті майданчики, призначені для зберігання товарів і\nтранспортних засобів. Дозвіл на їх використання як складів\nтимчасового зберігання надається митними органами, в зоні\nдіяльності яких розташовані такі приміщення, резервуари,\nмайданчики, у порядку, встановленому спеціально уповноваженим\nцентральним органом виконавчої влади в галузі митної справи.\nДопускається розміщення товарів і транспортних засобів, що\nперебувають на тимчасовому зберіганні під митним контролем, на\nскладах митних органів.\nСтаття 100. Дозвіл на використання приміщення, резервуару,\nмайданчика як складу тимчасового зберігання\nПриміщення, резервуар або майданчик можуть бути використані\nяк склад тимчасового зберігання за наявності належним чином\nоформленого дозволу відповідного митного органу.\nПорядок розгляду заяви і видачі дозволу на використання\nприміщення, резервуару, майданчика як складу тимчасового\nзберігання визначається Кабінетом Міністрів України або\nуповноваженим ним органом.\nСпеціально уповноважений центральний орган виконавчої влади в\nгалузі митної справи веде облік складів тимчасового зберігання та\nдозволів на їх відкриття, що видаються митними органами.\nЯкщо власник складу тимчасового зберігання не виконує\nобов'язків, додаткових вимог або обмежень, зазначених у статтях\n104-106 цього Кодексу, дозвіл на використання приміщення,\nрезервуару, майданчика як складу тимчасового зберігання може бути\nанульований митним органом, який його видав.\nПорядок оскарження анулювання дозволу власником складу\nтимчасового зберігання визначається законом."
    },
    {
      "provision_ref": "art101",
      "section": "101",
      "title": "Стаття 101. Типи складів тимчасового зберігання",
      "content": "Склади тимчасового зберігання можуть бути закритого та\nвідкритого типу.\nСклади тимчасового зберігання закритого типу призначаються\nвиключно для зберігання власником складу товарів, що належать\nйому.\nСклади тимчасового зберігання відкритого типу призначаються\nдля використання будь-якими особами.\nОбов'язковою умовою для отримання дозволу на використання\nприміщення, резервуару, майданчика як складу тимчасового\nзберігання відкритого типу є наявність у підприємства ліцензії на\nправо здійснення митної брокерської діяльності.\nСтаття 102. Взаємовідносини власника складу тимчасового\nзберігання з особами, які розміщують товари і\nтранспортні засоби на складі\nВзаємовідносини власника складу тимчасового зберігання з\nособами, які розміщують товари і транспортні засоби на складі,\nвизначаються договором зберігання.\nВзаємовідносини митних органів, що є власниками складів, у\nяких товари і транспортні засоби знаходяться на тимчасовому\nзберіганні під митним контролем, з особами, які розміщують такі\nтовари і транспортні засоби на складі, здійснюються відповідно до\nцього Кодексу та цивільного законодавства України.\nСтаття 103. Документи, необхідні для розміщення товарів\nі транспортних засобів на складі тимчасового\nзберігання\nДля розміщення товарів і транспортних засобів на складі\nтимчасового зберігання митним органам подаються лише документи, що\nдають змогу ідентифікувати ці товари і транспортні засоби та\nпідтверджують законні підстави знаходження цих товарів і\nтранспортних засобів у особи, яка бажає користуватися послугами\nскладу."
    },
    {
      "provision_ref": "art104",
      "section": "104",
      "title": "Стаття 104. Обов'язки власника складу тимчасового зберігання",
      "content": "Власник складу тимчасового зберігання зобов'язаний:\n1) облаштувати склад і створити всі необхідні умови для\nзабезпечення митного контролю;\n2) виключити можливість вилучення із складу поза митним\nконтролем товарів і транспортних засобів, які зберігаються на\nскладі;\n3) не перешкоджати здійсненню митного контролю;\n4) вести облік і подавати митному органу звітність щодо\nтоварів і транспортних засобів, які зберігаються на складі,\nвідповідно до порядку ( z0471-09 ), що встановлюється Кабінетом\nМіністрів України або уповноваженим ним органом;\n5) забезпечити неможливість проникнення сторонніх осіб на\nсклад, де зберігаються товари і транспортні засоби;\n6) обладнати склад не менше ніж двома засобами забезпечення\n(ідентифікації), один з яких має знаходитися у віданні митного\nоргану;\n7) виконувати умови дозволу на використання приміщення,\nрезервуару, майданчика як складу тимчасового зберігання та вимоги\nмитного органу, в тому числі забезпечувати доступ посадових осіб\nмитного органу до товарів і транспортних засобів, що зберігаються\nна складі, в будь-який час на їхню вимогу надавати митним органам\nприміщення, обладнання і засоби зв'язку для здійснення і\nзабезпечення митного контролю та митного оформлення.\nСтаття 105. Додаткові права митних органів щодо складів\nтимчасового зберігання\nМитні органи можуть встановлювати обов'язкові вимоги щодо\nконструкції, облаштування і місця розташування складів тимчасового\nзберігання відповідно до положення про склади тимчасового\nзберігання, що затверджується спеціально уповноваженим центральним\nорганом виконавчої влади в галузі митної справи.\nМитний орган має право не дозволяти розміщення товарів і\nтранспортних засобів на складі тимчасового зберігання, якщо\nвласник складу не забезпечує належних умов для діяльності на його\nтериторії посадових осіб митного органу з метою проведення митного\nконтролю за такими товарами і транспортними засобами.\nСтаття 106. Обмеження щодо розміщення товарів на складі\nтимчасового зберігання\nНа складі тимчасового зберігання можуть розміщуватися\nбудь-які товари і транспортні засоби. Товари, які можуть завдати\nшкоди іншим товарам, або ті, що потребують особливих умов\nзберігання, повинні розміщуватися в спеціально пристосованих\nприміщеннях складу тимчасового зберігання.\nНе підлягають передачі на тимчасове зберігання підприємствам\nтовари і транспортні засоби, що зберігаються виключно митним\nорганом відповідно до статті 166 цього Кодексу.\nСпеціально уповноважений центральний орган виконавчої влади в\nгалузі митної справи може визначати також перелік окремих видів\nтоварів і транспортних засобів, які передаються на тимчасове\nзберігання під митним контролем лише на склади митних органів.\nСтаття 107. Особа, відповідальна за схоронність товарів і\nтранспортних засобів, розміщених на складі\nтимчасового зберігання\nВідповідальним перед митними органами за втрату чи\nпошкодження товарів і транспортних засобів, розміщених на складі\nтимчасового зберігання, є власник складу тимчасового зберігання.\nЗа видачу без дозволу митного органу або втрату товарів,\nтранспортних засобів, розміщених на складі тимчасового зберігання,\nвласник складу тимчасового зберігання несе відповідальність,\nпередбачену цим Кодексом.\nСтаття 108. Строк тимчасового зберігання товарів і\nтранспортних засобів\nСтрок тимчасового зберігання товарів і транспортних засобів\nна складі тимчасового зберігання або на складі організації -\nотримувача гуманітарної допомоги не може перевищувати трьох\nмісяців.\nКабінет Міністрів України може встановлювати для товарів і\nтранспортних засобів окремих категорій менші строки зберігання.\nСтрок тимчасового зберігання товарів і транспортних засобів,\nзазначений у частині першій цієї статті, за заявою декларанта може\nбути продовжений, але не більше ніж на один місяць, митним\nорганом, за дозволом якого товари і транспортні засоби були\nрозміщені на складі. Заява про продовження строку тимчасового\nзберігання товарів і транспортних засобів попередньо погоджується\nз власником складу.\nДо закінчення строків зберігання, зазначених у частинах\nпершій, другій та третій цієї статті, товари і транспортні засоби,\nщо тимчасово зберігаються під митним контролем, повинні бути:\n1) задекларовані власником або уповноваженою ним особою до\nобраного митного режиму;\n2) або передані власником або уповноваженою ним особою для\nзберігання відповідному митному органу.\nСтаття 109. Операції з товарами і транспортними засобами, що\nзнаходяться на складі тимчасового зберігання\nКрім операцій, зазначених у статті 63 цього Кодексу, товари і\nтранспортні засоби, що знаходяться на складі тимчасового\nзберігання, можуть бути з дозволу митного органу піддані:\n1) оглядові та вимірюванню власником складу, іншою особою,\nяка розмістила ці товари і транспортні засоби на складі, або її\nпредставником;\n2) операціям, необхідним для забезпечення зберігання цих\nтоварів і транспортних засобів у незмінному стані.\nЗ дозволу митного органу можуть також братися проби та зразки\nтоварів, що зберігаються на складі.\nГлава 15\n\nЗАГАЛЬНІ ПОЛОЖЕННЯ"
    },
    {
      "provision_ref": "art110",
      "section": "110",
      "title": "Стаття 110. Засоби та способи переміщення товарів",
      "content": "Переміщення товарів через митний кордон України здійснюється\nзасобами авіаційного, водного, автомобільного, залізничного,\nтрубопровідного транспорту, а також лініями електропередачі.\nЗалежно від наявності перевізника, відправника, одержувача, а\nтакож договору на перевезення товари переміщуються у:\n1) вантажних відправленнях;\n2) супроводжуваному багажі;\n3) несупроводжуваному багажі;\n4) ручній поклажі;\n5) міжнародних поштових відправленнях;\n6) міжнародних експрес-відправленнях."
    },
    {
      "provision_ref": "art111",
      "section": "111",
      "title": "Стаття 111. Митні процедури на транспорті",
      "content": "Транспортні засоби, якими переміщуються громадяни та товари\nчерез митний кордон України, підлягають митному контролю та\nмитному оформленню.\nМитні процедури, що здійснюються під час митного контролю та\nмитного оформлення транспортних засобів, якими переміщуються\nгромадяни та товари через митний кордон України, мають\nуніфікований характер і не залежать від країни реєстрації або\nкраїни - власника транспортного засобу, країни, з якої прибув цей\nтранспортний засіб, або країни, куди він прямує, крім випадків,\nпередбачених міжнародними договорами України, укладеними в\nустановленому законом порядку, та відповідними міжнародними\nактами, в частині застосування санкцій та обмежень у торгівлі з\nокремими країнами.\nСтаття 112. Взаємодія в оформленні міжнародних перевезень\nтоварів\nМитний контроль за міжнародними перевезеннями товарів\nздійснюється митними органами у взаємодії з іншими відповідними\nконтрольними службами за спільними технологічними схемами з\nвизначенням часу та послідовності виконання кожною службою своїх\nбезпосередніх обов'язків.\nРозклад руху транспортних засобів через митний кордон України\nзатверджується центральним органом виконавчої влади в галузі\nтранспорту за погодженням зі спеціально уповноваженим центральним\nорганом виконавчої влади в галузі митної справи та спеціально\nуповноваженим центральним органом виконавчої влади у справах\nохорони державного кордону України.\nЗазначені у частині першій цієї статті технологічні схеми\nзатверджуються керівниками митних органів за погодженням з\nкерівниками відповідних органів охорони державного кордону\nУкраїни, центрального органу виконавчої влади в галузі транспорту\nта інших відповідних контрольних служб.\nСтаття 113. Сприяння посадовим особам митних органів у\nздійсненні митних процедур\nЗ метою прискорення здійснення митних процедур під час\nпереміщення транспортних засобів через митний кордон України\nпрацівники водного, повітряного, автомобільного та залізничного\nтранспорту сприяють посадовим особам митних органів у виконанні\nними своїх службових обов'язків.\nСтаття 114. Службові приміщення митних органів у портах,\nміжнародних аеропортах і на прикордонних\nзалізничних станціях\nАдміністрація морських і річкових портів, міжнародних\nаеропортів, прикордонних залізничних станцій на договірних засадах\nзабезпечує митні органи необхідними службовими приміщеннями,\nобладнанням, засобами зв'язку та створює належні умови для\nздійснення ними митних процедур.\nПерелік приміщень та вимоги до них визначаються спеціально\nуповноваженим центральним органом виконавчої влади в галузі митної\nсправи і центральним органом виконавчої влади в галузі транспорту\nУкраїни відповідно до обсягу та характеру міжнародних перевезень."
    },
    {
      "provision_ref": "art115",
      "section": "115",
      "title": "Стаття 115. Митні процедури щодо запасів для споживання",
      "content": "Під запасами, призначеними для споживання, розуміються:\n1) товари, призначені для споживання пасажирами та екіпажем\nна борту суден, літаків, у поїздах, інших транспортних засобах,\nнезалежно від того, продаються ці товари чи ні;\n2) товари, включаючи паливно-мастильні матеріали, необхідні\nдля експлуатації та технічного обслуговування суден, літаків,\nзасобів залізничного та іншого транспорту, у тому числі придбані\nза кордоном у зв'язку з ліквідацією аварії або для здійснення\nнеобхідного поточного ремонту цих транспортних засобів;\n3) товари, призначені для матеріально-технічного постачання\nта спорядження, паливно-мастильні матеріали, сировина для\nпромислової переробки, продовольство, інші товари, що вивозяться\nза межі митної території України для забезпечення виробничої\nдіяльності українських та орендованих (зафрахтованих) українськими\nпідприємствами суден, які здійснюють морський промисел.\nЗапаси, призначені для споживання, що переміщуються на\nсуднах, літаках, засобах залізничного та іншого транспорту через\nмитний кордон України в обсягах, що визначаються на підставі\nвстановлених Кабінетом Міністрів України норм споживання та з\nурахуванням тривалості рейсу, підлягають митному оформленню в\nбезліцензійному порядку без декларування та сплати податків і\nзборів (крім випадків, передбачених цим Кодексом), а понад\nзазначені норми - у загальному порядку відповідно до заявленого\nмитного режиму.\nСтаття 116. Пропуск спеціального обладнання, що ввозиться\n(вивозиться) разом з транспортними засобами\nСпеціальне обладнання, призначене для навантаження,\nвивантаження, захисту і зберігання вантажу, яке переміщується\nразом з транспортним засобом через митний кордон України, підлягає\nпропуску у тому ж порядку, що і транспортний засіб, за умови\nвикористання такого обладнання за призначенням та зворотного\nвивезення (ввезення) разом з цим транспортним засобом.\nСтаття 117. Пропуск запасних частин та обладнання для ремонту\nтранспортних засобів\nЗапасні частини та обладнання, призначені для використання в\nпроцесі ремонту чи технічного обслуговування транспортних засобів,\nтимчасово ввезених на митну територію України або тимчасово\nвивезених з неї, можуть ввозитися (вивозитися) під зобов'язання\nпро їх зворотне вивезення (ввезення) без справляння податків і\nзборів. Митний орган, що здійснює пропуск таких запасних частин та\nобладнання, може застосовувати заходи гарантування, зазначені у\nстатті 211 цього Кодексу.\nЗамінені запасні частини та обладнання можуть не вивозитися\nза межі митної території України (не ввозитися на неї), а з\nдозволу митного органу:\nбути пред'явлені митному органу та оформлені для вільного\nобігу на митній території України (за її межами);\nбути знищені під контролем митного органу.\nСтаття 118. Обмеження щодо пропуску алкогольних напоїв та\nтютюнових виробів через митний кордон України\nна борту транспортного засобу\nНа борту транспортного засобу, що здійснює міжнародний рейс і\nприбуває на митну територію України, дозволяється ввозити та\nвивозити для споживання членами екіпажу та пасажирами алкогольні\nнапої та тютюнові вироби з розрахунку споживання однією особою на\nдобу за нормами, що встановлюються Кабінетом Міністрів України.\nСтаття 119. Тимчасовий пропуск транспортних засобів на митну\nтериторію України\nТранспортні засоби, що використовуються для переміщення\nтоварів та пасажирів через митний кордон України, можуть тимчасово\nввозитися на митну територію України без справляння податків і\nзборів та без застосування заходів нетарифного регулювання.\nТимчасово ввезені на митну територію України транспортні\nзасоби підлягають вивезенню без внесення в їх конструкцію\nбудь-яких змін (без урахування природного зношення, витрати\nпаливно-мастильних матеріалів та необхідного ремонту).\nТимчасове ввезення транспортних засобів на територію України\nдопускається за умови, що такі транспортні засоби не\nвикористовуватимуться для внутрішніх перевезень на митній\nтериторії України.\nСтаття 120. Товари, помилково ввезені на митну територію\nУкраїни\nТовари можуть вважатися помилково ввезеними на митну\nтериторію України, якщо перевізником або одержувачем буде\nдоведено, що ввезення цих товарів не є результатом навмисних дій\nчи грубої недбалості.\nПомилково ввезеними на митну територію України не можуть\nвважатися товари, умови та підстави ввезення яких були змінені\nпісля перетинання ними митного кордону України.\nГлава 16\n\nМИТНІ ПРОЦЕДУРИ НА МОРСЬКОМУ І РІЧКОВОМУ\nТРАНСПОРТІ"
    },
    {
      "provision_ref": "art121",
      "section": "121",
      "title": "Стаття 121. Місця здійснення митних процедур",
      "content": "Митні органи здійснюють митні процедури в зонах митного\nконтролю на території морських та річкових портів, а також в\nакваторії портів, відкритих для міжнародних перевезень.\nСтаття 122. Зони митного контролю в морських та річкових\nпортах\nЗони митного контролю в морських та річкових портах\nрозташовуються в межах, відведених адміністрацією цих портів,\nтериторій та акваторій.\nПорядок створення та функціонування зон митного контролю у\nморських та річкових портах визначається Кабінетом Міністрів\nУкраїни ( 1947-2002-п )."
    },
    {
      "provision_ref": "art123",
      "section": "123",
      "title": "Стаття 123. Тривалість митного контролю",
      "content": "Судно закордонного плавання протягом усього часу стоянки в\nпорту перебуває під митним контролем. Митний орган має право в цей\nперіод здійснювати огляд і переогляд судна, пломбування та\nопечатування його окремих трюмів і приміщень, де знаходяться\nтовари, підстави для ввезення на митну територію України,\nвивезення за межі митної території України чи транзит через\nтериторію України яких відсутні.\nСтаття 124. Строк митного оформлення суден закордонного\nплавання\nЗалежно від водотоннажності і призначення суден закордонного\nплавання їх митне оформлення проводиться в строк, який\nвизначається керівником митного органу за погодженням з керівником\nвідповідного органу охорони державного кордону України та іншими\nконтрольними службами.\nМитне оформлення суден закордонного плавання здійснюється\nцілодобово у порядку їх прибуття.\nСтаття 125. Розміщення об'єктів митного контролю у водному\nсполученні\nРайони розвантаження та завантаження суден закордонного\nплавання, посадки та висадки пасажирів цих суден, а також місця\nстоянки суден для здійснення митного контролю визначаються\nадміністрацією порту з урахуванням функціональної і технологічної\nдіяльності порту та за поданням митного органу, погодженим з\nорганом охорони державного кордону України.\nЗміна місця стоянки суден визначається адміністрацією порту з\nповідомленням відповідного митного органу та органу охорони\nдержавного кордону України.\nСтаття 126. Митний контроль у разі виникнення особливих\nобставин\nЯкщо судно закордонного плавання внаслідок аварії, стихійного\nлиха або інших обставин, що мають характер непереборної сили, не в\nзмозі досягти одного з місць здійснення митного контролю на митній\nтериторії України, вивантаження з нього товарів допускається в\nмісцях, де немає митних органів. У таких випадках капітан судна\nповинен вжити всіх необхідних заходів для забезпечення зберігання\nцих товарів та пред'явлення їх найближчому митному органу.\nСтаття 127. Митний контроль за вантажними операціями у\nводному сполученні\nВивантаження товарів із суден закордонного плавання та\nзавантаження товарів на зазначені судна здійснюються з дозволу\nмитного органу та під його контролем згідно з товаросупровідними\nдокументами, передбаченими законодавством України. Пропуск через\nмитний кордон України товарів, що перевозяться в міжнародному\nводному сполученні, здійснюється на підставі оформлених митних\nдекларацій.\nСтаття 128. Митний контроль суден закордонного плавання,\nщо перетинають державний кордон України на\nнетривалий час\nСудно закордонного плавання, яке заходить у відкритий для\nміжнародних водних перевезень порт для поповнення запасів води,\nпалива, продовольства, проведення термінових ремонтних робіт на\nстрок до двох діб, митному оформленню не підлягає, але перебуває\nпід митним контролем до його відправлення.\nТовари, які завантажуються на це судно, підлягають митному\nоформленню на загальних підставах."
    },
    {
      "provision_ref": "art129",
      "section": "129",
      "title": "Стаття 129. Митний контроль каботажних суден",
      "content": "Судна каботажного плавання, що плавають під Державним\nПрапором України, а також судна каботажного плавання, що плавають\nпід іноземним прапором, за умови одержання на це дозволу\nцентрального органу виконавчої влади в галузі транспорту,\nперебувають під митним контролем протягом усього часу каботажу.\nМитне оформлення таких суден здійснюється документально після\nповернення з рейсу на підставі письмового повідомлення капітана\nсудна про те, що судно під час рейсу не заходило в порти інших\nдержав і не причалювало до суден закордонного плавання, а при\nвиході в рейс - що цим рейсом не передбачається захід до портів\nінших держав та причалювання до суден закордонного плавання.\nМитне оформлення рибної продукції, виробленої українськими\nсуднами в межах Азово-Чорноморського басейну, здійснюється без\nоформлення вантажної митної декларації. Оподаткування зазначеної\nпродукції здійснюється відповідно до законів України.\nЯкщо судно під час рейсу з будь-якої причини заходило в порти\nінших держав або причалювало до суден закордонного плавання, воно\nпідлягає митному контролю на загальних підставах.\nСтаття 130. Митне оформлення українських суден, побудованих\nчи придбаних за кордоном або проданих за кордон\nМитне оформлення придбаного або побудованого резидентом за\nмежами митної території України судна здійснюється після набуття\nрезидентом права власності на таке судно в режимі імпорту під час\nйого першого заходу в один з українських портів.\nМитне оформлення придбаного нерезидентом на митній території\nУкраїни судна здійснюється в режимі експорту, якщо таке судно\nвивозиться за межі митної території України, або в режимі\nтимчасового ввезення, якщо таке судно використовується на митній\nтериторії України.\nСтаття 131. Дозвіл митного органу на відправлення судна\nзакордонного плавання\nОргани управління портом не дозволяють капітанові судна\nзакордонного плавання виходити з акваторії порту без відмітки\nмитного органу на відповідному судновому документі.\nДля тимчасового відходу судна із порту у зв'язку з дією\nнепереборної сили, стихійним лихом, а також з метою рятування\nлюдей дозвіл митного органу не обов'язковий.\nСтаття 132. Митний контроль за переміщенням товарів через\nборти іноземних військових кораблів\nТовари, що переміщуються через борти іноземних військових\nкораблів на митну територію України або у зворотному напрямку,\nпідлягають митному контролю та митному оформленню.\nГлава 17\n\nМИТНІ ПРОЦЕДУРИ НА АВІАТРАНСПОРТІ"
    },
    {
      "provision_ref": "art133",
      "section": "133",
      "title": "Стаття 133. Міжнародні аеропорти",
      "content": "Переміщення товарів через митний кордон України повітряним\nшляхом здійснюється через міжнародні аеропорти, в яких розташовані\nмитні органи.\nПереміщення товарів через митний кордон України через інші\nаеропорти та поза місцем розташування митних органів допускається\nу виняткових випадках за дозволом Кабінету Міністрів України\n( 1884-2002-п ) або у разі вимушеної посадки повітряного судна."
    },
    {
      "provision_ref": "art134",
      "section": "134",
      "title": "Стаття 134. Документи для контролю за повітряним судном",
      "content": "Командир повітряного судна зобов'язаний подати для здійснення\nмитного контролю такі документи:\n1) генеральну декларацію;\n2) документи про поштові відправлення, товари та\nтоваросупровідні документи;\n3) інші документи, передбачені цим Кодексом, іншими законами\nУкраїни, а також міжнародними договорами України, укладеними в\nустановленому законом порядку.\nДозвіл митного органу на вивантаження товарів з повітряного\nсудна або завантаження товарів на нього надається після перевірки\nподаних документів та встановлення їх відповідності вимогам цього\nКодексу."
    },
    {
      "provision_ref": "art135",
      "section": "135",
      "title": "Стаття 135. Вимушена посадка",
      "content": "Командир повітряного судна, який здійснив вимушену посадку за\nмежами міжнародного аеропорту, зобов'язаний вжити необхідних\nзаходів для забезпечення збереження товарів, які підлягають\nмитному контролю, та протягом доби повідомити найближчий\nміжнародний аеропорт про місце посадки судна.\nАдміністрація міжнародного аеропорту після одержання такого\nповідомлення зобов'язана забезпечити перевезення посадових осіб\nмитного органу до місця посадки судна або доставити пасажирів,\nекіпаж, а також товари, що підлягають митному контролю, до митного\nоргану.\nСтаття 136. Пропуск товарів, що перевозяться транзитними\nавіапасажирами\nТовари, що перевозяться транзитними авіапасажирами (за\nвинятком товарів, заборонених до транзиту), не підлягають\nобкладенню податками і зборами та безперешкодно переміщуються в\nмежах зони митного контролю міжнародного аеропорту."
    },
    {
      "provision_ref": "art137",
      "section": "137",
      "title": "Стаття 137. Взаємодія в оформленні авіаперевезень",
      "content": "Митний контроль за міжнародними авіаперевезеннями\nздійснюється митним органом міжнародного аеропорту у взаємодії з\nконтрольними та іншими службами, що беруть участь в оформленні\nміжнародних повітряних суден та їх екіпажів, вантажів, пасажирів\nта багажу.\nСпільні технологічні схеми оформлення міжнародних\nавіаперевезень та розподіл обов'язків під час їх здійснення\nзатверджуються керівниками авіапідприємства, митного органу та\nоргану охорони державного кордону України.\nУ спільних технологічних схемах визначаються місце, строк та\nпослідовність оформлення кожною службою міжнародних\nавіаперевезень.\nСтаття 138. Пільговий режим митного контролю повітряного\nсудна\nМитний контроль та митне оформлення повітряного судна, яке\nперевозить офіційні державні делегації, здійснюються без митного\nогляду.\nПідставою для застосування пільгового режиму митного контролю\nє подання митному органу офіційного повідомлення Міністерства\nзакордонних справ України.\nГлава 18\n\nМИТНІ ПРОЦЕДУРИ НА ЗАЛІЗНИЧНОМУ ТРАНСПОРТІ\nСтаття 139. Митні процедури в пунктах пропуску залізничного\nрухомого складу через державний кордон України\nУ зонах митного контролю пунктів пропуску залізничного\nтранспорту на державному кордоні України здійснюються перевірка\nдокументів, огляд залізничного рухомого складу, а також інші митні\nпроцедури, передбачені цим Кодексом.\nРозвантажувальні, навантажувальні, перевантажувальні та інші\nоперації, необхідні для здійснення митного контролю та митного\nоформлення товарів, проводяться підприємствами залізниці за свій\nрахунок.\nСтаття 140. Проведення митного контролю на залізничному\nтранспорті\nПорядок та строки проведення митного контролю на залізничному\nтранспорті визначаються спільними технологічними схемами, які\nзатверджуються начальниками залізничних станцій, керівниками\nмитних органів та органів охорони державного кордону України.\nСтаття 141. Документи для митного контролю товарів, що\nперевозяться залізничним транспортом\nПри надходженні до митного контролю товарів, що перевозяться\nзалізничним транспортом, працівники залізничної станції подають до\nмитного органу:\n1) передатну відомість (багажний список);\n2) залізничні накладні;\n3) інші документи, передбачені цим Кодексом, міжнародними\nдоговорами України, укладеними в установленому законом порядку, та\nіншими законами України.\nСтаття 142. Відповідальність за доставку товарів до митного\nоргану призначення\nЗалізниця несе відповідальність за втрату чи неналежну\nдоставку товарів, що перебувають під митним контролем, до митного\nоргану призначення.\nСтаття 143. Місце здійснення митних процедур у міжнародному\nзалізничному сполученні\nМитний контроль товарів і транспортних засобів у міжнародному\nзалізничному сполученні здійснюється в зонах митного контролю.\nПасажири поїздів міжнародного сполучення можуть проходити митний\nконтроль також в інших місцях, визначених уздовж маршруту руху\nпоїзда за погодженням між спеціально уповноваженим центральним\nорганом виконавчої влади в галузі митної справи, спеціально\nуповноваженим центральним органом виконавчої влади у справах\nохорони державного кордону України та центральним органом\nвиконавчої влади в галузі транспорту.\nЗ метою запобігання порушенню розкладу руху поїздів митний\nконтроль може здійснюватися поза пунктами пропуску на державному\nкордоні або в місцях, визначених керівником митного органу за\nпогодженням з керівниками залізничної станції та органу охорони\nдержавного кордону України.\nУ виняткових випадках, перелік яких визначається спеціально\nуповноваженим центральним органом виконавчої влади в галузі митної\nсправи, на вимогу митного органу окремі вагони, локомотиви, інші\nелементи рухомого складу для здійснення митного контролю можуть\nбути виключені зі складу поїзда, якщо проведення такого контролю у\nскладі поїзда неможливе.\nВідправлення залізничних транспортних засобів з місць стоянки\nздійснюється з дозволу митного органу та органу охорони державного\nкордону України.\nСтаття 144. Пропуск товарів, що перевозяться у\nвагонах-ресторанах поїздів міжнародного\nсполучення\nПродукти харчування та безалкогольні напої, вино, лікерні,\nконьячні, горілчані вироби, що переміщуються через митний кордон\nУкраїни у вагонах-ресторанах поїздів міжнародного сполучення,\nпідлягають обов'язковому декларуванню митним органам.\nПродукти харчування та безалкогольні напої пропускаються\nчерез митний кордон України без справляння податків і зборів за\nумови, що:\nа) вони призначені для реалізації виключно з метою споживання\nбезпосередньо у поїзді;\nб) їх обсяг не перевищує встановленої законодавством України\nкількості, мінімально необхідної для забезпечення нормальних\nпослуг вагона-ресторану протягом повного рейсу.\nАлкогольні напої та тютюнові вироби, що переміщуються у\nвагонах-ресторанах, пропускаються через митний кордон України за\nумови сплати усіх належних податків і зборів.\nГлава 19\n\nМИТНІ ПРОЦЕДУРИ НА АВТОМОБІЛЬНОМУ ТРАНСПОРТІ\nСтаття 145. Документи, необхідні для митного контролю\nавтотранспортних засобів\nОсоби, які здійснюють перевезення пасажирів і товарів через\nмитний кордон України автомобільним транспортом, повинні мати\nвідповідні документи, передбачені цим Кодексом, іншими законами\nУкраїни та міжнародними договорами, укладеними в установленому\nзаконом порядку.\nСтаття 146. Обов'язки осіб, що переміщують товари під митним\nконтролем автомобільним транспортом\nОсоби, що переміщують товари під митним контролем\nавтомобільним транспортом, зобов'язані:\n1) доставити товари за місцем призначення із збереженням\nмитних забезпечень;\n2) не розпочинати вивантаження чи перевантаження товарів без\nдозволу митного органу;\n3) пред'явити митному органу необхідні для здійснення митного\nконтролю і митного оформлення документи;\n4) у невідкладних випадках за свій рахунок здійснювати\nвивантаження, навантаження, розпакування та упакування товарів і\nпред'являти їх до митного контролю.\nСтаття 147. Порядок митного оформлення автотранспортних\nзасобів, які перевозять товари через митний\nкордон України\nАвтотранспортний засіб, що використовується для переміщення\nтоварів через митний кордон України, не потребує окремої митної\nдекларації, якщо під час такого переміщення декларуються товари,\nякі перевозяться цим автотранспортним засобом.\nВідомості про автотранспортний засіб, що перевозить товари,\nвносяться до митної декларації, якою оформлено ці вантажі, книжки\nМДП, передбаченої Митною конвенцією про міжнародне перевезення\nвантажів із застосуванням книжки МДП 1975 року (Конвенцією МДП\n1975 року) ( 995_012 ), товарно-транспортних накладних, дорожнього\nлиста, провізних та інших супровідних документів, передбачених\nзаконодавством.\nГлава 20\n\nМИТНІ ПРОЦЕДУРИ НА ТРУБОПРОВІДНОМУ ТРАНСПОРТІ\nТА ЛІНІЯХ ЕЛЕКТРОПЕРЕДАЧІ\nСтаття 148. Порядок здійснення митного контролю товарів,\nщо переміщуються трубопровідним транспортом\nта лініями електропередачі\nМитний контроль товарів, що переміщуються через митний кордон\nУкраїни трубопровідним транспортом та лініями електропередачі, у\nтому числі з метою транзиту через митну територію України,\nздійснюється в місцях митного контролю, які визначаються Кабінетом\nМіністрів України ( 1909-2003-п ).\nПорядок та строки митного контролю та митного оформлення\nтоварів, що переміщуються трубопровідним транспортом та лініями\nелектропередачі, визначаються Кабінетом Міністрів України\n( 1958-2003-п ) виходячи з особливостей їх переміщення через\nмитний кордон України.\nСтаття 149. Документи, необхідні для митного оформлення\nтоварів, що переміщуються трубопровідним\nтранспортом\nДля митного оформлення товарів, що переміщуються\nтрубопровідним транспортом, декларант подає митному органу такі\nдокументи:\n1) зовнішньоекономічний договір (контракт);\n2) акт (акти) приймання-передачі товару;\n3) сертифікат якості;\n4) рахунок-фактуру (інвойс);\n5) маршрутну телетайпограму;\n6) дозволи (ліцензії) відповідних органів державної влади;\n7) інші документи, передбачені цим Кодексом та іншими\nзаконами України.\nСтаття 150. Документи, необхідні для митного оформлення\nелектроенергії\nДля митного оформлення електроенергії декларант подає митному\nоргану такі документи:\n1) зовнішньоекономічний договір (контракт);\n2) довідку-підтвердження відповідного підприємства про\nкількість електроенергії, що переміщується через митний кордон\nУкраїни;\n3) інші документи, передбачені цим Кодексом та іншими\nзаконами України.\nГлава 21\n\nПЕРЕМІЩЕННЯ ТОВАРІВ ЧЕРЕЗ МИТНИЙ КОРДОН УКРАЇНИ\nУ МІЖНАРОДНИХ ПОШТОВИХ ТА ЕКСПРЕС-ВІДПРАВЛЕННЯХ\nСтаття 151. Переміщення міжнародних поштових відправлень\nчерез митний кордон України\nМіжнародні поштові відправлення переміщуються через митний\nкордон України, в тому числі транзитом через територію України,\nпісля здійснення митного контролю і митного оформлення товарів, що\nзнаходяться в цих поштових відправленнях.\nПідприємства поштового зв'язку України зобов'язані за свій\nрахунок пред'являти митним органам для здійснення митного\nоформлення міжнародні поштові відправлення, що переміщуються через\nмитний кордон України.\nМитний контроль і митне оформлення товарів, що переміщуються\nв міжнародних поштових відправленнях через митний кордон України,\nздійснюються в місцях міжнародного поштового обміну, які\nвизначаються та обладнуються центральним органом виконавчої влади\nв галузі зв'язку та інформатизації України за погодженням із\nспеціально уповноваженим центральним органом виконавчої влади в\nгалузі митної справи.\nДоставка міжнародних поштових відправлень до місць митного\nоформлення, їх розпакування і пред'явлення для огляду,\nперепакування та зберігання здійснюються підприємствами поштового\nзв'язку України за свій рахунок за участю і під контролем митних\nорганів.\nСтаття 152. Переміщення міжнародних експрес-відправлень\nчерез митний кордон України\nМіжнародні експрес-відправлення переміщуються через митний\nкордон України, в тому числі транзитом через територію України,\nпісля здійснення митного контролю і митного оформлення товарів, що\nзнаходяться у цих відправленнях.\nМитний контроль і митне оформлення товарів, що переміщуються\nв міжнародних експрес-відправленнях через митний кордон України,\nздійснюються в місцях, які визначаються та обладнуються\nвідповідним експрес-перевізником за погодженням із спеціально\nуповноваженим центральним органом виконавчої влади в галузі митної\nсправи.\nДоставка міжнародних експрес-відправлень до місць митного\nоформлення, їх розпакування і пред'явлення для огляду,\nперепакування та зберігання здійснюються відповідним\nекспрес-перевізником за свій рахунок за участю і під контролем\nмитних органів.\nСтаття 153. Порядок та умови здійснення митного контролю\nтоварів та інших предметів, що пересилаються в\nміжнародних поштових та експрес-відправленнях\nПорядок та умови здійснення митного контролю товарів та інших\nпредметів, що переміщуються (пересилаються) через митний кордон\nУкраїни в міжнародних поштових та експрес-відправленнях\n( 1948-2002-п ), встановлюються Кабінетом Міністрів України.\nГлава 22\n\nПЕРЕМІЩЕННЯ ТОВАРІВ І ТРАНСПОРТНИХ ЗАСОБІВ\nМІЖ МИТНИМИ ОРГАНАМИ. ТРАНЗИТНІ ПЕРЕВЕЗЕННЯ"
    },
    {
      "provision_ref": "art154",
      "section": "154",
      "title": "Стаття 154. Права та обов'язки перевізника",
      "content": "Перевізники мають право не приймати для перевезення між\nмитними органами товари у разі:\n1) оформлення митних і транспортних документів з порушенням\nпорядку, встановленого законодавством України з питань митної\nсправи;\n2) якщо митне забезпечення, накладене на транспортний засіб і\nупаковку товарів, не виключає можливості доступу до товарів без\nпорушень такого забезпечення.\nПеревізники зобов'язані доставити товари у митний орган\nпризначення, а також подати передбачені законодавством документи\nна них.\nВитрати на такі перевезення відшкодовуються у порядку,\nпередбаченому законом."
    },
    {
      "provision_ref": "art155",
      "section": "155",
      "title": "Стаття 155. Види транзитних перевезень",
      "content": "Транзитні перевезення здійснюються як прохідний та внутрішній\nмитний транзит.\nПрохідний митний транзит - це переміщення товарів під митним\nконтролем від одного пункту пропуску, розташованого на митному\nкордоні України, - пункту ввезення на митну територію України - до\nіншого пункту пропуску, розташованого на митному кордоні України,\n- пункту вивезення за межі митної території України.\nВнутрішнім митним транзитом вважається переміщення товарів\nпід митним контролем:\n1) від пункту пропуску, розташованого на митному кордоні\nУкраїни, - пункту ввезення на митну територію України - до митного\nоргану, розташованого на митній території України;\n2) від митного органу, розташованого на митній території\nУкраїни, до пункту пропуску, розташованого на митному кордоні\nУкраїни, - пункту вивезення за межі митної території України;\n3) від одного митного органу, розташованого на митній\nтериторії України, до іншого митного органу, розташованого на\nмитній території України;\n4) від штучного острова, установки або споруди, створених у\nвиключній (морській) економічній зоні України, на які поширюється\nвиключна юрисдикція України, до митного органу, розташованого на\nтериторії України, зайнятій сушею, та у зворотному напрямку.\n{ Частину третю статті 155 доповнено пунктом 4 згідно із Законом\nN 2562-VI ( 2562-17 ) від 23.09.2010 }"
    },
    {
      "provision_ref": "art156",
      "section": "156",
      "title": "Стаття 156. Умови здійснення транзиту товарів",
      "content": "Товари, що переміщуються транзитом, повинні:\n1) залишатися у незмінному стані, крім природних втрат, і не\nвикористовуватися з іншою метою, крім транзиту;\n2) бути доставленими до митного органу призначення у строк,\nвизначений митним органом відправлення.\nПід час транзиту товарів на митній території України з\nдозволу та під контролем митного органу можуть здійснюватися\nокремі операції (перевантаження, вивантаження, навантаження,\nперепакування) з такими товарами без зміни їхніх властивостей та\nтоварного вигляду."
    },
    {
      "provision_ref": "art157",
      "section": "157",
      "title": "Стаття 157. Маршрути транзитних перевезень",
      "content": "Митний транзит товарів через територію України здійснюється\nза маршрутами, які визначаються перевізниками на власний розсуд,\nвиходячи з міркувань економічної доцільності за умови додержання\nвимог, що визначаються відповідно до цього Кодексу.\nКабінетом Міністрів України можуть встановлюватися обмеження\nщодо використання окремих шляхів та напрямків транзиту на\nтериторії України, визначатися шляхи чи напрямки руху для певних\nвидів транспорту чи товарів, що переміщуються транзитом через\nтериторію України, пункти пропуску для ввезення та вивезення\nокремих видів товарів."
    },
    {
      "provision_ref": "art158",
      "section": "158",
      "title": "Стаття 158. Тривалість митного транзиту",
      "content": "Граничні строки прохідного митного транзиту залежно від виду\nтранспорту встановлюються Кабінетом Міністрів України.\nСтрок доставки товарів до митного органу призначення\nвизначається митним органом відправлення відповідно до чинних в\nУкраїні нормативів на перевезення вантажів виходячи з виду\nтранспорту, маршруту, відстані до кінцевого пункту та інших умов\nперевезення. До цього строку не включається час зберігання товарів\nна складах у разі перевантаження з одного виду транспорту на\nінший, а також час, необхідний для здійснення інших операцій з\nтоварами, дозволених митними органами.\nСтаття 159. Заходи, що вживаються у разі аварії чи дії\nнепереборної сили при здійсненні транзитного\nперевезення\nЯкщо транспортний засіб при здійсненні транзитного\nперевезення внаслідок аварії або дії непереборної сили не зміг\nприбути до митного органу призначення, допускається вивантаження\nтоварів в іншому місці. При цьому перевізник зобов'язаний:\n1) вжити всіх необхідних заходів для забезпечення збереження\nтоварів та недопущення будь-якого їх використання;\n2) терміново повідомити найближчий митний орган про обставини\nподії, місцезнаходження товарів та транспортних засобів;\n3) забезпечити перевезення товарів до найближчого митного\nоргану або доставку посадових осіб митного органу до\nмісцезнаходження зазначених товарів.\nМитні органи не відшкодовують перевізнику витрати, понесені у\nзв'язку із вжиттям заходів, передбачених цією статтею.\nСтаття 160. Відповідальність за порушення встановленого\nпорядку переміщення товарів транзитом\nЗа порушення встановленого порядку переміщення товарів\nтранзитом перевізник притягується до відповідальності в порядку,\nвстановленому законом.\nГлава 23\n\nЗАХОДИ ГАРАНТУВАННЯ ДОСТАВКИ ТОВАРІВ, ЩО\nПЕРЕБУВАЮТЬ ПІД МИТНИМ КОНТРОЛЕМ"
    },
    {
      "provision_ref": "art161",
      "section": "161",
      "title": "Стаття 161. Заходи гарантування доставки",
      "content": "До товарів, що перебувають під митним контролем і\nпереміщуються транзитом, може застосовуватися один із таких\nзаходів гарантування доставки цих товарів до митного органу\nпризначення:\n1) надання власником товарів (уповноваженою ним особою)\nгарантій митним органам;\n2) охорона та супроводження товарів митними органами;\n3) перевезення товарів митним перевізником;\n4) перевезення на умовах Митної конвенції про міжнародне\nперевезення вантажів із застосуванням книжки МДП 1975 року\n(Конвенції МДП 1975 року) ( 995_012 );\n5) перевезення на умовах Конвенції про тимчасове ввезення\n( 995_472 ) (м. Стамбул, 1990 рік) із застосуванням книжки ATA\n(Carnet ATA).\nДо товарів (крім підакцизних), що переміщуються транзитом\nморським і річковим транспортом у контейнерах та під час\nзберігання залишаються в межах одного пункту пропуску чи зони\nмитного контролю морського порту, заходи гарантування доставки не\nзастосовуються.\nСтаття 162. Гарантії доставки товарів до митного органу\nпризначення\nВласники товарів (уповноважені ними особи) можуть надавати\nмитним органам гарантії щодо обов'язкової доставки товарів до\nмитного органу призначення.\nВиди, умови та порядок застосування гарантій визначаються\nзаконом."
    },
    {
      "provision_ref": "art163",
      "section": "163",
      "title": "Стаття 163. Охорона і супроводження товарів митними органами",
      "content": "Охорона і супроводження товарів митними органами здійснюються\nяк при внутрішньому, так і при прохідному митному транзиті.\nФорми та методи охорони і супроводження товарів до митного\nоргану призначення, а також умови і порядок їх застосування\nвизначаються спеціально уповноваженим центральним органом\nвиконавчої влади в галузі митної справи.\nЗа охорону і супроводження товарів митними органами\nсправляється відповідна плата в розмірі, що не перевищує фактичних\nзатрат митних органів."
    },
    {
      "provision_ref": "art164",
      "section": "164",
      "title": "Стаття 164. Перевезення товарів митним перевізником",
      "content": "Перевезення товарів митним перевізником як захід гарантування\nїх доставки до митного органу призначення здійснюється відповідно\nдо статей 182-184 цього Кодексу.\nСтаття 165. Умови застосування заходів гарантування доставки\nтоварів\nРішення про застосування заходів гарантування доставки\nтоварів до митних органів призначення приймається у кожному\nконкретному випадку митними органами, розташованими у місцях, де\nрозпочинається транзит таких товарів, за наявності підстав для\nзастосування зазначених заходів.\nЗаходи гарантування доставки застосовуються в обов'язковому\nпорядку до підакцизних товарів.\nВид заходу гарантування доставки товарів, що перебувають під\nмитним контролем, до митного органу призначення обирається\nвласником товарів чи уповноваженою ним особою, якщо інше не\nпередбачено законом.\nЗаходи гарантування доставки товарів, що перебувають під\nмитним контролем і перевозяться між митними органами,\nзастосовуються за рахунок власника цих товарів або уповноваженої\nним особи. Витрати на їх застосування митними та іншими органами\nдержавної влади України не відшкодовуються.\nУмови та порядок застосування заходів гарантування доставки\nтоварів до митного органу призначення визначаються цим Кодексом та\nіншими законами України.\nГлава 24\n\nЗБЕРІГАННЯ ТОВАРІВ І ТРАНСПОРТНИХ ЗАСОБІВ НА\nСКЛАДАХ МИТНИХ ОРГАНІВ"
    },
    {
      "provision_ref": "art166",
      "section": "166",
      "title": "Стаття 166. Товари, що зберігаються виключно митним органом",
      "content": "Обов'язковій передачі митному органу для зберігання\nпідлягають товари:\n1) не пропущені під час ввезення на митну територію України\nвнаслідок установлених законом заборон чи обмежень на їх ввезення\nв Україну або транзит через територію України і не вивезені з\nтериторії України в день їх ввезення;\n2) що ввозяться громадянами на митну територію України і\nпідлягають обкладенню податками і зборами, якщо вони не сплачені;\n3) які до закінчення строків тимчасового зберігання\nпідприємствами, встановлених частинами першою - третьою статті 108\nцього Кодексу, не були задекларовані власником або уповноваженою\nним особою до відповідного митного режиму;\n4) які заявлені у режим відмови на користь держави відповідно\nдо статті 246 цього Кодексу.\nТовари, які підлягають обов'язковій передачі для зберігання\nмитному органу (крім валютних цінностей), зберігаються на складах\nмитних органів.\nВалютні цінності, передані митному органу на зберігання,\nдепонуються в уповноважених банках України."
    },
    {
      "provision_ref": "art167",
      "section": "167",
      "title": "Стаття 167. Склади митних органів",
      "content": "Під складами митних органів розуміються приміщення,\nрезервуари, криті та відкриті майданчики, які належать митним\nорганам або використовуються ними і спеціально обладнані для\nзберігання товарів.\nСтаття 168. Товари і транспортні засоби, що зберігаються на\nскладах митних органів\nКрім товарів, зазначених у статті 166 цього Кодексу, на\nскладах митних органів можуть зберігатися:\n1) товари, що знаходяться на тимчасовому зберіганні під\nмитним контролем відповідно до статті 99 цього Кодексу;\n2) товари, що вивозяться за межі митної території України та\nпісля закінчення митного оформлення зберігаються під митним\nконтролем до фактичного їх вивезення;\n3) товари і транспортні засоби, які перебувають у режимі\nтранзиту відповідно до статті 200 цього Кодексу;\n4) товари, які перебувають у режимі митного складу відповідно\nдо статті 212 цього Кодексу;\n5) зразки товарів та техніко-технологічна документація, взяті\nмитними органами для проведення класифікації товарів відповідно до\nстатті 314 цього Кодексу;\n6) зразки товарів та документація, одержані митними органами\nпід час здійснення верифікації сертифікатів відповідно до статті\n316 цього Кодексу;\n7) проби та зразки товарів, необхідні для проведення\nекспертизи у справах про порушення митних правил, взяті відповідно\nдо статті 382 цього Кодексу;\n8) товари і транспортні засоби, вилучені відповідно до\nстатті 377 цього Кодексу.\nТовари, заявлені у різні митні режими, повинні зберігатися на\nскладах митних органів окремо з дотриманням порядку, встановленого\nзаконодавством для відповідних митних режимів.\nТовари, що потребують спеціальних умов зберігання чи\nспеціального обладнання, не можуть зберігатися на складах митних\nорганів, на яких не можуть бути створені відповідні умови чи\nвідсутнє відповідне обладнання.\nПорядок роботи складу митного органу визначається спеціально\nуповноваженим центральним органом виконавчої влади в галузі митної\nсправи.\nМитні органи, на складах яких зберігаються товари і\nтранспортні засоби, несуть відповідальність за їх втрату або\nпошкодження в порядку, встановленому законом.\nСтаття 169. Строк зберігання товарів і транспортних засобів\nна складах митних органів\nТовари, зазначені у пунктах 1-3 частини першої статті 166 та\nу пунктах 1-3 частини першої статті 168 цього Кодексу, можуть\nзберігатися на складах митних органів протягом трьох місяців.\nТовари, зазначені у пункті 4 частини першої статті 168,\nможуть зберігатися на складах митних органів протягом строків,\nустановлених статтею 214 цього Кодексу.\nТовари, зазначені у пункті 4 частини першої статті 166,\nтовари та документація, зазначені у пунктах 5-7 частини першої\nстатті 168, а також товари і транспортні засоби, зазначені у\nпункті 8 частини першої статті 168 цього Кодексу, зберігаються на\nскладах митних органів протягом строків, що визначаються\nзаконодавством.\nСтаття 170. Операції з товарами, що зберігаються на складах\nмитних органів підприємствами\nПідприємства, які зберігають товари на складах митних органів\nпід митним контролем, можуть з дозволу та під контролем цих\nорганів здійснювати із зазначеними товарами операції, передбачені\nстаттею 63 цього Кодексу, а також:\n1) підготовку товарів до продажу та транспортування\n(роздрібнення партії, формування відправлень, сортування,\nупакування та перепакування);\n2) змішування товарів (компонентів) без надання одержаній\nпродукції характеристик і властивостей, що істотно відрізняють її\nвід вихідних складових;\n3) прості складські операції."
    },
    {
      "provision_ref": "art171",
      "section": "171",
      "title": "Стаття 171. Видача товарів із складів митних органів",
      "content": "Товари, що зберігаються підприємствами на складах митних\nорганів під митним контролем, можуть бути видані їм лише після їх\nмитного оформлення.\nТовари, зазначені у частині першій цієї статті, можуть бути\nвидані також особі, до якої протягом строку зберігання перейшло\nправо власності на ці товари або право володіння ними.\nГлава 25\n\nРОЗПОРЯДЖЕННЯ ТОВАРАМИ, ТРАНСПОРТНИМИ ЗАСОБАМИ\nТА КОШТАМИ"
    },
    {
      "provision_ref": "art172",
      "section": "172",
      "title": "Стаття 172. Розпорядження товарами і транспортними засобами",
      "content": "Товари, що зберігаються під митним контролем (крім зазначених\nу пункті 1 частини першої статті 166 цього Кодексу), за якими\nвласник або уповноважена ним особа не звернулися до закінчення\nстроків зберігання, зазначених у частинах першій та другій\nстатті 169 цього Кодексу, підлягають реалізації, про що\nвідповідний митний орган повідомляє власника зазначених товарів не\nпізніш як за два тижні до закінчення строків зберігання.\nТовари - предмети порушення митних правил, а також товари із\nспеціально виготовленими сховищами (тайниками) та транспортні\nзасоби, які використовувалися для переміщення цих товарів через\nмитний кордон України з приховуванням від митного контролю,\nконфісковані за рішенням суду, підлягають реалізації, а у\nвипадках, передбачених законом, - безоплатній передачі у володіння\nі користування або знищенню у строки, встановлені законом для\nвиконання судових рішень.\nТовари, які швидко псуються або мають обмежений строк\nзберігання, у тому числі товари - предмети порушення митних\nправил, вилучені відповідно до цього Кодексу, підлягають\nреалізації з урахуванням терміну їх придатності.\nТовари, від яких власник відмовився на користь держави,\nпідлягають реалізації, а у випадках, передбачених законом, -\nбезоплатній передачі у володіння і користування або знищенню у\nстроки, встановлені законом.\nТовари і транспортні засоби, зазначені у частинах\nпершій - четвертій цієї статті, реалізуються на митних аукціонах,\nтоварних біржах або через підприємства торгівлі в порядку,\nвстановленому законодавством.\nРеалізація здійснюється з нарахуванням усіх податків і\nзборів, що підлягають сплаті при переміщенні зазначених товарів,\nтранспортних засобів через митний кордон України, за ставками,\nчинними на день реалізації, якщо такі податки і збори не були\nпопередньо сплачені.\nПорядок розпорядження окремими видами товарів, які не\nпідлягають реалізації, встановлюється Кабінетом Міністрів України."
    },
    {
      "provision_ref": "art173",
      "section": "173",
      "title": "Стаття 173. Організація митних аукціонів",
      "content": "Митні аукціони організуються у порядку, що встановлюється\nКабінетом Міністрів України ( 607-2003-п ).\nСтаття 174. Розпорядження коштами, одержаними від реалізації\nтоварів і транспортних засобів\nКошти, одержані від реалізації товарів, за якими власник або\nуповноважена ним особа не звернулися до закінчення строків\nзберігання, зазначених у частинах першій та другій статті 169\nцього Кодексу, після вирахування сум належних податків і зборів,\nвиплати комісійної винагороди підприємству торгівлі, яке\nреалізувало зазначені товари, а також відшкодування витрат на\nзберігання цих товарів, їх оцінку, сертифікацію, транспортування,\nпроведення, у разі необхідності, аналізів та експертиз, надсилання\nїх власникам відповідних повідомлень зберігаються на депозитному\nрахунку відповідного митного органу.\nУ разі, якщо товари - предмети порушення митних правил, які\nшвидко псуються або мають обмежений строк зберігання, реалізуються\nдо винесення судом рішення по справі про порушення митних правил,\nусі кошти, одержані від їх реалізації, вилучаються для\nзабезпечення відповідно до цього Кодексу стягнення вартості цих\nтоварів у разі їх конфіскації.\nЯкщо за рішенням суду по справі до особи, яка вчинила\nпорушення митних правил, не буде застосовано стягнення у вигляді\nконфіскації товарів, зазначених у частині другій цієї статті, або\nсправу про порушення митних правил буде припинено, кошти, одержані\nвід реалізації зазначених товарів, зберігаються на депозитному\nрахунку відповідного митного органу після вирахування сум належних\nподатків і зборів. Витрати, зазначені у частині першій цієї\nстатті, при цьому не відшкодовуються і комісійна винагорода\nпідприємству торгівлі не виплачується.\nЯкщо за рішенням суду по справі до особи, яка вчинила\nпорушення митних правил, буде застосовано тільки стягнення у\nвигляді штрафу, частина коштів, одержаних від реалізації товарів,\nзазначених у частині другій цієї статті, може вилучатися для\nзабезпечення цього стягнення.\nКошти, одержані від реалізації товарів і транспортних\nзасобів, конфіскованих за рішенням суду, а також товарів, від яких\nвласник відмовився на користь держави, після відшкодування витрат,\nзазначених у частині першій цієї статті, та виплати комісійної\nвинагороди підприємству торгівлі перераховуються до Державного\nбюджету України.\nВласник товарів, зазначених у частині першій, а у відповідних\nвипадках - і у частині другій цієї статті, або уповноважена ним\nособа може отримати з депозитного рахунку митного органу залишок\nкоштів, одержаних від їх реалізації, протягом загального строку\nпозовної давності, встановленого законом. У випадку, зазначеному в\nчастині першій цієї статті, строк позовної давності обчислюється з\nдня передачі товарів на зберігання, а у випадках, зазначених у\nчастинах третій та четвертій цієї статті, - з дня набрання\nзаконної сили рішенням суду по справі. Кошти, не отримані протягом\nцього строку, перераховуються до Державного бюджету України."
    },
    {
      "provision_ref": "art175",
      "section": "175",
      "title": "Стаття 175. Розпорядження конфіскованою валютою",
      "content": "Валюта України, іноземна валюта, конфісковані за рішеннями\nсудів, перераховуються до Державного бюджету України.\nГлава 26\n\nМИТНИЙ БРОКЕР"
    },
    {
      "provision_ref": "art176",
      "section": "176",
      "title": "Стаття 176. Митний брокер",
      "content": "Митний брокер (посередник) - це підприємство, що здійснює\nдекларування товарів і транспортних засобів, які переміщуються\nчерез митний кордон України, і має ліцензію на право здійснення\nмитної брокерської діяльності, видану спеціально уповноваженим\nцентральним органом виконавчої влади в галузі митної справи.\nМитним брокером може бути тільки підприємство-резидент. Від імені\nцього підприємства декларування товарів і транспортних засобів, що\nпереміщуються через митний кордон України, може здійснювати його\nвідокремлений структурний підрозділ (філія, представництво тощо)."
    },
    {
      "provision_ref": "art177",
      "section": "177",
      "title": "Стаття 177. Здійснення діяльності митного брокера",
      "content": "Митний брокер здійснює брокерську діяльність відповідно до\nнорм цього Кодексу та ліцензійних умов, що затверджуються\nспеціально уповноваженим органом з питань ліцензування та органом\nліцензування.\nВзаємовідносини митного брокера з особою, яку він\nпредставляє, визначаються договором доручення."
    },
    {
      "provision_ref": "art178",
      "section": "178",
      "title": "Стаття 178. Ліцензування діяльності митного брокера",
      "content": "Ліцензування діяльності митного брокера здійснюється\nвідповідно до Закону України \"Про ліцензування певних видів\nгосподарської діяльності\" ( 1775-14 )."
    },
    {
      "provision_ref": "art179",
      "section": "179",
      "title": "Стаття 179. Права та обов'язки митного брокера",
      "content": "Митний брокер виконує повноваження в обсязі, встановленому за\nдорученням особи, яку він представляє, здійснювати будь-які\nоперації, пов'язані з пред'явленням митному органу товарів,\nтранспортних засобів та документів на них до митного оформлення.\nМитний брокер має право здійснювати свої функції з\nдекларування товарів і транспортних засобів у будь-якому митному\nоргані України.\nВчиняючи дії, передбачені частиною першою цієї статті, митний\nброкер виконує всі обов'язки і несе відповідальність, встановлену\nзаконом."
    },
    {
      "provision_ref": "art180",
      "section": "180",
      "title": "Стаття 180. Реєстр митних брокерів",
      "content": "Спеціально уповноважений центральний орган виконавчої влади в\nгалузі митної справи веде реєстр митних брокерів і забезпечує його\nперіодичну публікацію.\nСтаття 181. Інформація, отримана митним брокером та його\nпрацівниками від особи, яку вони представляють\nІнформація, отримана митним брокером та його працівниками від\nособи, яку вони представляють у процесі здійснення митних\nпроцедур, може використовуватися виключно для цілей цих процедур.\nЗа розголошення інформації, що становить комерційну таємницю\nабо є конфіденційною, митний брокер несе відповідальність\nвідповідно до закону.\nГлава 27\n\nМИТНИЙ ПЕРЕВІЗНИК"
    },
    {
      "provision_ref": "art182",
      "section": "182",
      "title": "Стаття 182. Митний перевізник",
      "content": "Митний перевізник - це підприємство, яке здійснює перевезення\nміж митними органами товарів, що перебувають під митним контролем,\nбез застосування при цьому заходів гарантування доставки товарів\nдо митного органу призначення, передбачених пунктами 1, 2 та 4\nчастини першої статті 161 цього Кодексу.\nМитним перевізником може бути тільки підприємство-резидент.\nВідносини митного перевізника з власником товарів\nвизначаються відповідним договором."
    },
    {
      "provision_ref": "art184",
      "section": "184",
      "title": "Стаття 184. Реєстр митних перевізників",
      "content": "Спеціально уповноважений центральний орган виконавчої влади в\nгалузі митної справи веде реєстр митних перевізників і забезпечує\nйого періодичну публікацію.\nГлава 28\n\nЗАГАЛЬНІ ПОЛОЖЕННЯ"
    },
    {
      "provision_ref": "art185",
      "section": "185",
      "title": "Стаття 185. Види митного режиму",
      "content": "Відповідно до мети переміщення товарів через митний кордон\nУкраїни запроваджуються такі види митного режиму:\n1) імпорт;\n2) реімпорт;\n3) експорт;\n4) реекспорт;\n5) транзит;\n6) тимчасове ввезення (вивезення);\n7) митний склад;\n8) спеціальна митна зона;\n9) магазин безмитної торгівлі;\n10) переробка на митній території України;\n11) переробка за межами митної території України;\n12) знищення або руйнування;\n13) відмова на користь держави.\nМитний режим, не передбачений частиною першою цієї статті,\nможе встановлюватися тільки шляхом внесення відповідних змін до\nцього Кодексу.\nПоложення цієї статті не застосовуються у разі переміщення\nтоварів від штучного острова, установки або споруди, створених у\nвиключній (морській) економічній зоні України, на які поширюється\nвиключна юрисдикція України, до митного органу, розташованого на\nтериторії України, зайнятій сушею."
    },
    {
      "provision_ref": "art186",
      "section": "186",
      "title": "Стаття 186. Вибір та зміна митного режиму",
      "content": "Декларант самостійно визначає митний режим товарів і\nтранспортних засобів, які переміщуються через митний кордон\nУкраїни, відповідно до мети їх переміщення та на підставі\nдокументів, що подаються митному органу для здійснення митного\nконтролю та митного оформлення.\nЗміна митного режиму допускається за умови виконання всіх\nналежних процедур щодо заявленого режиму, дотримання вимог\nзаконодавства щодо тарифних і нетарифних заходів регулювання та\nподання митному органу для здійснення митного контролю та митного\nоформлення відповідних документів, що підтверджують заявлений\nрежим.\nСтаття 187. Регулювання питань, пов'язаних із застосуванням\nмитних режимів\nПитання, пов'язані із здійсненням митного контролю відповідно\nдо заявленого митного режиму, регулюються спеціально уповноваженим\nцентральним органом виконавчої влади в галузі митної справи, який\nвизначає порядок здійснення такого контролю та надає роз'яснення\nщодо застосування відповідних митних процедур.\nГлава 29\n\nІМПОРТ"
    },
    {
      "provision_ref": "art188",
      "section": "188",
      "title": "Стаття 188. Поняття митного режиму імпорту",
      "content": "Імпорт - митний режим, відповідно до якого товари ввозяться\nна митну територію України для вільного обігу без обмеження строку\nїх перебування на цій території та можуть використовуватися без\nбудь-яких митних обмежень."
    },
    {
      "provision_ref": "art189",
      "section": "189",
      "title": "Стаття 189. Умови переміщення товарів у режимі імпорту",
      "content": "Ввезення товарів на митну територію України в режимі імпорту\nпередбачає:\n1) подання митному органу документів, що засвідчують підстави\nта умови ввезення товарів на митну територію України;\n2) сплату податків і зборів, якими обкладаються товари під\nчас ввезення на митну територію України відповідно до законів\nУкраїни;\n3) дотримання вимог, передбачених законом, щодо заходів\nнетарифного регулювання та інших обмежень.\nГлава 30\n\nРЕІМПОРТ"
    },
    {
      "provision_ref": "art190",
      "section": "190",
      "title": "Стаття 190. Поняття митного режиму реімпорту",
      "content": "Реімпорт - митний режим, відповідно до якого товари, що\nпоходять з України та вивезені за межі митної території України\nзгідно з митним режимом експорту, не пізніше ніж у встановлений\nзаконодавством строк ввозяться на митну територію України для\nвільного обігу на цій території."
    },
    {
      "provision_ref": "art191",
      "section": "191",
      "title": "Стаття 191. Умови переміщення товарів у режимі реімпорту",
      "content": "Товари можуть переміщуватися через митний кордон України у\nмитному режимі реімпорту, якщо вони:\n1) походять з митної території України;\n2) ввозяться на митну територію України не пізніше ніж через\nодин рік після їх вивезення (експорту) за межі митної території\nУкраїни;\n3) не використовувалися за межами України з метою одержання\nприбутку;\n4) ввозяться у тому ж стані, в якому вони перебували на\nмомент вивезення (експорту), крім змін внаслідок природного\nзношення або втрат за нормальних умов транспортування та\nзберігання, а також інших випадків, що визначаються Кабінетом\nМіністрів України."
    },
    {
      "provision_ref": "art192",
      "section": "192",
      "title": "Стаття 192. Оформлення товарів у режимі реімпорту",
      "content": "Оформлення митним органом товарів у режимі реімпорту можливе\nлише за умови, що товари, заявлені у режим реімпорту, можуть бути\nідентифіковані як такі, що були раніше експортованими товарами.\nСтаття 193. Повернення сум вивізного (експортного) мита та\nінших коштів при реімпорті товарів\nУ разі реімпорту товарів протягом одного року з дати їх\nекспорту суми вивізного (експортного) мита, сплачені при їх\nекспорті, повертаються власникам цих товарів або уповноваженим\nними особам на підставі їх заяв. Повернення зазначених сум\nздійснюється за рахунок Державного бюджету України органами\nДержавного казначейства України за поданням відповідних митних\nорганів.\nОсоба, що переміщує товари в режимі реімпорту, сплачує суми,\nодержані експортером як виплати або за рахунок інших пільг,\nнаданих під час вивезення (експорту) цих товарів, а також проценти\nз цих сум, нараховані за обліковою ставкою Національного банку\nУкраїни.\nГлава 31\n\nЕКСПОРТ"
    },
    {
      "provision_ref": "art194",
      "section": "194",
      "title": "Стаття 194. Поняття митного режиму експорту",
      "content": "Експорт - митний режим, відповідно до якого товари вивозяться\nза межі митної території України для вільного обігу без\nзобов'язання про їх повернення на цю територію та без встановлення\nумов їх використання за межами митної території України."
    },
    {
      "provision_ref": "art195",
      "section": "195",
      "title": "Стаття 195. Умови переміщення товарів у режимі експорту",
      "content": "Вивезення товарів за межі митної території України в режимі\nекспорту передбачає:\n1) подання митному органу документів, що засвідчують підстави\nта умови вивезення товарів за межі митної території України;\n2) сплату податків і зборів, встановлених на експорт товарів;\n3) дотримання експортером вимог, передбачених законом.\nГлава 32\n\nРЕЕКСПОРТ"
    },
    {
      "provision_ref": "art196",
      "section": "196",
      "title": "Стаття 196. Поняття митного режиму реекспорту",
      "content": "Реекспорт - митний режим, відповідно до якого товари, що\nпоходять з інших країн, не пізніше ніж у встановлений\nзаконодавством строк з моменту їх ввезення на митну територію\nУкраїни вивозяться з цієї території в режимі експорту."
    },
    {
      "provision_ref": "art197",
      "section": "197",
      "title": "Стаття 197. Умови переміщення товарів у режимі реекспорту",
      "content": "Товари, що походять з інших країн, можуть вивозитися за межі\nмитної території України у режимі реекспорту, якщо:\n1) митному органу подано дозвіл уповноваженого Президентом\nУкраїни органу чи органу, визначеного міжнародним договором\nУкраїни, укладеним в установленому законом порядку, на реекспорт\nтоварів; { Пункт 1 статті 197 із змінами, внесеними згідно із\nЗаконом N 2592-VI ( 2592-17 ) від 07.10.2010 }\n2) товари, що реекспортуються, перебувають у тому ж стані, в\nякому вони перебували на момент ввезення на митну територію\nУкраїни, крім змін внаслідок природного зношення або втрат за\nнормальних умов транспортування та зберігання;\n3) товари, що реекспортуються, не використовувалися на\nтериторії України з метою одержання прибутку;\n4) товари, що реекспортуються, вивозяться не пізніше ніж\nчерез один рік з дня їх ввезення на митну територію України.\nСтаття 198. Звільнення від оподаткування товарів, що\nреекспортуються\nЗвільнення від оподаткування товарів, що реекспортуються,\nрегулюється виключно податковими законами України.\nСтаття 199. Незастосування заходів нетарифного регулювання\nдо товарів, що реекспортуються\nДо товарів, що реекспортуються, не застосовуються заходи\nнетарифного регулювання, крім випадків, визначених законом.\nГлава 33\n\nТРАНЗИТ"
    },
    {
      "provision_ref": "art200",
      "section": "200",
      "title": "Стаття 200. Поняття митного режиму транзиту",
      "content": "Транзит - митний режим, відповідно до якого товари і\nтранспортні засоби переміщуються під митним контролем між двома\nмитними органами або в межах зони діяльності одного митного органу\nбез будь-якого використання таких товарів і транспортних засобів\nна митній території України."
    },
    {
      "provision_ref": "art201",
      "section": "201",
      "title": "Стаття 201. Умови переміщення товарів у режимі транзиту",
      "content": "Товари, що переміщуються транзитом, повинні:\n1) перебувати у незмінному стані, крім змін внаслідок\nприродного зношення або втрат за нормальних умов транспортування\nта зберігання;\n2) не використовуватися на території України ні з якою іншою\nметою, крім транзиту;\n3) у випадках, визначених законодавством України,\nпереміщуватися за наявності дозволу на транзит через територію\nУкраїни, який видається відповідними уповноваженими органами;\n4) у випадках, визначених Кабінетом Міністрів України,\nпереміщуватися встановленими маршрутами та шляхами;\n5) бути доставленими до митного органу призначення у строк,\nщо визначається відповідно до чинних в Україні нормативів на\nперевезення вантажів, виходячи з виду транспорту, маршруту,\nвідстані до кінцевого пункту та інших умов перевезення."
    },
    {
      "provision_ref": "art202",
      "section": "202",
      "title": "Стаття 202. Заходи гарантування під час транзиту товарів",
      "content": "У випадках, передбачених законодавством України, митний орган\nдозволяє переміщення товарів у режимі транзиту лише за умови\nналежного обладнання транспортного засобу та застосування заходів\nгарантування доставки товарів до митного органу призначення,\nпередбачених статтями 161-164 цього Кодексу.\nСтаття 203. Допущення товарів до переміщення в режимі\nтранзиту\nРішення про допущення товарів до переміщення в режимі\nтранзиту приймається митним органом на підставі наявних документів\nі за умови виконання перевізником положень цього Кодексу та інших\nзаконів України.\nГлава 34\n\nТИМЧАСОВЕ ВВЕЗЕННЯ (ВИВЕЗЕННЯ)\nСтаття 204. Поняття митного режиму тимчасового ввезення\n(вивезення)\nТимчасове ввезення (вивезення) - митний режим, відповідно до\nякого товари можуть ввозитися на митну територію України чи\nвивозитися за межі митної території України з обов'язковим\nнаступним поверненням цих товарів без будь-яких змін, крім\nприродного зношення чи втрат за нормальних умов транспортування.\nСтаття 205. Умови переміщення товарів у режимі тимчасового\nввезення (вивезення)\nПереміщення товарів у режимі тимчасового ввезення (вивезення)\nпередбачає:\n1) подання митному органу документів на такі товари з\nобгрунтуванням підстав їх тимчасового ввезення на митну територію\nУкраїни (вивезення за межі митної території України);\n2) надання митному органу, що здійснює митне оформлення\nтоварів, які тимчасово ввозяться (вивозяться), зобов'язання про їх\nзворотне вивезення (ввезення) у строки, що обумовлені метою\nтимчасового ввезення (вивезення), але не перевищують строків,\nвстановлених цим Кодексом;\n3) подання митному органу, що здійснює митне оформлення\nтоварів, які тимчасово ввозяться (вивозяться), дозволу\nвідповідного компетентного органу на тимчасове ввезення\n(вивезення) товарів, якщо отримання такого дозволу передбачено\nзаконом.\nСтаття 206. Товари, щодо яких може надаватися дозвіл на\nтимчасове ввезення (вивезення) з умовним повним\nзвільненням від оподаткування\nДозвіл на тимчасове ввезення на митну територію України\n(тимчасове вивезення за межі митної території України) під\nзобов'язання про зворотне вивезення допускається щодо:\nтоварів, призначених для демонстрації або використання на\nвиставках, ярмарках, конференціях або інших подібних заходах;\nпрофесійного обладнання, необхідного особам, які прибувають в\nУкраїну (виїжджають з України), для підготовки репортажів,\nздійснення записів або передач для засобів масової інформації або\nзйомки фільмів;\nконтейнерів, піддонів, упаковки, а також будь-яких інших\nтоварів, що ввозяться (вивозяться) у зв'язку з якою-небудь\nкомерційною операцією, але ввезення яких саме по собі не є\nкомерційною операцією;\nзразків товарів і предметів та рекламних фільмів за умови, що\nвони залишаються власністю особи, яка перебуває або проживає за\nмежами території тимчасового ввезення, і їх використання на\nтериторії України не має комерційного характеру;\nтоварів, що ввозяться з освітніми, науковими чи культурними\nцілями, тобто наукового та навчального обладнання, обладнання для\nполіпшення дозвілля моряків, а також будь-яких інших товарів, що\nввозяться в рамках навчальної, наукової або культурної діяльності;\nособистих речей пасажирів та товарів, що ввозяться для\nспортивних цілей;\nматеріалів для реклами та туризму;\nтранспортних засобів, що використовуються виключно для\nперевезення пасажирів і товарів через митний кордон України;\nморських і річкових суден, інших плавучих засобів та\nповітряних суден, які ввозяться з метою ремонту; { Абзац десятий\nстатті 206 в редакції Закону N 1766-IV ( 1766-15 ) від\n15.06.2004 }\nустаткування та матеріалів, призначених нерезидентами для\nбудівництва та ремонту морських і річкових суден, інших плавучих\nзасобів та повітряних суден. { Абзац одинадцятий статті 206 в\nредакції Закону N 1766-IV ( 1766-15 ) від 15.06.2004 }\nСтаття 207. Допущення товарів до переміщення в режимі\nтимчасового ввезення (вивезення)\nРішення про допущення товарів до переміщення через митний\nкордон України в режимі тимчасового ввезення (вивезення)\nприймається митним органом у порядку ( 1855-2002-п ), що\nвизначається Кабінетом Міністрів України.\nМитні органи не допускають товари до переміщення в режимі\nтимчасового ввезення (вивезення), якщо немає можливості встановити\nнадійність їх ідентифікації, а також у разі відсутності гарантій\nїх повернення."
    },
    {
      "provision_ref": "art208",
      "section": "208",
      "title": "Стаття 208. Строки тимчасового ввезення (вивезення) товарів",
      "content": "Загальний строк тимчасового ввезення (вивезення) товарів\nстановить один рік з дня ввезення на митну територію України\n(вивезення з митної території України).\nЗ урахуванням мети ввезення (вивезення) товарів та інших\nобставин строк, зазначений у частині першій цієї статті, може бути\nпродовжений відповідним митним органом.\nСтаття 209. Звільнення від сплати податків під час\nпереміщення товарів у режимі тимчасового\nввезення (вивезення)\nЗвільнення від сплати податків під час переміщення товарів у\nрежимі тимчасового ввезення (вивезення) регулюється виключно\nподатковими законами України.\nСтаття 210. Розпорядження товарами, щодо яких закінчилися\nстроки тимчасового ввезення (вивезення)\nДо закінчення строків тимчасового ввезення (вивезення) особа,\nяка надала зобов'язання про зворотне вивезення (ввезення) товарів,\nщо перебувають у режимі тимчасового ввезення (вивезення), повинна:\n1) вивезти (ввезти) ці товари згідно із зобов'язанням,\nнаданим митному органу;\n2) або заявити про зміну митного режиму, що допускається щодо\nтаких товарів з додержанням вимог цього Кодексу та інших\nзаконодавчих актів України.\nСтаття 211. Гарантування перебування товарів у режимі\nтимчасового ввезення (вивезення)\nУ разі тимчасового ввезення (вивезення) окремих видів\nтоварів, які визначаються Кабінетом Міністрів України, митне\nоформлення товарів у режимі тимчасового ввезення (вивезення)\nздійснюється митними органами за умови гарантування відповідно до\nзакону додержання режиму тимчасового ввезення (вивезення).\nУ разі тимчасового ввезення товарів на умовах Конвенції про\nтимчасове ввезення ( 995_472 ) (м. Стамбул, 1990 рік) гарантування\nїх перебування у митному режимі тимчасового ввезення здійснюється\nвідповідно до положень зазначеної Конвенції ( 995_472 ).\nГлава 35\n\nМИТНИЙ СКЛАД"
    },
    {
      "provision_ref": "art212",
      "section": "212",
      "title": "Стаття 212. Поняття режиму митного складу",
      "content": "Митний склад - митний режим, відповідно до якого ввезені з-за\nмеж митної території України товари зберігаються під митним\nконтролем без справляння податків і зборів і без застосування до\nних заходів нетарифного регулювання та інших обмежень у період\nзберігання, а товари, що вивозяться за межі митної території\nУкраїни, зберігаються під митним контролем після митного\nоформлення митними органами до фактичного їх вивезення за межі\nмитної території України."
    },
    {
      "provision_ref": "art213",
      "section": "213",
      "title": "Стаття 213. Умови поміщення товарів у режим митного складу",
      "content": "У режим митного складу можуть поміщатися будь-які товари, за\nвинятком товарів, заборонених до ввезення в Україну, вивезення з\nУкраїни та транзиту через територію України, а також товарів,\nперелік ( 1867-2002-п ) яких визначається Кабінетом Міністрів\nУкраїни.\nТовари, що можуть завдати шкоди іншим товарам або вимагають\nособливих умов зберігання, повинні зберігатися у спеціально\nобладнаних приміщеннях."
    },
    {
      "provision_ref": "art214",
      "section": "214",
      "title": "Стаття 214. Строк зберігання товарів у режимі митного складу",
      "content": "Строк зберігання товарів, ввезених із-за меж митної території\nУкраїни, в режимі митного складу не може перевищувати трьох років\nз дати поміщення цих товарів у зазначений режим.\nСтрок зберігання в режимі митного складу підакцизних товарів,\nввезених із-за меж митної території України, не може перевищувати\nтрьох місяців з дати поміщення їх у цей режим.\nТовари, ввезені із-за меж митної території України, що\nзберігаються у режимі митного складу, до закінчення строків\nзберігання, установлених частинами першою та другою цієї статті,\nповинні бути задекларовані власником або уповноваженою ним особою\nдо іншого митного режиму.\nТовари, що вивозяться за межі митної території України,\nможуть зберігатися в режимі митного складу протягом трьох місяців\nз дати поміщення їх у цей режим. До закінчення зазначеного строку\nтакі товари мають бути вивезені за межі митної території України.\nСтаття 215. Операції, що можуть проводитися з товарами, які\nперебувають у режимі митного складу\nЗ товарами, які перебувають у режимі митного складу, можуть\nпроводитися такі операції:\n1) операції, необхідні для забезпечення збереження цих\nтоварів;\n2) підготовка товарів за дозволом митного органу до продажу\n(відчуження) та транспортування: подрібнення партій, формування\nвідправлень, сортування, пакування, перепакування, маркування,\nнавантаження, вивантаження, перевантаження та інші подібні\nоперації.\nКонкретний перелік та порядок здійснення таких операцій\nвстановлюються Кабінетом Міністрів України ( 1867-2002-п ) або\nуповноваженим ним органом."
    },
    {
      "provision_ref": "art216",
      "section": "216",
      "title": "Стаття 216. Митні ліцензійні склади",
      "content": "Для зберігання товарів у режимі митного складу\nвикористовуються спеціально обладнані приміщення, резервуари,\nмайданчики - митні ліцензійні склади.\nГлава 36\n\nСПЕЦІАЛЬНА МИТНА ЗОНА"
    },
    {
      "provision_ref": "art217",
      "section": "217",
      "title": "Стаття 217. Поняття митного режиму спеціальної митної зони",
      "content": "Спеціальна митна зона - це митний режим, відповідно до якого\nдо товарів, які ввозяться на території відповідних типів\nспеціальних (вільних) економічних зон із-за меж митної території\nУкраїни, а також до товарів, які вивозяться з територій зазначених\nзон за межі митної території України, не застосовуються заходи\nтарифного і нетарифного регулювання, якщо інше не передбачено\nзаконом."
    },
    {
      "provision_ref": "art218",
      "section": "218",
      "title": "Стаття 218. Спеціальні митні зони",
      "content": "Спеціальними митними зонами є частини території України, на\nяких запроваджено митний режим спеціальної митної зони. Для цілей\nоподаткування товари, ввезені на території спеціальних митних зон,\nрозглядаються як такі, що знаходяться за межами митної території\nУкраїни. Ввезення на митну територію України цих товарів у\nнезмінному стані або товарів, повністю вироблених, достатньо\nперероблених або оброблених у таких зонах, здійснюється в режимі\nімпорту. Ввезення на митну територію України цих товарів у\nнезмінному стані або товарів, повністю вироблених, достатньо\nперероблених або оброблених у таких зонах, здійснюється в режимі\nімпорту.\nСпеціальні митні зони створюються відповідно до законодавства\nУкраїни про спеціальні (вільні) економічні зони шляхом прийняття\nокремого закону для кожної спеціальної митної зони з визначенням\nїї статусу, території, строку, на який вона створюється, та\nособливостей застосування законодавства України на її території.\nЗаконом встановлюються вимоги щодо створення спеціальної митної\nзони, види товарів, дозволених до ввезення у таку зону, та\nхарактер операцій, що здійснюються з товарами у межах зони. У\nзаконі також визначаються вимоги щодо організації роботи\nспеціальної митної зони та обов'язки органів управління зони по\nвиконанню вимог митного законодавства під час здійснення митного\nконтролю."
    },
    {
      "provision_ref": "art219",
      "section": "219",
      "title": "Стаття 219. Вимоги до спеціальних митних зон",
      "content": "Митний орган, у зоні діяльності якого знаходиться спеціальна\nмитна зона, з метою належної організації митного контролю може\nвимагати від органів управління цієї зони вжиття таких заходів:\n1) спорудження огорожі по периметру зони;\n2) встановлення обмежень щодо порядку доступу в зону у певні\nгодини роботи;\n3) застосування інших заходів, що не перешкоджають\nнормальному функціонуванню зони відповідно до закону про таку\nзону.\nЗабороняється будь-яке будівництво в межах спеціальних митних\nзон без попереднього погодження з митним органом, у зоні\nдіяльності якого знаходиться спеціальна митна зона.\nСтаття 220. Заходи, що вживаються митними органами для\nзабезпечення митного контролю у спеціальних\nмитних зонах\nЗ метою забезпечення належного митного контролю у спеціальних\nмитних зонах митні органи мають право:\n1) здійснювати постійний контроль та нагляд за кордонами\nспеціальних митних зон, а також за доступом у них;\n2) вимагати від осіб, які переміщують товари через кордон\nспеціальної митної зони, ведення обліку руху таких товарів з метою\nїх контролю;\n3) проводити перевірку товарів, що переміщуються через кордон\nспеціальної митної зони, з метою забезпечення здійснення\nпередбачених цим Кодексом операцій та недопущення переміщення\nзаборонених товарів;\n4) здійснювати перевірки товарів, що знаходяться у\nспеціальних митних зонах;\n5) здійснювати інші передбачені законом заходи, спрямовані на\nзабезпечення надійності митного контролю.\nСтаття 221. Операції, що можуть здійснюватися з товарами\nу спеціальних митних зонах\nУ спеціальних митних зонах допускається здійснення виробничих\nта інших комерційних операцій з товарами за умови додержання\nположень цього Кодексу. Перелік видів товарів та операцій, що з\nними здійснюються, визначається у законі про конкретну спеціальну\nмитну зону.\nЗ метою забезпечення виконання законів та з урахуванням\nхарактеру товарів можуть запроваджуватися окремі заборони та\nобмеження щодо здійснення операцій з товарами у спеціальних митних\nзонах. Такі заборони та обмеження стосовно спеціальних митних зон\nвстановлюються законами.\nКабінет Міністрів України може обмежувати або забороняти\nввезення окремих товарів у спеціальні митні зони.\nСтаття 222. Строки перебування товарів у спеціальних митних\nзонах\nТовари можуть перебувати у спеціальних митних зонах протягом\nусього часу функціонування таких зон.\nСтаття 223. Облік товарів, що знаходяться у спеціальних\nмитних зонах\nОсоби, які здійснюють операції з товарами у спеціальних\nмитних зонах, ведуть облік товарів, що ввозяться, вивозяться,\nзберігаються, виробляються, переробляються, закуповуються та\nреалізуються, і подають митним органам звітність про такі операції\nу порядку, що встановлюється спеціально уповноваженим центральним\nорганом виконавчої влади в галузі митної справи. Будь-які зміни,\nщо відбуваються з товарами в межах спеціальних митних зон, мають\nвідображатися в облікових документах.\nСтаття 224. Розпорядження товарами, що знаходяться в\nспеціальній митній зоні, у разі ліквідації зони\nУ разі ліквідації спеціальної митної зони власники товарів,\nщо перебувають у цій зоні, або уповноважені ними особи зобов'язані\nрозпорядитися зазначеними товарами до моменту остаточного\nвирішення усіх питань, пов'язаних з ліквідацією спеціальної митної\nзони.\nУ разі якщо до моменту остаточного вирішення усіх питань,\nпов'язаних з ліквідацією спеціальної митної зони, власник товарів,\nщо перебувають у цій зоні, або уповноважена ним особа не\nрозпорядиться зазначеними товарами, такі товари підлягають\nдекларуванню до іншого митного режиму.\nГлава 37\n\nМАГАЗИН БЕЗМИТНОЇ ТОРГІВЛІ\nСтаття 225. Поняття митного режиму магазину безмитної\nторгівлі\nМагазин безмитної торгівлі - митний режим, відповідно до\nякого товари, а також супутні товарам роботи, не призначені для\nспоживання на митній території України, знаходяться та\nреалізуються під митним контролем у пунктах пропуску на митному\nкордоні України, відкритих для міжнародного сполучення, інших\nзонах митного контролю, визначених митними органами України, без\nсправляння мита, податків, установлених на експорт та імпорт таких\nтоварів, та без застосування заходів нетарифного регулювання.\nСтаття 226. Умови реалізації товарів у режимі магазину\nбезмитної торгівлі\nТовари, а також супутні товарам роботи, в режимі магазину\nбезмитної торгівлі реалізуються лише у спеціальних торговельних\nзакладах (магазинах безмитної торгівлі).\nРозташування магазинів безмитної торгівлі та умови реалізації\nв них товарів повинні виключати можливість безпосереднього\nввезення цих товарів для споживання на митній території України.\nПриміщення магазину безмитної торгівлі може включати в себе:\n1) торговельний зал (зали), у тому числі бари та пункти\nгромадського харчування;\n2) допоміжні приміщення;\n3) склад магазину.\nСтрок перебування товарів у режимі магазину безмитної\nторгівлі не може перевищувати трьох років з дня їх поміщення у цей\nрежим. Після закінчення або впродовж зазначеного строку товари\nможуть бути заявлені митному органу:\n1) для вільного обігу на митній території України;\n2) для вільного обігу за межами митної території України;\n3) для поміщення в режим митного складу;\n4) для знищення під митним контролем.\nВласники магазинів безмитної торгівлі можуть мати митні\nсклади для зберігання та наступного постачання в магазини всіх\nвидів товарів, у тому числі підакцизних.\nМагазини безмитної торгівлі здійснюють торгівлю всіма видами\nпродовольчих і непродовольчих товарів вітчизняного (на умовах\nекспорту) та іноземного походження, крім товарів, які заборонені\nвідповідно до законодавства до ввезення, вивезення та транзиту\nчерез територію України.\nПорядок відкриття, ліквідації магазинів безмитної торгівлі, а\nтакож правила продажу ними товарів ( 1089-2003-п ) встановлюються\nКабінетом Міністрів України."
    },
    {
      "provision_ref": "art227",
      "section": "227",
      "title": "Стаття 227. Вимоги до власників магазинів безмитної торгівлі",
      "content": "Власником магазину безмитної торгівлі може бути лише\nпідприємство-резидент.\nВласник магазину безмитної торгівлі зобов'язаний:\n1) своєчасно декларувати митному органу товари, що надходять\nдо магазину чи вибувають з магазину, та подавати всі документи,\nнеобхідні для здійснення митного контролю та митного оформлення;\n2) виключити можливість надходження до магазину та вилучення\nз магазину товарів поза митним контролем;\n3) дотримуватися положень цього Кодексу та інших законодавчих\nактів України щодо умов діяльності магазинів безмитної торгівлі;\n4) вести облік товарів, що надходять до магазину безмитної\nторгівлі та реалізуються ним, і подавати митним органам, в зоні\nдіяльності яких знаходиться магазин безмитної торгівлі, звіт про\nрух товарів у магазині за формою, встановленою спеціально\nуповноваженим центральним органом виконавчої влади в галузі митної\nсправи.\nСтаття 228. Розпорядження товарами, що знаходяться в магазині\nбезмитної торгівлі, у разі його ліквідації\nУ разі набрання чинності рішенням про ліквідацію магазину\nбезмитної торгівлі розміщення нових партій товарів, а також\nреалізація товарів у магазині не дозволяються. Товари, що\nзнаходяться в магазині безмитної торгівлі, підлягають негайному\nпереміщенню на склад магазину та декларуванню власником магазину\nдо іншого митного режиму.\nГлава 38\n\nПЕРЕРОБКА НА МИТНІЙ ТЕРИТОРІЇ УКРАЇНИ\nСтаття 229. Поняття митного режиму переробки на митній\nтериторії України\nПереробка на митній території України - митний режим,\nвідповідно до якого ввезені на митну територію України товари, що\nпоходять з інших країн, піддаються у встановленому законодавством\nпорядку переробці без застосування до них заходів нетарифного\nрегулювання, за умови вивезення за межі митної території України\nпродуктів переробки відповідно до митного режиму експорту.\nСтаття 230. Дозвіл на переробку товарів на митній території\nУкраїни\nВвезення та переробка на митній території України товарів, що\nпоходять з інших країн, здійснюються з дозволу митного органу\nвідповідно до положень цього Кодексу та інших законів України.\nДозвіл на переробку товарів на митній території України може\nбути скасовано митним органом, якщо його видано на підставі\nнедостовірних даних, що мали істотне значення для прийняття\nрішення, або у разі коли підприємство-резидент, якому видано такий\nдозвіл, не дотримується положень цього Кодексу та інших актів\nзаконодавства України."
    },
    {
      "provision_ref": "art231",
      "section": "231",
      "title": "Стаття 231. Операції щодо переробки товарів",
      "content": "Кількість операцій щодо переробки товарів у митному режимі\nпереробки на митній території України не обмежується.\nОперації щодо переробки товарів можуть включати:\n1) власне переробку товарів;\n2) обробку товарів - монтаж, збирання, монтування та\nналагодження, внаслідок чого одержуються інші товари;\n3) ремонт товарів, у тому числі відновлення та регулювання;\n4) використання окремих товарів, що не є продуктами\nпереробки, але які сприяють чи полегшують процес виготовлення\nпродуктів переробки, якщо самі вони при цьому повністю\nвитрачаються.\nОбмеження на окремі операції щодо переробки товарів, порядок\nвиконання операцій щодо переробки товарів, включаючи можливість та\nумови використання українських товарів у процесі переробки,\nвизначаються цим Кодексом та іншими законами України.\nОкремі операції з переробки товарів за дорученням\nпідприємства-резидента, якому видано дозвіл на переробку товарів\nна митній території України, та з дозволу митного органу можуть\nздійснюватися іншим підприємством. При цьому відповідальність\nперед митними органами за дотримання визначеного порядку переробки\nтоварів несе підприємство, якому видано дозвіл на проведення\nоперацій щодо переробки товарів на митній території України.\nУ разі якщо за умовами переробки товарів на митній території\nУкраїни передбачається виконання кількох операцій щодо їх\nпереробки кількома підприємствами, кожне з підприємств, яке бере\nучасть у процесі переробки, повинне одержати дозвіл митного органу\nна переробку товарів на митній території України. Переміщення\nтоварів між підприємствами, що беруть участь у їх переробці,\nздійснюється з дозволу і під контролем митних органів.\nСтаття 232. Строки переробки товарів на митній території\nУкраїни\nСтрок переробки товарів на митній території України\nобчислюється починаючи з дня завершення митного оформлення митним\nорганом товарів, що ввозяться для переробки.\nСтрок переробки товарів на митній території України\nвстановлюється митним органом під час надання дозволу\nпідприємству-резиденту виходячи з тривалості процесу переробки\nтоварів та розпорядження продукцією їх переробки, але, як правило,\nне може бути більшим ніж 90 днів.\nВиходячи з технологічних особливостей переробки Кабінет\nМіністрів України за поданням відповідного міністерства або іншого\nцентрального органу виконавчої влади може встановлювати інші\nстроки переробки товарів, ніж ті, що зазначені у частині другій\nцієї статті.\nСтаття 233. Перевірка митними органами дотримання режиму\nпереробки на митній території України\nМитні органи можуть проводити перевірку товарів, ввезених для\nпереробки на митній території України, а також продуктів їх\nпереробки у будь-якої особи, яка здійснює операції щодо переробки\nтаких товарів."
    },
    {
      "provision_ref": "art234",
      "section": "234",
      "title": "Стаття 234. Обсяг виходу продуктів переробки",
      "content": "Митні органи здійснюють контроль за обов'язковим обсягом\nвиходу продуктів переробки, що утворюються в результаті переробки\nтоварів на митній території України. Дані про обов'язковий обсяг\nвиходу продуктів переробки зазначаються в договорі (контракті) на\nпереробку товарів на митній території України."
    },
    {
      "provision_ref": "art235",
      "section": "235",
      "title": "Стаття 235. Порядок митного оформлення продуктів переробки",
      "content": "У разі вивезення за межі митної території України товарів,\nввезених для переробки на митній території України, чи продуктів\nїх переробки такі товари підлягають декларуванню митним органам з\nподанням окремого документа - митної декларації, в якій\nзазначаються кількість та вартість українських товарів, витрачених\nна здійснення операцій щодо переробки товарів, що ввозилися для\nпереробки.\nМитне оформлення українських товарів, використаних під час\nпереробки товарів, що походять з інших країн, здійснюється у\nпорядку, встановленому цим Кодексом та іншими законами України для\nмитного оформлення експорту товарів українського походження.\nСтаття 236. Умови реалізації продуктів переробки на митній\nтериторії України\nЯкщо умовами переробки на митній території України товарів,\nщо походять з інших країн, передбачено проведення розрахунків\nчастиною продуктів їх переробки, такі продукти мають бути\nоформлені як ввезені на митну територію України в режимі імпорту\nзі справлянням усіх належних податків і зборів та застосуванням\nвідповідних заходів нетарифного регулювання відповідно до\nзаконодавства.\nГлава 39\n\nПЕРЕРОБКА ЗА МЕЖАМИ МИТНОЇ ТЕРИТОРІЇ УКРАЇНИ\nСтаття 237. Поняття митного режиму переробки за межами\nмитної території України\nПереробка за межами митної території України - митний режим,\nвідповідно до якого товари, що перебувають у вільному обігу на\nмитній території України, вивозяться без застосування заходів\nтарифного та нетарифного регулювання з метою їх переробки за\nмежами митної території України та наступного повернення в\nУкраїну.\nСтаття 238. Операції щодо переробки товарів за межами митної\nтериторії України\nПід час переробки товарів за межами митної території України\nможуть здійснюватися операції, зазначені у частині другій\nстатті 231 цього Кодексу.\nЗаконами України можуть бути встановлені обмеження щодо\nокремих операцій з переробки товарів за межами митної території\nУкраїни.\nСтаття 239. Дозвіл на вивезення товарів для переробки за\nмежами митної території України\nВивезення товарів для переробки за межами митної території\nУкраїни здійснюється з дозволу митного органу на основі положень\nцього Кодексу та інших законів України.\nДозвіл на вивезення товарів для переробки за межами митної\nтериторії України може бути скасовано митним органом у разі, якщо\nйого видано на підставі недостовірних даних, що мали істотне\nзначення для прийняття рішення, або якщо підприємство-резидент,\nякому видано такий дозвіл, не дотримується положень цього Кодексу\nта інших законів України.\nСтаття 240. Строки переробки товарів за межами митної\nтериторії України\nСтрок переробки товарів за межами митної території України\nобчислюється починаючи з дня завершення митного оформлення митним\nорганом товарів, що вивозяться для переробки.\nСтрок переробки товарів за межами митної території України\nвстановлюється митним органом під час видачі дозволу\nпідприємству-резиденту виходячи з тривалості процесу переробки\nтоварів, але, як правило, не може бути більшим ніж 90 днів.\nВиходячи з технологічних особливостей переробки Кабінет\nМіністрів України за поданням відповідного міністерства або іншого\nцентрального органу виконавчої влади може встановлювати інші\nстроки переробки товарів, ніж ті, що зазначені у частині другій\nцієї статті."
    },
    {
      "provision_ref": "art241",
      "section": "241",
      "title": "Стаття 241. Обсяг виходу продуктів переробки",
      "content": "Митні органи здійснюють контроль за обов'язковим обсягом\nвиходу продуктів переробки, що утворюються в результаті переробки\nтоварів за межами митної території України. Дані про обов'язковий\nобсяг виходу продуктів переробки зазначаються в договорі\n(контракті) на переробку продукції за межами митної території\nУкраїни.\nСтаття 242. Порядок митного оформлення та оподаткування\nпродуктів переробки\nУ разі ввезення на митну територію України товарів, вивезених\nза її межі для переробки, чи продуктів переробки вони підлягають\nдекларуванню з поданням окремого документа - декларації на товари\nіноземного походження, які були витрачені в процесі переробки\nукраїнських товарів.\nПродукти переробки, що ввозяться на митну територію України,\nоподатковуються відповідно до закону.\nГлава 40\n\nЗНИЩЕННЯ АБО РУЙНУВАННЯ"
    },
    {
      "provision_ref": "art243",
      "section": "243",
      "title": "Стаття 243. Поняття режиму знищення або руйнування",
      "content": "Знищення або руйнування - митний режим, відповідно до якого\nтовари, ввезені на митну територію України, знищуються під митним\nконтролем чи приводяться у стан, який виключає їх використання,\nбез справляння податків, установлених на імпорт, а також без\nзастосування заходів нетарифного регулювання до товарів, що\nзнищуються або руйнуються.\nЗнищення або руйнування товарів допускається з письмового\nдозволу митного органу, який надається за умови наявності дозволів\nінших органів державної влади, що здійснюють відповідно до їхньої\nкомпетенції контроль під час переміщення товарів через митний\nкордон України. Такий дозвіл митним органом не видається, якщо\nзнищення товарів може завдати істотної шкоди навколишньому\nприродному середовищу, а також в інших випадках, що визначаються\nспеціально уповноваженим центральним органом виконавчої влади в\nгалузі митної справи спільно з іншими органами державної влади, що\nздійснюють контроль під час переміщення товарів через митний\nкордон України."
    },
    {
      "provision_ref": "art244",
      "section": "244",
      "title": "Стаття 244. Витрати на знищення товарів",
      "content": "Знищення або руйнування товарів здійснюється за рахунок їх\nвласника чи іншої заінтересованої особи.\nСтаття 245. Відходи (залишки), що утворилися в результаті\nзнищення або руйнування товарів\nВідходи (залишки), що утворилися в результаті знищення або\nруйнування товарів, мають бути поміщені у відповідний митний режим\nяк товари, що ввезені на митну територію України і перебувають під\nмитним контролем.\nГлава 41\n\nВІДМОВА НА КОРИСТЬ ДЕРЖАВИ\nСтаття 246. Поняття митного режиму відмови на користь\nдержави\nВідмова на користь держави - митний режим, відповідно до\nякого власник відмовляється від товарів, що перебувають під митним\nконтролем, без будь-яких умов на свою користь. У режимі відмови на\nкористь держави на товари не нараховуються і не справляються\nподатки і збори, а також не застосовуються заходи нетарифного\nрегулювання.\nВідмова від товарів на користь держави допускається з дозволу\nмитного органу, який видається у порядку, що встановлюється\nКабінетом Міністрів України ( 1955-2003-п ).\nКабінет Міністрів України визначає перелік товарів, що не\nможуть бути поміщені у митний режим відмови на користь держави\n( 1955-2003-п ).\nГлава 42\n\nЗАГАЛЬНІ ПОЛОЖЕННЯ\nСтаття 247. Порядок переміщення громадянами товарів через\nмитний кордон України\nГромадяни за умови дотримання вимог цього Кодексу та інших\nзаконів України можуть переміщувати через митний кордон України\nбудь-які товари, крім тих, що заборонені до ввезення в Україну та\nвивезення з України, а також тих, щодо яких законом України\nвстановлено обмеження в галузі зовнішньоекономічної діяльності.\nСтаття 248. Умови пересилання громадянами товарів у\nміжнародних поштових та експрес-відправленнях\nГромадяни мають право пересилати товари у міжнародних\nпоштових та експрес-відправленнях у порядку, встановленому\nстаттями 151-153 цього Кодексу, крім товарів, заборонених до\nтакого пересилання.\nОбмеження щодо вартості та обсягів товарів, а також перелік\nтоварів, заборонених до пересилання у міжнародних поштових та\nекспрес-відправленнях, встановлюються цим Кодексом та іншими\nзаконами України.\nСтаття 249. Визначення вартості товарів, які переміщуються\nгромадянами через митний кордон України, для\nцілей нарахування податків і зборів\nМитна вартість товарів, які переміщуються громадянами через\nмитний кордон України, для цілей нарахування податків і зборів\nвизначається на підставі заяви власника цих товарів чи\nуповноваженої ним особи за умови надання підтверджувальних\nдокументів (товарних чеків, ярликів тощо), які можна\nідентифікувати з наявними товарами. При визначенні митної вартості\nтоварів, які переміщуються у несупроводжуваному багажі та\nвантажному відправленні, крім вартості самих товарів враховується\nвартість їх страхування та перевезення (фрахту) до моменту\nперетинання ними митного кордону України.\nЗа відсутності таких підтверджень або у разі наявності\nобгрунтованих сумнівів щодо достовірності відомостей стосовно\nзаявленої вартості митні органи визначають митну вартість\nсамостійно, на підставі ціни на ідентичні або подібні (аналогічні)\nтовари та відповідно до вимог цього Кодексу.\nГлава 43\n\nПРОПУСК ТА ОПОДАТКУВАННЯ ТОВАРІВ, ЩО ВИВОЗЯТЬСЯ\nГРОМАДЯНАМИ ЗА МЕЖІ МИТНОЇ ТЕРИТОРІЇ УКРАЇНИ\nСтаття 250. Умови вивезення громадянами товарів за межі\nмитної території України\nВивезення громадянами товарів за межі митної території\nУкраїни здійснюється у порядку та на умовах, встановлених\nзаконодавством України для підприємств, якщо інше не передбачено\nзаконом.\nДія частини першої цієї статті не поширюється на:\n1) товари, сукупна вартість яких не перевищує суму,\nеквівалентну 200 євро;\n2) предмети, які вивозяться (пересилаються) у зв'язку з\nвиїздом за межі України на постійне місце проживання;\n3) предмети, які входять до складу спадщини, оформленої в\nУкраїні на користь громадянина-нерезидента, за умови підтвердження\nскладу спадщини органами, що вчиняють нотаріальні дії;\n4) товари, які тимчасово вивозяться (пересилаються) за межі\nмитної території України під письмове зобов'язання про їх зворотне\nввезення;\n5) товари, які були тимчасово ввезені на митну територію\nУкраїни під зобов'язання про їх зворотне вивезення, що\nпідтверджується відповідними документами;\n6) предмети, одержані громадянами-нерезидентами у вигляді\nпризів і нагород за участь у змаганнях, конкурсах, фестивалях\nтощо, які проводяться на території України, що підтверджується\nвідповідними документами;\n7) предмети (майно) особистого користування, у тому числі\nпредмети початкового облаштування, придбані в Україні\nгромадянами-нерезидентами, які користуються пільгами згідно з\nміжнародними договорами України, укладеними в установленому\nзаконом порядку, що вивозяться (пересилаються) цими громадянами у\nзв'язку з їх остаточним виїздом за межі України;\n8) товари, придбані громадянами-нерезидентами на території\nУкраїни, загальна вартість яких не перевищує суми іноземної\nвалюти, ввезеної цими громадянами під час в'їзду в Україну, за\nумови подання відповідних документів;\n9) предмети, призначені для особистого користування, що\nвивозяться (пересилаються) громадянами-нерезидентами у зв'язку з\nостаточним виїздом за межі України;\n10) товари, що вивозяться громадянами-нерезидентами у зв'язку\nз остаточним виїздом за межі України, на суму, що не перевищує 80\nвідсотків доходу, одержаного за час роботи чи навчання в Україні,\nза умови подання відповідних документів.\nСтаття 251. Обмеження щодо вивезення громадянами за межі\nмитної території України окремих товарів\nНе допускається вивезення громадянами за межі митної\nтериторії України незалежно від загальної вартості:\n1) товарів, щодо яких відповідно до законодавства України\nзастосовуються заходи тарифного та нетарифного регулювання\nекспорту;\n2) товарів, на які встановлено державні дотації, крім\nпредметів особистого користування;\n3) товарів промислового призначення (обладнання,\nкомплектуючих виробів, матеріалів тощо) згідно з переліком, що\nвизначається Кабінетом Міністрів України.\nВивезення дорогоцінних металів (за винятком банківських\nметалів, пам'ятних та ювілейних монет України із дорогоцінних\nметалів), дорогоцінного каміння та виробів з них, а також\nкультурних цінностей з метою їх відчуження дозволяється у порядку,\nщо визначається Кабінетом Міністрів України. Порядок вивезення\nбанківських металів, пам'ятних та ювілейних монет України із\nдорогоцінних металів визначається Національним банком України.\nГлава 44\n\nПРОПУСК ТА ОПОДАТКУВАННЯ ТОВАРІВ, ЯКІ ВВОЗЯТЬСЯ\nГРОМАДЯНАМИ НА МИТНУ ТЕРИТОРІЮ УКРАЇНИ\nСтаття 252. Умови ввезення громадянами товарів на митну\nтериторію України\nТовари, які ввозяться громадянами на митну територію України,\nпідлягають оподаткуванню в порядку та на умовах, визначених\nзаконами України.\nДія частини першої цієї статті не поширюється на:\n1) товари, сукупна вартість яких не перевищує суму,\nеквівалентну 200 євро;\n2) предмети особистого користування, що тимчасово ввозяться\n(пересилаються) громадянами-нерезидентами на митну територію\nУкраїни під письмове зобов'язання про їх зворотне вивезення;\n3) предмети, що ввозяться (пересилаються) у разі переселення\nгромадян на постійне місце проживання в Україну;\n4) товари, що ввозяться (пересилаються) громадянами, які\nкористуються пільгами згідно з міжнародними договорами України,\nукладеними в установленому законом порядку;\n5) предмети, які ввозяться (пересилаються) громадянами і\nвходять до складу спадщини, відкритої за межами митної території\nУкраїни на користь резидента, у разі підтвердження складу спадщини\nорганами, що вчиняють нотаріальні дії у країні її відкриття.\nЗазначене підтвердження підлягає легалізації у консульських\nустановах України, що діють у відповідній країні;\n6) предмети, одержані громадянами-резидентами у вигляді\nнагород і призів на змаганнях, конкурсах, фестивалях за межами\nмитної території України, за умови документального підтвердження\nфакту нагородження;\n7) товари, що були попередньо вивезені (переслані)\nгромадянами за митний кордон України під письмове зобов'язання про\nїх зворотне ввезення і ввозяться (пересилаються) назад на митну\nтериторію України, за наявності відповідної вивізної митної\nдекларації;\n8) товари, що у порядку, передбаченому законодавством\nУкраїни, ввозяться (пересилаються) на митну територію України\nпрацівниками дипломатичної служби закордонних дипломатичних\nустанов України, які перебували за кордоном у довготерміновому\nвідрядженні й повертаються в Україну після завершення цього\nвідрядження.\nСтаття 253. Звільнення від оподаткування алкогольних\nнапоїв та тютюнових виробів, які ввозяться на\nмитну територію України громадянами\nГромадяни можуть ввозити алкогольні напої та тютюнові вироби\nна митну територію України без сплати податків, установлених на\nімпорт, у таких кількостях з розрахунку на одну особу:\nа) 2 літри вина та 1 літр міцних алкогольних напоїв;\nб) 200 цигарок або 50 сигар, або 250 грамів тютюну, або набір\nтаких виробів загальною вагою не більше 250 грамів.\nАлкогольні напої та тютюнові вироби, зазначені у частині\nпершій цієї статті, звільняються від оподаткування за умови, що\nвони:\nввозяться на митну територію України громадянами, які досягли\n18-річного віку;\nпереміщуються через митний кордон України у супроводжуваному\nбагажі або ручній поклажі громадян.\nАлкогольні напої та тютюнові вироби незалежно від їх\nкількості не звільняються від оподаткування, якщо особа, яка\nввозить їх на митну територію України, була відсутня в Україні\nменш ніж 24 години.\nСтаття 254. Умови тимчасового ввезення громадянами товарів на\nмитну територію України під зобов'язання про\nзворотне вивезення, у тому числі з метою транзиту\nТовари, що підлягають оподаткуванню, які тимчасово ввозяться\n(пересилаються) громадянами на митну територію України під\nзобов'язання про зворотне вивезення, а також з метою транзиту,\nпропускаються на митну територію України за умови надання митному\nоргану гарантій. Види гарантій, умови і порядок їх надання та\nповернення визначаються законом.\nУ разі порушення зобов'язання про зворотне вивезення за межі\nмитної території України або транзиту через митну територію\nУкраїни товарів, зазначених у частині першій цієї статті, за\nвинятком випадків, коли таке порушення сталося внаслідок аварії\nабо дії непереборної сили, що підтверджується відповідними\nдокументами, надані гарантії застосовуються для забезпечення\nстягнення.\nГлава 45\n\nЗАХОДИ МИТНИХ ОРГАНІВ ЩОДО СПРИЯННЯ\nЗАХИСТУ ПРАВ ІНТЕЛЕКТУАЛЬНОЇ ВЛАСНОСТІ ПІД\nЧАС ПЕРЕМІЩЕННЯ ТОВАРІВ ЧЕРЕЗ\nМИТНИЙ КОРДОН УКРАЇНИ\nСтаття 255. Порядок митного контролю і митного оформлення\nтоварів, що містять об'єкти права\nінтелектуальної власності\nМитний контроль і митне оформлення товарів, що містять\nоб'єкти права інтелектуальної власності та ввозяться на митну\nтериторію України або вивозяться з митної території України,\nздійснюються в загальному порядку з урахуванням особливостей,\nвстановлених цим Кодексом та іншими законами України.\nЗаходи, пов'язані з призупиненням митного оформлення\nвідповідно до положень цього Кодексу, не застосовуються митними\nорганами щодо товарів, що містять об'єкти права інтелектуальної\nвласності, переміщуються територією України транзитом чи ввозяться\nна митну територію України або вивозяться з неї фізичними особами\nу випадках, передбачених пунктом 1 частини другої статті 250 та\nпунктом 1 частини другої статті 252 цього Кодексу, для власного\nвикористання і не призначені для виробничої або іншої\nпідприємницької діяльності, пересилаються в міжнародних поштових\nта експрес-відправленнях.\nВивезення з митної території у незмінному вигляді товарів,\nмитне оформлення яких призупинено за підозрою у порушенні прав\nінтелектуальної власності, забороняється.\nСтаття 256. Митний реєстр об'єктів права інтелектуальної\nвласності\nОсоба, якій відповідно до законодавства України належать\nмайнові права на об'єкт права інтелектуальної власності та яка має\nпідстави вважати, що під час переміщення товарів через митний\nкордон України порушуються чи можуть бути порушені її права на\nоб'єкт права інтелектуальної власності, має право подати до\nспеціально уповноваженого центрального органу виконавчої влади в\nгалузі митної справи заяву про сприяння захисту належних їй\nмайнових прав на об'єкт інтелектуальної власності шляхом внесення\nвідповідних відомостей до митного реєстру об'єктів права\nінтелектуальної власності.\nСпеціально уповноважений центральний орган виконавчої влади в\nгалузі митної справи веде митний реєстр об'єктів права\nінтелектуальної власності на підставі заяв власників майнових прав\nна об'єкти авторського права і суміжних прав, прав на торговельні\nмарки, промислові зразки та географічні зазначення.\nПорядок реєстрації об'єктів права інтелектуальної власності у\nмитному реєстрі ( 622-2007-п ), включаючи форму заяви, перелік\nінформації та документів, які додаються до заяви, подання і\nрозгляду заяви та ведення реєстру визначається Кабінетом Міністрів\nУкраїни.\nДля сприяння захисту прав інтелектуальної власності під час\nмитного контролю товарів, що переміщуються через митний кордон\nУкраїни, інформація про зареєстровані у митному реєстрі об'єкти\nправа інтелектуальної власності надсилається всім митним органам\nУкраїни.\nПісля реєстрації у митному реєстрі об'єкта права\nінтелектуальної власності на підставі даних такого реєстру митні\nоргани вживають заходів щодо запобігання переміщенню через митний\nкордон України контрафактних товарів, що можуть містити\nохоронювані законодавством України об'єкти авторського права і\nсуміжних прав, прав на торговельні марки, промислові зразки та\nгеографічні зазначення.\nСпеціально уповноважений центральний орган виконавчої влади в\nгалузі митної справи забезпечує оприлюднення переліку об'єктів\nправа інтелектуальної власності, включених до митного реєстру.\nСтаття 257. Призупинення митного оформлення товарів\nна підставі даних митного реєстру об'єктів права\nінтелектуальної власності\nЯкщо митний орган на підставі даних митного реєстру об'єктів\nправа інтелектуальної власності, який ведеться спеціально\nуповноваженим центральним органом виконавчої влади в галузі митної\nсправи, виявляє ознаки порушення прав інтелектуальної власності\nщодо товарів, пред'явлених до митного контролю та митного\nоформлення, то їх митне оформлення призупиняється, а товари\nпідлягають розміщенню на складах тимчасового зберігання або на\nскладах митних органів.\nРішення про призупинення митного оформлення товарів на строк\nдо 15 календарних днів і в разі необхідності продовження цього\nстроку не більше ніж на 15 календарних днів приймає керівник\nмитного органу або особа, що його заміщує.\nНе пізніше наступного робочого дня після прийняття рішення\nпро призупинення митного оформлення товарів митний орган\nповідомляє особу, якій відповідно до законодавства України\nналежать майнові права на об'єкт права інтелектуальної власності,\nпро факт пред'явлення цих товарів до митного оформлення, а\nдекларанта - про причини призупинення їх митного оформлення, а\nтакож повідомляє декларантові найменування та адресу особи, якій\nвідповідно до законодавства України належать майнові права на\nоб'єкт права інтелектуальної власності. У повідомленні особі, якій\nвідповідно до законодавства України належать майнові права на\nоб'єкт права інтелектуальної власності, зазначаються: митне\nоформлення яких саме товарів призупинено, причини та строки\nпризупинення, найменування та адреса власника товарів, а також\nінша необхідна інформація.\nДатою отримання повідомлення особою, якій відповідно до\nзаконодавства України належать майнові права на об'єкт права\nінтелектуальної власності, вважається день, коли митним органом\nтаке повідомлення надіслано засобами факсимільного зв'язку,\nелектронної пошти тощо.\nЯкщо протягом перших 15 календарних днів після отримання\nповідомлення про призупинення митного оформлення товарів особа,\nякій відповідно до законодавства України належать майнові права на\nоб'єкт права інтелектуальної власності, письмово не поінформує\nмитний орган, що призупинив митне оформлення, про звернення до\nсуду з метою забезпечення захисту прав інтелектуальної власності\nабо не звернеться до такого митного органу з письмовим мотивованим\nклопотанням про продовження строку призупинення митного\nоформлення, то товари, митне оформлення яких було призупинено,\nпідлягають митному оформленню в установленому порядку.\nЯкщо протягом перших 15 календарних днів після отримання\nповідомлення про призупинення митного оформлення товарів особа,\nякій відповідно до законодавства України належать майнові права на\nоб'єкт права інтелектуальної власності, письмово поінформує митний\nорган, що призупинив митне оформлення, про звернення до суду з\nметою забезпечення захисту прав інтелектуальної власності або\nзвернеться до такого митного органу з письмовим мотивованим\nклопотанням про продовження строку призупинення митного оформлення\nтоварів, то призупинення митного оформлення може бути продовжено\nмитним органом не більше ніж на 15 календарних днів.\nЯкщо протягом строків, зазначених у частині другій цієї\nстатті, особа, якій відповідно до законодавства України належать\nмайнові права на об'єкт права інтелектуальної власності, подасть\nмитному органу, що призупинив митне оформлення товарів, ухвалу\nсуду про заборону вчинення певних дій у справі про порушення прав\nінтелектуальної власності або інше рішення з цього питання,\nвинесене уповноваженими державними органами, митний орган\nпродовжує призупинення митного оформлення товарів на строк,\nвстановлений цими органами.\nЯкщо протягом строків, зазначених у частині другій цієї\nстатті, до митного органу, що призупинив митне оформлення товарів,\nне буде подано ухвалу суду про заборону вчинення певних дій у\nсправі про порушення прав інтелектуальної власності, то товари,\nщодо яких було прийнято рішення про призупинення митного\nоформлення, підлягають митному оформленню в установленому порядку.\nОсоба, якій відповідно до законодавства України належать\nмайнові права на об'єкт права інтелектуальної власності, і\nдекларант можуть з дозволу митного органу брати проби і зразки\nтоварів, щодо яких прийнято рішення про призупинення митного\nоформлення, і передавати їх на експертизу. Копії експертних\nвисновків подаються митному органу.\nЯкщо протягом строків, зазначених у частині другій цієї\nстатті, порушення прав інтелектуальної власності під час\nпереміщення товарів, щодо яких прийнято рішення про призупинення\nмитного оформлення, буде підтверджене висновком експертизи,\nпроведеної уповноваженим органом, то митний орган у встановленому\nцим Кодексом порядку порушує справу про порушення митних правил, а\nтовари - безпосередні предмети правопорушення - вилучаються в\nпорядку, встановленому цим Кодексом.\nУ разі призупинення митного оформлення товарів, зазначених у\nцій статті, відшкодування митним органам і власникам складів\nтимчасового зберігання витрат, пов'язаних із зберіганням цих\nтоварів, а у випадку, передбаченому частиною восьмою цієї статті,\nтакож і відшкодування декларанту та іншим особам збитків,\nспричинених таким призупиненням, здійснюється за рахунок особи,\nякій відповідно до законодавства України належать майнові права на\nоб'єкт права інтелектуальної власності. Для забезпечення\nвідшкодування зазначених витрат і збитків особа, якій відповідно\nдо законодавства України належать майнові права на об'єкт права\nінтелектуальної власності, надає спеціально уповноваженому\nцентральному органу виконавчої влади в галузі митної справи\nзаставу або іншу еквівалентну гарантію, достатню для відшкодування\nзбитків митним органам, власникам складів тимчасового зберігання,\nдекларанту, одержувачу або відправнику вантажу та власнику товару.\nРозмір, порядок внесення застави, її види, а також види\nеквівалентних гарантій та порядок їх надання ( z0799-07 ),\nвизначаються спеціально уповноваженим центральним органом\nвиконавчої влади в галузі митної справи.\nСтаття 257-1. Призупинення митного оформлення товарів\nза ініціативою митного органу\nЗа наявності достатніх підстав вважати, що внаслідок\nпереміщення через митний кордон України товарів, щодо яких особою\nне подано заяву про сприяння захисту належних їй майнових прав на\nоб'єкт права інтелектуальної власності відповідно до статті 256\nцього Кодексу, може бути порушене право на об'єкти авторського\nправа і суміжних прав, прав на торговельні марки, промислові\nзразки та географічні зазначення, митний орган може за власною\nініціативою призупинити митне оформлення таких товарів.\nМитний орган вживає заходів щодо призупинення за власною\nініціативою митного оформлення товарів, що містять об'єкти права\nінтелектуальної власності, виключно за умови наявності відомостей\nпро особу, якій відповідно до законодавства України належать\nмайнові права на такі об'єкти інтелектуальної власності.\nУ разі ввезення на митну територію України або вивезення за\nїї межі товарів, зазначених у частині першій цієї статті, митний\nорган, що здійснює митне оформлення таких товарів, у той же день\nнадсилає особі, якій відповідно до законодавства України належать\nмайнові права на об'єкт права інтелектуальної власності,\nповідомлення, зазначене у частині третій статті 257 цього Кодексу,\nяке надсилається засобами факсимільного зв'язку, електронної пошти\nтощо. Водночас такій особі пропонується у триденний строк після\nотримання повідомлення надати митному органу гарантію щодо\nвідшкодування витрат і збитків, пов'язаних із призупиненням\nмитного оформлення зазначених товарів. Датою отримання особою\nповідомлення вважається день, коли митним органом таке\nповідомлення надіслано зазначеними засобами зв'язку.\nЯкщо особа, якій відповідно до законодавства України належать\nмайнові права на об'єкт права інтелектуальної власності, у\nвизначений строк подасть митному органу, що надіслав їй\nповідомлення, письмове клопотання про сприяння захисту прав\nінтелектуальної власності та надасть гарантію щодо відшкодування\nвитрат і збитків у разі призупинення митного оформлення товарів,\nщо містять об'єкти права інтелектуальної власності, то митне\nоформлення таких товарів призупиняється на строк, передбачений\nчастиною другою статті 257 цього Кодексу, а декларант невідкладно\nінформується про причини призупинення, після чого вчиняються дії\nзгідно з положеннями частин п'ятої - десятої статті 257 цього\nКодексу.\nЯкщо особа, якій відповідно до законодавства України належать\nмайнові права на об'єкт права інтелектуальної власності, не\nподасть митному органу відповідне клопотання та не надасть\nгарантії щодо відшкодування витрат і збитків у разі призупинення\nмитного оформлення товарів, що містять об'єкти права\nінтелектуальної власності, то такі товари підлягають митному\nоформленню в установленому порядку.\nПорядок отримання інформації, взаємодії митних органів з\nіншими правоохоронними і контролюючими органами та власниками прав\nна об'єкти права інтелектуальної власності ( 622-2007-п ) в межах\nвчинення дій, передбачених цією статтею, визначається Кабінетом\nМіністрів України.\nСтаття 258. Взаємодія митних органів з іншими органами\nдержавної влади у сфері захисту права\nінтелектуальної власності\nПри здійсненні контролю за переміщенням через митний кордон\nУкраїни товарів, що містять об'єкти права інтелектуальної\nвласності, митні органи взаємодіють з іншими органами державної\nвлади, уповноваженими у сфері захисту права інтелектуальної\nвласності, в порядку, що визначається законодавством України.\nГлава 46\n\nЗАГАЛЬНІ ПОЛОЖЕННЯ"
    },
    {
      "provision_ref": "art259",
      "section": "259",
      "title": "Стаття 259. Митна вартість товарів",
      "content": "Митною вартістю товарів, які переміщуються через митний\nкордон України, є їх ціна, що була фактично сплачена або підлягає\nсплаті за ці товари, обчислена відповідно до положень цього\nКодексу.\nСтаття 260. Визначення митної вартості товарів, які\nпереміщуються через митний кордон України\nМитна вартість товарів, які переміщуються через митний кордон\nУкраїни, визначається декларантом відповідно до положень цього\nКодексу.\nПорядок визначення митної вартості товарів поширюється на\nтовари, які переміщуються через митний кордон України.\nДля цілей визначення митної вартості використовується\nінформація, підготовлена у спосіб, сумісний з принципами\nбухгалтерського обліку, прийнятими у відповідній країні і\nдоцільними для певного методу визначення митної вартості.\nМетоди визначення митної вартості товарів, які переміщуються\nчерез митний кордон України, та умови їх застосування\nвстановлюються цим Кодексом.\nСтаття 261. Використання відомостей про митну вартість\nтоварів\nВідомості про митну вартість товарів, які переміщуються через\nмитний кордон України, використовуються для нарахування податків і\nзборів (обов'язкових платежів), ведення митної статистики, а також\nу відповідних випадках для розрахунків у разі застосування\nштрафів, інших санкцій та стягнень, встановлених законами України.\nМитні органи зобов'язані забезпечити в установленому порядку\nдоступ до інформації про закони, інші нормативно-правові акти,\nнормативні документи та судові рішення загального застосування\nщодо питань, пов'язаних з визначенням митної вартості товарів."
    },
    {
      "provision_ref": "art262",
      "section": "262",
      "title": "Стаття 262. Декларування митної вартості товарів",
      "content": "Митна вартість товарів і метод її визначення заявляються\n(декларуються) митному органу декларантом під час переміщення\nтоварів через митний кордон України шляхом подання декларації\nмитної вартості.\nПорядок та умови декларування митної вартості товарів, які\nпереміщуються через митний кордон України, встановлюються\nКабінетом Міністрів України ( 1766-2006-п ), а порядок заповнення\nдекларацій митної вартості - спеціально уповноваженим центральним\nорганом виконавчої влади в галузі митної справи."
    },
    {
      "provision_ref": "art263",
      "section": "263",
      "title": "Стаття 263. Додержання вимог щодо конфіденційності інформації",
      "content": "Уся інформація, що стосується митної вартості товарів, які\nпереміщуються через митний кордон України, може використовуватися\nмитним органом виключно для митних цілей і не може без\nспеціального дозволу особи чи органу, що подають таку інформацію,\nрозголошуватися або передаватися третім особам, включаючи інші\nоргани державної влади, крім подання її у порядку, визначеному\nзаконом.\nУмови, викладені у частині першій цієї статті, не стосуються\nзнеособленої зведеної інформації для статистичних цілей,\nзнеособленої аналітичної інформації, інформації щодо загальних\nпитань роботи митниці, інформації, яка не відноситься до\nконкретних фізичних та/або юридичних осіб, та інформації, яка не\nможе становити комерційну таємницю. Крім того, це не стосується\nінформації стосовно правопорушень, публічного обговорення в\nзасобах масової інформації проблем митної справи тощо.\nЗа розголошення зазначеної у частині першій цієї статті\nінформації посадові особи митних органів несуть відповідальність\nзгідно із законом.\nСтаття 264. Права та обов'язки декларанта, який декларує\nмитну вартість товарів\nЗаявлена декларантом митна вартість товарів і подані ним\nвідомості про її визначення повинні базуватися на об'єктивних,\nдокументально підтверджених даних, що піддаються обчисленню.\nУ разі потреби у підтвердженні заявленої митної вартості\nтоварів декларант зобов'язаний подати митному органу необхідні для\nцього відомості та забезпечити можливість їх перевірки відповідно\nдо порядку, що встановлюється Кабінетом Міністрів України.\nУ разі виникнення потреби в уточненні заявленої митної\nвартості товарів або в разі незгоди декларанта з митною вартістю,\nвизначеною митним органом, декларант має право звернутися до\nмитного органу з проханням випустити товари, що декларуються, у\nвільний обіг під гарантію уповноваженого банку або сплатити\nподатки і збори (обов'язкові платежі) згідно з митною вартістю цих\nтоварів, визначеною митним органом.\nНа письмову вимогу декларант має право на надання йому в\nтижневий строк з дня звернення письмового пояснення стосовно того,\nяк митним органом було визначено митну вартість оцінюваних\nтоварів.\nСтрок дії гарантійних зобов'язань, визначених цією статтею,\nне може перевищувати 90 календарних днів з моменту випуску товарів\nу вільний обіг.\nПісля надання банком гарантій, зазначених у частині третій\nцієї статті, митний орган зобов'язаний випустити товари у вільний\nобіг. У разі якщо після сплати декларантом податків і зборів\n(обов'язкових платежів) згідно з митною вартістю товарів,\nвизначеною митним органом, буде прийнято рішення про застосування\nмитної вартості, заявленої декларантом, сума надміру сплачених\nподатків і зборів (обов'язкових платежів) повертається декларанту\nу місячний термін з дня прийняття рішення, у порядку,\nпередбаченому законодавством.\nДодаткові витрати, що виникли у декларанта у зв'язку з\nуточненням заявленої ним митної вартості або поданням митному\nоргану додаткової інформації, несе декларант.\nДекларант має право оскаржити рішення митного органу щодо\nвизначення митної вартості оцінюваних товарів до митного органу\nвищого рівня та/або до суду. У повідомленні митного органу вищого\nрівня про результати розгляду скарги обґрунтовується прийняте за\nскаргою рішення та міститься інформація про право декларанта\nоскаржити це рішення в судовому порядку.\nСтаття 265. Права та обов'язки митного органу під час\nздійснення контролю правильності визначення\nмитної вартості товарів\nМитний орган здійснює контроль правильності визначення митної\nвартості товарів згідно з положеннями цього Кодексу. Такий\nконтроль може здійснюватися в установленому порядку із\nзастосуванням різних форм, у тому числі відповідно до статей 60 і\n69 цього Кодексу, після закінчення операцій митного контролю,\nоформлення та пропуску через митний кордон України товарів і\nтранспортних засобів. Порядок контролю правильності визначення\nмитної вартості товарів ( 339-2008-п ) після закінчення операції\nмитного контролю, оформлення та пропуску через митний кордон\nУкраїни товарів і транспортних засобів та донарахування\nобов'язкових платежів визначається Кабінетом Міністрів України.\nМитний орган має право упевнитися в достовірності або\nточності будь-якої заяви, документа чи декларації, поданої для\nцілей визначення митної вартості.\nЯкщо митний орган дійшов висновку, що визначена декларантом\nмитна вартість нижча, ніж прямі витрати на виробництво цього\nтовару, в тому числі сировини, матеріалів та/або комплектуючих,\nякі входять до складу товару, митний орган має право зобов'язати\nдекларанта визначити митну вартість іншим способом, ніж він\nвикористав для її визначення.\nГлава 47\n\nМЕТОДИ ВИЗНАЧЕННЯ МИТНОЇ ВАРТОСТІ ТОВАРІВ,\nЯКІ ІМПОРТУЮТЬСЯ В УКРАЇНУ, ТА ПОРЯДОК ЇХ ЗАСТОСУВАННЯ\nСтаття 266. Методи визначення митної вартості товарів, які\nімпортуються в Україну\nВизначення митної вартості товарів, які імпортуються в\nУкраїну, здійснюється за такими методами:\n1) за ціною договору щодо товарів, які імпортуються (вартість\nоперації);\n2) за ціною договору щодо ідентичних товарів;\n3) за ціною договору щодо подібних (аналогічних) товарів;\n4) на основі віднімання вартості;\n5) на основі додавання вартості (обчислена вартість);\n6) резервного.\nОсновним є метод визначення митної вартості товарів за ціною\nдоговору щодо товарів, які імпортуються (вартість операції).\nЯкщо митна вартість не може бути визначена за методом 1\nзгідно з положеннями статті 267 цього Кодексу, проводиться\nпроцедура консультацій між митним органом та декларантом з метою\nобґрунтованого вибору підстав для визначення митної вартості\nвідповідно до вимог статей 268 і 269 цього Кодексу. У ході таких\nконсультацій митний орган та декларант можуть здійснити обмін\nнаявною у кожного з них інформацією за умови додержання вимог щодо\nїї конфіденційності.\nУ разі неможливості визначення митної вартості товарів, які\nімпортуються в Україну, відповідно до вимог статей 268 і 269 цього\nКодексу за основу може братися або ціна, за якою оцінювані\nідентичні або подібні (аналогічні) товари були продані в Україні\nне пов'язаному з продавцем покупцю відповідно до вимог статті 271,\nабо обчислена відповідно до вимог статті 272 цього Кодексу\nвартість товарів.\nПри цьому кожний наступний метод застосовується, якщо митна\nвартість товарів не може бути визначена шляхом застосування\nпопереднього методу.\nМетоди на основі віднімання та додавання вартості (обчислена\nвартість) можуть застосовуватися у будь-якій послідовності на\nрозсуд декларанта.\nУ разі якщо неможливо застосувати жоден із зазначених\nметодів, митна вартість визначається за резервним методом\nвідповідно до вимог, установлених статтею 273 цього Кодексу.\nСтаття 267. Метод визначення митної вартості за ціною\nдоговору щодо товарів, які імпортуються\n(вартість операції)\nМитною вартістю за ціною договору щодо товарів, які\nімпортуються, є вартість операції, тобто ціна, що була фактично\nсплачена або підлягає сплаті за товари, якщо вони продаються на\nекспорт в Україну, скоригована в разі потреби відповідно до\nчастини другої цієї статті. Ціна, що була фактично сплачена або\nпідлягає сплаті, - це загальна сума всіх платежів, які були\nздійснені або які повинні бути здійснені покупцем оцінюваних\nтоварів на користь продавця та/або на користь продавця через\nтретіх осіб, та/або на пов'язаних з продавцем осіб. Такі платежі\nможуть бути здійснені прямо або опосередковано шляхом переказу\nгрошей, акредитиву, інкасування або за допомогою інших розрахунків\n(вексель, передача цінних документів тощо). Термін \"ціна, що була\nфактично сплачена або підлягає сплаті\" стосується тільки ціни\nоцінюваних товарів. Дивіденди або інші платежі покупця на користь\nпродавця, не пов'язані з оцінюваними товарами, не є частиною\nмитної вартості. Додавання до ціни, що була фактично сплачена або\nпідлягає сплаті, згідно з цією статтею робляться лише на основі\nоб'єктивних даних, що підтверджуються документально та піддаються\nобчисленню.\nПри визначенні митної вартості до ціни, що була фактично\nсплачена або підлягає сплаті за оцінювані товари, додаються\nподальші витрати, якщо вони не включалися до ціни, що була\nфактично сплачена або підлягає сплаті, зокрема:\n1) витрати, понесені покупцем:\nа) комісійні та брокерська винагорода, за винятком комісійних\nза закупівлю, які є платою покупця своєму агентові за надання\nпослуг, пов'язаних з представництвом його інтересів за кордоном\nдля закупівлі оцінюваних товарів;\nб) вартість контейнерів, що для митних цілей вважаються\nєдиним цілим з відповідними товарами;\nв) вартість упаковки або вартість пакувальних матеріалів та\nробіт, пов'язаних з пакуванням;\n2) належним чином розподілена вартість нижченаведених товарів\nта послуг, якщо вони поставляються прямо чи опосередковано\nпокупцем безоплатно або за зниженими цінами для використання у\nзв'язку з виробництвом та продажем на експорт в Україну оцінюваних\nтоварів, якщо така вартість не включена до ціни, що була фактично\nсплачена або підлягає сплаті:\nа) сировини, матеріалів, деталей, напівфабрикатів,\nкомплектувальних виробів тощо, які увійшли до складу оцінюваних\nтоварів;\nб) інструментів, штампів, шаблонів та аналогічних предметів,\nвикористаних у процесі виробництва оцінюваних товарів;\nв) матеріалів, витрачених у процесі виробництва оцінюваних\nтоварів (мастильні матеріали, паливо тощо);\nг) інженерних та дослідно-конструкторських робіт, дизайну,\nхудожнього оформлення, ескізів та креслень, виконаних за межами\nУкраїни і безпосередньо необхідних для виробництва оцінюваних\nтоварів;\n3) роялті та ліцензійні платежі, які стосуються оцінюваних\nтоварів та які покупець повинен сплачувати прямо чи опосередковано\nяк умову продажу оцінюваних товарів, якщо такі платежі не\nвключаються до ціни, що була фактично сплачена або підлягає\nсплаті. Зазначені платежі можуть включати платежі, які стосуються\nпатентів, знаків для товарів і послуг та авторських прав. Витрати\nна право відтворення (тиражування) оцінюваних товарів в Україні не\nповинні додаватися до ціни, що була фактично сплачена або підлягає\nсплаті за оцінювані товари;\n4) відповідна частина виручки від будь-якого подальшого\nперепродажу, передачі чи використання товарів, що оцінюються, на\nмитній території України, яка прямо чи опосередковано йде на\nкористь продавця;\n5) витрати на транспортування оцінюваних товарів до\nаеропорту, порту або іншого місця ввезення на митну територію\nУкраїни;\n6) витрати на завантаження, розвантаження та обробку\nоцінюваних товарів, пов'язані з їх транспортуванням до аеропорту,\nпорту або іншого місця ввезення на митну територію України;\n7) витрати на страхування цих товарів.\nПри визначенні митної вартості до ціни, що була фактично\nсплачена або підлягає сплаті, не допускається включення ніяких\nінших витрат, крім тих, що передбачені у цій статті. До митної\nвартості не включаються нижченаведені витрати або кошти за умови\nвиділення їх з ціни, що була фактично сплачена або підлягає сплаті\nза оцінювані товари, які документально підтверджено та які\nпіддаються обчисленню:\nа) плата за будівництво, спорудження, складення, технічне\nобслуговування або технічну допомогу, здійснені після ввезення\nімпортних товарів, таких як промислова установка, машини або\nобладнання;\nб) витрати на транспортування після ввезення;\nв) податки та збори (обов'язкові платежі), які справляються в\nУкраїні.\nМетод визначення митної вартості за ціною договору щодо\nтоварів, які імпортуються (вартості операції), використовується в\nразі, якщо:\n1) немає жодних обмежень щодо прав покупця (імпортера) на\nвикористання оцінюваних товарів, за винятком тих, що:\nа) встановлюються законом чи запроваджуються органами\nдержавної влади в Україні;\nб) обмежують географічний регіон, у якому товари можуть бути\nперепродані (відчужені повторно);\nв) не впливають значною мірою на вартість товару;\n2) стосовно продажу оцінюваних товарів або їх ціни відсутні\nбудь-які умови або застереження, що унеможливлюють визначення\nвартості цих товарів;\n3) жодна частина виручки від будь-якого подальшого\nперепродажу, розпорядження або використання товарів покупцем не\nнадійде прямо чи опосередковано продавцеві, якщо тільки не може\nбути зроблено відповідне коригування відповідно до положень\nчастини другої цієї статті;\n4) покупець і продавець не є пов'язаними між собою особами\nабо хоч і є пов'язаними між собою особами, але ці відносини не\nвплинули на ціну товарів. За наявності достатніх підстав вважати,\nщо зазначені відносини вплинули на ціну оцінюваних товарів, митний\nорган повинен повідомити про це декларантові та надати йому\nможливість для відповіді та доказу відсутності впливу\nвзаємозв'язку продавця і покупця на ціну, що була фактично\nсплачена або підлягає сплаті за оцінювані товари. На вимогу\nдекларанта таке повідомлення здійснюється у письмовій формі.\nДля цілей цього Кодексу особи вважаються пов'язаними між\nсобою тільки в разі, якщо:\n1) вони є посадовими особами або керівниками підприємств один\nу одного;\n2) вони є партнерами у спільній підприємницькій або іншій\nдіяльності, яку не заборонено законодавством;\n3) вони є роботодавцем і найманим працівником;\n4) будь-яка особа прямо чи опосередковано володіє, контролює\nабо утримує 5 чи більше відсотків випущених акцій, що дають право\nголосу, або акцій обох з них;\n5) один з них прямо або опосередковано контролює іншого;\n6) обидва вони прямо або опосередковано контролюються третьою\nособою;\n7) разом вони прямо або опосередковано контролюють третю\nособу;\n8) вони є членами однієї сім'ї.\nОсоби, одна з яких є одноосібним агентом, одноосібним\nдистриб'ютором чи одноосібним концесіонером іншої, як би це не\nназивалося, вважаються пов'язаними для цілей цього Кодексу, якщо\nвони підпадають хоча б під один з критеріїв частини п'ятої цієї\nстатті.\nПри продажу товарів між пов'язаними особами вартість операції\nбереться за основу для визначення митної вартості оцінюваних\nтоварів за першим методом, якщо декларант доведе, що така вартість\nє максимально наближеною до вартості однієї з нижченаведених\nоперацій, яка здійснювалася одночасно з оцінюваними товарами або\nмайже в той же час:\n1) вартості операції при продажу непов'язаним покупцям\nідентичних або подібних (аналогічних) товарів для експорту в\nУкраїну;\n2) митної вартості ідентичних або подібних (аналогічних)\nтоварів, визначеної згідно з положеннями статті 271 цього Кодексу;\n3) митної вартості ідентичних або подібних (аналогічних)\nтоварів, визначеної згідно з положеннями статті 272 цього Кодексу.\nУ разі застосування вимог частини сьомої цієї статті належним\nчином враховується наявна у митного органу та подана декларантом\nінформація щодо різниці в комерційних умовах продажу, кількісних\nпоказниках, елементах і витратах, зазначених у частині другій цієї\nстатті, та витратах, які звичайно понесені продавцем при продажу,\nколи продавець і покупець не пов'язані між собою, і не понесені\nпродавцем при продажу, коли продавець і покупець пов'язані між\nсобою.\nВизначення вартості операцій, зазначених у пунктах 1-3\nчастини сьомої цієї статті, здійснюється за ініціативою декларанта\nі тільки з метою порівняння. Вартість цих операцій не може\nвикористовуватися замість вартості операцій з оцінюваними\nтоварами.\nВикористані декларантом відомості повинні бути об'єктивними,\nпіддаватися обчисленню та підтверджуватися документально.\nСтаття 268. Метод визначення митної вартості за ціною\nдоговору щодо ідентичних товарів\nУ разі якщо митна вартість імпортованих товарів не може бути\nвизначена згідно з положеннями статті 267 цього Кодексу, за митну\nвартість береться вартість операції з ідентичними товарами, які\nпродаються на експорт в Україну з тієї ж країни і час експорту\nяких збігається з часом експорту оцінюваних товарів або є\nмаксимально наближеним до нього.\nПри застосуванні цього методу визначення митної вартості за\nоснову береться вартість операції з ідентичними товарами з\nдотриманням умов, зазначених у цій статті. При цьому під\nідентичними розуміються товари, однакові за всіма ознаками з\nоцінюваними товарами, у тому числі за такими, як:\n1) фізичні характеристики;\n2) якість та репутація на ринку;\n3) країна походження;\n4) виробник.\nНезначні зовнішні відмінності не можуть бути підставою для\nвідмови у розгляді товарів як ідентичних, якщо в цілому такі\nтовари відповідають вимогам частини другої цієї статті.\nЦіна договору щодо ідентичних товарів береться за основу для\nвизначення митної вартості товарів, якщо ці товари ввезено\nприблизно в тій же кількості та на тих же комерційних умовах, що й\nоцінювані товари.\nУ разі відсутності такого продажу використовується вартість\nоперації з ідентичними товарами, які продавалися в Україну в іншій\nкількості та/або на інших комерційних умовах. При цьому їх ціна\nкоригується з урахуванням зазначених розбіжностей незалежно від\nтого, чи веде це до збільшення або зменшення вартості. Інформація,\nщо використовується при здійсненні коригування, повинна бути\nдокументально підтверджена.\nУ разі якщо кошти та витрати, зазначені в пунктах 5-7\nчастини другої статті 267 цього Кодексу, включаються у вартість\nоперації, здійснюється коригування для врахування значної різниці\nв таких коштах і витратах між оцінюваними товарами та відповідними\nідентичними товарами, що зумовлено різницею у відстанях і способах\nтранспортування.\nУ разі якщо для цілей застосування цього методу виявляється\nбільше, ніж одна вартість операції з ідентичними товарами, для\nвизначення митної вартості оцінюваних товарів використовується\nнайменша така вартість.\nСтаття 269. Метод визначення митної вартості за ціною\nдоговору щодо подібних (аналогічних) товарів\nУ разі якщо митна вартість імпортованих товарів не може бути\nвизначена згідно з положеннями статей 267 та 268 цього Кодексу, за\nмитну вартість береться вартість операції з подібними\n(аналогічними) товарами, які продаються на експорт в Україну і час\nекспорту яких збігається з часом експорту оцінюваних товарів або є\nмаксимально наближеним до нього.\nПід подібними (аналогічними) розуміються товари, які хоч і не\nє однаковими за всіма ознаками, але мають схожі характеристики і\nскладаються із схожих компонентів, завдяки чому виконують однакові\nфункції порівняно з товарами, що оцінюються, та вважаються\nкомерційно взаємозамінними.\nДля визначення, чи є товари подібними (аналогічними),\nвраховуються такі ознаки:\n1) якість, наявність торгової марки та їх репутація на ринку;\n2) країна походження;\n3) виробник.\nЦіна договору щодо подібних (аналогічних) товарів береться за\nоснову для визначення митної вартості товарів, якщо ці товари\nввезено приблизно в тій же кількості і на тих же комерційних\nумовах, що й оцінювані товари.\nУ разі якщо такого продажу не виявлено, використовується\nвартість операції з подібними (аналогічними) товарами, які\nпродавалися в Україну в іншій кількості та/або на інших\nкомерційних умовах. При цьому їх ціна коригується з урахуванням\nзазначених розбіжностей незалежно від того, чи веде це до\nзбільшення або зменшення вартості. Інформація, що використовується\nпри здійсненні коригування, повинна бути документально\nпідтверджена.\nУ разі якщо кошти та витрати, зазначені в пунктах 5-7\nчастини другої статті 267 цього Кодексу, включаються у вартість\nоперації, здійснюється коригування для врахування значної різниці\nу таких коштах і витратах між оцінюваними товарами та відповідними\nподібними (аналогічними) товарами, що зумовлено різницею у\nвідстанях і способах транспортування.\nУ разі якщо для цілей застосування цього методу виявляється\nбільше, ніж одна вартість операції з подібними (аналогічними)\nтоварами, для визначення митної вартості оцінюваних товарів\nвикористовується найменша така вартість.\nСтаття 270. Застереження щодо умов застосування методів\nвизначення митної вартості товарів за ціною\nдоговору щодо ідентичних товарів та за ціною\nдоговору щодо подібних (аналогічних) товарів\nТовари не вважаються ідентичними або подібними (аналогічними)\nоцінюваним, якщо вони не вироблені в тій же країні, що і товари,\nякі оцінюються.\nТовари, виготовлені не виробником оцінюваних товарів, а іншою\nособою, беруться до уваги лише в разі, якщо немає ні ідентичних,\nні подібних (аналогічних) товарів, виготовлених особою -\nвиробником товарів, які оцінюються.\nТовари не вважаються ідентичними чи подібними (аналогічними)\nоцінюваним, якщо їх проектування, дослідно-конструкторські роботи,\nхудожнє оформлення, дизайн, ескізи, креслення, а також інші\nаналогічні роботи виконано в Україні.\nСтаття 271. Метод визначення митної вартості на основі\nвіднімання вартості\nУ разі якщо митна вартість імпортних товарів не може бути\nвизначена відповідно до положень статей 267-270 цього Кодексу, їх\nмитна вартість визначається згідно з положеннями цієї статті на\nоснові віднімання вартості, крім випадків, коли на вимогу\nдекларанта порядок застосування цієї статті та статті 272 може\nбути зворотним.\nУ разі якщо оцінювані, ідентичні чи подібні (аналогічні)\nтовари продаються (відчужуються) на митній території України у\nнезмінному стані, для визначення митної вартості товарів за цим\nметодом за основу береться ціна одиниці товару, за якою найбільша\nпартія оцінюваних, ідентичних чи подібних (аналогічних) імпортних\nтоварів продається на території України покупцю, що не є\nпов'язаною з продавцем особою, одночасно або у час, максимально\nнаближений до дати ввезення оцінюваних товарів, за умови\nвирахування, якщо вони можуть бути виділені, таких компонентів:\n1) витрат на виплату комісійних, що були фактично сплачені\nабо підлягають сплаті, чи звичайних торговельних надбавок, які\nробляться для одержання прибутку та покриття загальних витрат у\nзв'язку з продажем на митній території України товарів того ж\nкласу та виду. Товарами одного класу та виду є товари, які\nпідпадають під групу або спектр товарів, що виробляються\nконкретною галуззю чи сектором промисловості та включають\nідентичні або подібні (аналогічні) товари. Поняття \"товари того ж\nкласу або виду\" включає товари, імпортовані з тієї ж країни, що й\nоцінювані товари, а також товари, ввезені з інших країн.\nСума прибутку та загальних витрат, до яких належать прямі та\nнепрямі витрати, пов'язані із збутом зазначених товарів, повинна\nбратися в цілому. Числове значення витрат для цілей вирахування\nцієї суми визначається на основі інформації, поданої декларантом,\nякщо тільки цифри декларанта не є несумісними з даними, одержаними\nпри продажу в Україні ввезених (імпортних) товарів того ж класу\nабо виду. Якщо дані декларанта несумісні з такими даними, сума для\nобчислення прибутку та загальних витрат може ґрунтуватися на іншій\nвідповідній інформації, а не тій, що надана декларантом.\nПри визначенні комісійних або звичайних прибутків та\nзагальних витрат віднесення товарів до \"товарів того ж класу або\nвиду\" повинно здійснюватися в кожному конкретному випадку з\nпосиланням на відповідні обставини;\n2) звичайних витрат, понесених в Україні на навантаження,\nвивантаження, транспортування, страхування, та інших пов'язаних з\nтакими операціями витрат;\n3) сум ввізного (імпортного) мита, податків, зборів та інших\nобов'язкових платежів, що підлягають сплаті в Україні у зв'язку з\nввезенням (імпортом) чи продажем (відчуженням) товарів.\nУ разі якщо ні оцінювані, ні ідентичні чи подібні\n(аналогічні) товари не продаються в Україні одночасно або в час,\nмаксимально наближений до дати ввезення оцінюваних товарів в\nУкраїну, митна вартість таких товарів визначається на основі ціни\nодиниці товару, за якою відповідно оцінювані або ідентичні чи\nподібні (аналогічні) з оцінюваними товари продаються в Україні в\nкількості, достатній для встановлення ціни за одиницю такого\nтовару, в тому ж стані, в якому вони були ввезені, на найбільш\nранню дату після ввезення товарів, які оцінюються, але до\nзакінчення 90 днів після їх ввезення.\nУ разі відсутності випадків продажу оцінюваних, ідентичних чи\nподібних (аналогічних) товарів у такому ж стані, в якому вони\nперебували на момент ввезення в Україну, на вимогу декларанта\nмитна вартість таких товарів визначається на основі ціни одиниці\nтовару, за якою зазначені товари продаються в Україні після\nподальшої обробки (переробки) найбільшою партією особам, не\nпов'язаним з особами, в яких вони купують такі товари. При цьому\nробляться відповідні поправки на вартість, додану такою обробкою\n(переробкою), та вирахування, передбачені пунктами 1-3\nчастини другої цієї статті.\nВирахування вартості, доданої подальшою обробкою\n(переробкою), повинні ґрунтуватися на даних, які є об'єктивними,\nпідтверджуються документально, піддаються обчисленню та належать\nдо вартості такої роботи. За основу для обчислень беруться\nприйняті промислові формули, рецепти, методи будівництва та інша\nгалузева практика.\nПоложення частини четвертої цієї статті не застосовуються в\nразі, якщо:\n1) у результаті подальшої обробки ввезені товари втрачають\nсвою ідентичність, крім випадків, коли, незважаючи на втрату\nідентичності ввезених товарів, величина вартості, доданої обробкою\nможе бути точно визначена;\n2) ввезені товари зберігають свою ідентичність, але\nстановлять настільки незначний відсоток продажу їх в Україні, що\nвикористання цього методу оцінювання буде невиправданим.\nМожливість застосування положень частини четвертої цієї\nстатті визначається в кожному конкретному випадку залежно від\nконкретних обставин.\nСтаття 272. Метод визначення митної вартості товарів на\nоснові додавання вартості (обчислена вартість)\nДля визначення митної вартості товарів на основі додавання\nвартості (обчислена вартість) за основу береться надана виробником\nтоварів, які оцінюються, або від його імені інформація про їх\nвартість, яка повинна складатися із сум:\n1) вартості матеріалів та витрат, понесених виробником при\nвиробництві оцінюваних товарів. Така інформація повинна базуватися\nна комерційних рахунках виробника за умови, що такі рахунки\nсумісні із загальновизнаними принципами бухгалтерського обліку,\nякі застосовуються в країні, де ці товари виробляються;\n2) обсягу прибутку та загальних витрат, що дорівнює сумі, яка\nзвичайно відображається при продажу товарів того ж класу або виду,\nщо й оцінювані товари, які виготовляються виробниками у країні\nекспорту для експорту в Україну;\n3) загальних витрат при продажу в Україну з країни вивезення\nтоварів того ж класу або виду, тобто витрат на завантаження,\nрозвантаження та обробку оцінюваних товарів, їх транспортування до\nаеропорту, порту або іншого місця ввезення на митну територію\nУкраїни, витрат на страхування цих товарів та інших витрат,\nпов'язаних із ввезенням цих товарів в Україну.\nПосадова особа митного органу не може вимагати або\nпримушувати будь-яку особу, яка не є резидентом, надавати для\nвивчення або дозволяти одержувати доступ до будь-якого рахунка чи\nінших записів для цілей визначення обчисленої вартості.\nІнформація, подана виробником товарів для цілей визначення митної\nвартості згідно з положеннями цієї статті, може бути перевірена в\nкраїні - виробникові товарів органами влади України за згодою\nвиробника і за умови повідомлення заздалегідь уряду країни -\nвиробника товарів та за відсутності заперечень проти такої\nперевірки."
    },
    {
      "provision_ref": "art273",
      "section": "273",
      "title": "Стаття 273. Резервний метод",
      "content": "У разі якщо митна вартість товарів не може бути визначена\nшляхом послідовного використання методів, зазначених у\nстаттях 267-272 цього Кодексу, митна вартість оцінюваних товарів\nвизначається з використанням способів, які не суперечать законам\nУкраїни і є сумісними з відповідними принципами і положеннями\nГенеральної угоди з тарифів і торгівлі (ГАТТ).\nМитна вартість, визначена згідно з положеннями цієї статті,\nповинна щонайбільшою мірою ґрунтуватися на раніше визначеній за\nметодами 1-6 митній вартості, однак при визначенні митної вартості\nвідповідно до цієї статті допускається гнучкість при застосуванні\nцих методів.\nМитна вартість імпортних товарів не визначається згідно з\nположеннями цієї статті на підставі:\n1) ціни товарів українського походження на внутрішньому ринку\nУкраїни;\n2) системи, яка передбачає прийняття для митних цілей вищої з\nдвох альтернативних вартостей;\n3) ціни товарів на внутрішньому ринку країни-експортера;\n4) вартості виробництва, іншої, ніж обчислена вартість,\nвизначена для ідентичних або подібних (аналогічних) товарів\nвідповідно до положень статті 272 цього Кодексу;\n5) ціни товарів, що поставляються з країни-експортера до\nтретіх країн;\n6) мінімальної митної вартості;\n7) довільної чи фіктивної вартості.\nЯкщо ця стаття застосовується митним органом, на вимогу\nдекларанта, митний орган зобов'язаний письмово поінформувати його\nпро митну вартість, визначену відповідно до положень цієї статті,\nта про використаний при цьому метод.\nГлава 48\n\nМИТНА ВАРТІСТЬ ТОВАРІВ, ЩО ВИВОЗЯТЬСЯ\n(ЕКСПОРТУЮТЬСЯ) З УКРАЇНИ\nСтаття 274. Визначення митної вартості товарів, що\nвивозяться (експортуються) з України\nМитна вартість товарів, що вивозяться (експортуються) з\nУкраїни на підставі договору купівлі-продажу або міни,\nвизначається на основі ціни, яку було фактично сплачено або яка\nпідлягає сплаті за ці товари на момент перетинання митного кордону\nУкраїни.\nДо митної вартості товарів, що вивозяться (експортуються),\nтакож включаються фактичні витрати, якщо вони не були раніше до\nнеї включені:\nа) на навантаження, вивантаження, перевантаження,\nтранспортування та страхування до пункту перетинання митного\nкордону України;\nб) комісійні та брокерські винагороди;\nв) ліцензійні та інші платежі за використання об'єктів права\nінтелектуальної власності, які покупець повинен прямо чи побічно\nздійснити як умову продажу (експорту) товарів, які оцінюються.\nМитна вартість товарів, що вивозяться (експортуються) з\nУкраїни на підставі договору, відмінного від договорів\nкупівлі-продажу чи міни, визначається на основі ціни,\nпідтвердженої комерційними, транспортними, банківськими,\nбухгалтерськими та іншими документами, що містять відомості про\nвартість товарів, які оцінюються, з урахуванням витрат на\nтранспортування та страхування товарів до пункту перетинання\nмитного кордону України.\nУ разі встановлення цінових обмежень під час вивезення\n(експорту) окремих товарів (індикативні ціни, граничні рівні цін,\nціни, встановлені в результаті антидемпінгових розслідувань тощо)\nмитна вартість таких товарів у разі вивезення (експорту) їх з\nУкраїни визначається з урахуванням положень, що визначають порядок\nзастосування зазначених обмежень."
    },
    {
      "provision_ref": "art275",
      "section": "275",
      "title": "Стаття 275. Декларування митної вартості",
      "content": "У разі вивезення (експорту) товарів, на які встановлено\nвивізне, антидемпінгове, компенсаційне чи спеціальні види мита,\nмитна вартість декларується шляхом подання декларації митної\nвартості.\nОсновою для визначення митної вартості товарів є ціна угоди,\nяку фактично сплачено чи яка підлягає сплаті за ці товари, якщо на\nнеї не вплинули такі фактори:\n1) обмеження щодо прав продавця (експортера) на товари, що\nоцінюються, за винятком:\nа) обмежень, встановлених законами;\nб) обмежень, що істотно не впливають на ціну товарів;\n2) залежність продажу (відчуження) та ціни угоди від\nдотримання умов, вплив яких неможливо врахувати;\n3) відомості, використані декларантом для визначення митної\nвартості товарів, не підтверджені документально або не є кількісно\nвираженими та достовірними;\n4) учасники угоди (експортер та імпортер) є взаємозалежними\nособами, за винятком випадків, коли їх взаємозалежність не\nвплинула на ціну угоди, що повинно бути доведено декларантом. При\nцьому особи вважаються взаємозалежними, якщо має місце хоча б одна\nз таких умов:\nа) один з учасників угоди - фізична особа чи посадова особа\nодного з підприємств - учасників угоди є одночасно посадовою\nособою іншого підприємства - учасника угоди;\nб) учасники угоди є співвласниками підприємства;\nв) учасники угоди пов'язані трудовими відносинами;\nг) один з учасників угоди володіє вкладом (паєм) чи акціями з\nправом голосу в статутному капіталі іншого учасника угоди, які\nстановлять не менше п'яти відсотків статутного капіталу;\nґ) обидва учасники угоди перебувають під прямим чи непрямим\nконтролем третьої особи;\nд) учасники угоди спільно, прямо чи непрямо контролюють третю\nособу;\nе) один з учасників угоди прямо чи непрямо контролює іншого\nучасника угоди;\nє) учасники угоди - фізичні особи чи посадові особи\nпідприємств - учасників угоди є родичами.\nГлава 49\n\nКРАЇНА ПОХОДЖЕННЯ ТОВАРУ ТА КРИТЕРІЇ\nВИЗНАЧЕННЯ КРАЇНИ ПОХОДЖЕННЯ ТОВАРУ.\nСЕРТИФІКАТИ ПРО ПОХОДЖЕННЯ ТОВАРУ"
    },
    {
      "provision_ref": "art276",
      "section": "276",
      "title": "Стаття 276. Мета визначення країни походження товару",
      "content": "Країна походження товару визначається з метою застосування\nтарифних та нетарифних заходів регулювання ввезення товару на\nмитну територію України та вивезення товару з цієї території, а\nтакож забезпечення обліку товарів у статистиці зовнішньої\nторгівлі."
    },
    {
      "provision_ref": "art277",
      "section": "277",
      "title": "Стаття 277. Визначення країни походження товару",
      "content": "Визначення країни походження товару здійснюється на основі\nпринципів міжнародної практики. Порядок визначення країни\nпоходження товару встановлюється Кабінетом Міністрів України\n( 1864-2002-п ) на підставі положень цього Кодексу.\nКраїною походження товару вважається країна, в якій товар був\nповністю вироблений або підданий достатній переробці відповідно до\nкритеріїв, встановлених цим Кодексом.\nПри цьому під країною походження товару можуть розумітися\nгрупа країн, митні союзи країн, регіон чи частина країни, якщо є\nнеобхідність їх виділення з метою визначення походження товару."
    },
    {
      "provision_ref": "art278",
      "section": "278",
      "title": "Стаття 278. Товари, повністю вироблені у країні",
      "content": "Товарами, повністю виробленими у країні, вважаються:\n1) корисні копалини, видобуті на її території або в її\nтериторіальних водах, або на її континентальному шельфі і в\nморських надрах, якщо країна має виключне право на розробку цих\nнадр;\n2) рослинна продукція, вирощена та зібрана на її території;\n3) живі тварини, що народилися і вирощені в цій країні;\n4) продукція, одержана від тварин, вирощених у цій країні;\n5) продукція мисливського, рибальського та морського\nпромислів;\n6) продукція морського промислу, видобута та/або вироблена у\nСвітовому океані суднами цієї країни;\n7) вторинна сировина та відходи, які є результатом виробничих\nта інших операцій, здійснених у країні;\n8) продукція високих технологій, одержана у відкритому\nкосмосі на космічних кораблях, що належать цій країні чи\nорендуються нею;\n9) товари, вироблені у цій країні виключно з продукції,\nзазначеної у пунктах 1-8 цієї статті."
    },
    {
      "provision_ref": "art279",
      "section": "279",
      "title": "Стаття 279. Критерій достатньої переробки товару",
      "content": "У разі якщо у виробництві товару беруть участь дві або більше\nкраїн, походження товару визначається згідно з критерієм\nдостатньої переробки, а саме: країною походження товару вважається\nкраїна, в якій було здійснено повне виготовлення товару або\nостанні операції з його переробки, достатні для того, щоб товар\nодержав основні характерні риси.\nКритеріями достатньої переробки є:\n1) правило, яке потребує в результаті переробки товару зміни\nкласифікаційного коду товару за Українським класифікатором товарів\nзовнішньоекономічної діяльності (УКТ ЗЕД) ( 2371а-14 , 2371б-14 ,\n2371в-14 , 2371г-14 ) на рівні будь-якого з перших чотирьох знаків;\n2) правило адвалерної частки, яке полягає у зміні вартості\nтовару в результаті його переробки, коли відсоткова частка\nвартості використаних матеріалів або доданої вартості досягає\nфіксованої частки у вартості кінцевого товару;\n3) виконання виробничих і технологічних операцій, які можуть\nне вести в результаті переробки товару до зміни його коду або\nвартості згідно з правилом адвалерної частки, але з дотриманням\nпевних умов вважаються достатніми для визнання товару походженням\nіз тієї країни, де такі операції мали місце.\nТакі критерії достатньої переробки, як правило адвалерної\nчастки та виконання виробничих і технологічних операцій,\nвстановлюються та застосовуються для конкретних товарів або\nконкретної країни (країн) у порядку, що визначається Кабінетом\nМіністрів України.\nЯкщо стосовно конкретного товару або конкретної країни\n(країн) такі критерії достатньої переробки, як правило адвалерної\nчастки та виконання виробничих і технологічних операцій не\nвстановлено, то застосовується правило, згідно з яким товар\nвважається підданим достатній переробці, якщо в результаті його\nпереробки змінено класифікаційний код товару за Українським\nкласифікатором товарів зовнішньоекономічної діяльності (УКТ ЗЕД)\n( 2371а-14 , 2371б-14 , 2371в-14 , 2371г-14 ) на рівні будь-якого з\nперших чотирьох знаків.\nУ разі застосування правила адвалерної частки вартість\nтовару, одержаного в результаті переробки в цій країні,\nвизначається на базі ціни франко-завод виробника товару. Вартість\nскладових цього товару, що походять з інших країн, визначається за\nїх митною вартістю, а тих складових, походження яких не визначено,\n- за встановленою ціною першого їх продажу в цій країні.\nСтаття 280. Додаткові положення щодо визначення критерію\nдостатньої переробки товару\nНе визнаються такими, що відповідають критерію достатньої\nпереробки:\n1) операції, пов'язані із забезпеченням збереження товарів\nпід час зберігання чи транспортування;\n2) операції щодо підготовки товарів до продажу та\nтранспортування (роздрібнення партії, формування відправлень,\nсортування, перепакування);\n3) прості складальні операції - операції, які здійснюються\nшляхом складання виробів за допомогою простого кріпильного\nматеріалу (гвинтів, гайок, болтів тощо) чи клепання або монтажу\nготових вузлів за допомогою зварювання (за винятком виготовлення\nскладних виробів шляхом зварювання), а також інші операції\n(регулювання, контроль, заправка робочою рідиною тощо), необхідні\nу процесі складання і не пов'язані з переробкою (обробкою) товарів\nнезалежно від кількості та складності таких операцій;\n4) змішування товарів (компонентів) без надання одержаній\nпродукції характеристик, що істотно відрізняють її від вихідних\nскладових;\n5) комбінація двох чи більшої кількості зазначених вище\nоперацій;\n6) забій тварин.\nСтаття 281. Визначення країни походження товарів, якщо\nтовари поставляються партіями\nТовари у розібраному чи незібраному вигляді, що поставляються\nкількома партіями, якщо за виробничими чи транспортними умовами\nнеможливе їх відвантаження однією партією, а також у випадках,\nколи партія товару роздрібнена на кілька партій в результаті\nпомилки, повинні розглядатися за бажанням декларанта як єдиний\nтовар для цілей визначення країни походження товару.\nУмовою застосування цього правила є:\n1) попереднє повідомлення митного органу про роздрібнення\nпартії розібраного чи незібраного товару на кілька партій із\nзазначенням причин такого роздрібнення, докладної специфікації\nкожної партії із зазначенням кодів товарів за Українською\nкласифікацією товарів зовнішньоекономічної діяльності, вартості і\nкраїни походження товарів, що входять до кожної партії;\n2) документальне підтвердження помилковості роздрібнення\nтовару на кілька партій;\n3) поставка всіх партій товарів з однієї країни одним\nпостачальником;\n4) ввезення всіх партій товарів через один і той же митний\nорган (митний пост);\n5) поставка всіх партій товарів у строк, що не перевищує\nшести місяців від дати прийняття митної декларації чи закінчення\nстроку її подання стосовно першої партії."
    },
    {
      "provision_ref": "art282",
      "section": "282",
      "title": "Стаття 282. Підтвердження походження товару",
      "content": "Для підтвердження походження товару митний орган у\nпередбачених законом випадках має право вимагати подання\nсертифіката про походження такого товару.\nУ разі вивезення товарів з митної території України\nсертифікат про походження товару, в тих випадках, коли він\nнеобхідний і це відображено у національних правилах країни\nввезення чи передбачено міжнародними договорами України,\nукладеними в установленому законом порядку, видається органом,\nуповноваженим на це Президентом України.\nУ разі ввезення товару на митну територію України сертифікат\nпро походження товару подається обов'язково:\n1) на товари, що походять з країн, яким Україна надає\nпреференції за Митним тарифом України ( 2097-12 );\n2) на товари, ввезення яких з відповідної країни регулюється\nкількісними обмеженнями (квотами) чи іншими заходами регулювання\nзовнішньоекономічної діяльності;\n3) якщо це передбачено міжнародними договорами України,\nукладеними в установленому законом порядку, а також законодавством\nУкраїни в галузі охорони довкілля, здоров'я населення, захисту\nправ споживачів, громадського порядку, державної безпеки та інших\nжиттєво важливих інтересів України;\n4) у випадках, коли у документах, які подаються для митного\nоформлення, немає відомостей про походження товарів або у митного\nоргану є достатні підстави вважати, що декларуються недостовірні\nвідомості про походження товарів."
    },
    {
      "provision_ref": "art283",
      "section": "283",
      "title": "Стаття 283. Сертифікат про походження товару",
      "content": "Сертифікат про походження товару повинен однозначно свідчити\nпро те, що зазначений товар походить з відповідної країни, і має\nмістити:\n1) письмову заяву експортера (постачальника чи виробника) про\nкраїну походження товару;\n2) письмове посвідчення компетентного органу країни\nвивезення, який видав сертифікат, про те, що наведені у\nсертифікаті відомості відповідають дійсності.\nСертифікат про походження товару подається разом з митною\nдекларацією, декларацією митної вартості та іншими документами, що\nподаються для митного оформлення.\nУ разі втрати сертифіката приймається його офіційно завірений\nдублікат.\nУ разі виникнення сумнівів з приводу достовірності\nсертифіката чи відомостей, що в ньому містяться, включаючи\nвідомості про країну походження товару, митний орган може\nзвернутися до органу, що видав сертифікат, або до компетентних\nорганізацій країни, зазначеної як країна походження товару, з\nпроханням про надання додаткових відомостей.\nТовар не вважається таким, що походить з відповідної країни,\nдоти, доки митні органи у випадках, встановлених цим Кодексом, не\nодержать належним чином оформлений сертифікат про походження\nтовару або затребувані ними додаткові відомості."
    },
    {
      "provision_ref": "art284",
      "section": "284",
      "title": "Стаття 284. Підстави для відмови у випуску товару",
      "content": "Митний орган може відмовити у випуску товару з метою його\nпереміщення через митний кордон України лише за наявності\nдостатніх підстав для висновку, що товар походить з країни, товари\nякої не підлягають випуску згідно із законами України та\nміжнародними договорами, укладеними в установленому законом\nпорядку.\nНеподання належним чином оформленого сертифіката чи\nвідомостей про походження товару не є підставою для відмови у\nмитному оформленні та випуску товару з метою його переміщення\nчерез митний кордон України.\nТовари, походження яких достовірно не встановлено,\nвипускаються митним органом за умови сплати мита за повними\nставками.\nДо товарів може застосовуватися (відновлюватися) режим\nнайбільшого сприяння за умови одержання належним чином оформленого\nпосвідчення про їх походження не пізніше ніж через один рік з дати\nздійснення митного оформлення.\nСтаття 285. Деякі особливості визначення країни походження\nтовару\nДля цілей визначення країни походження товару не враховується\nпоходження енергії, машин та інструментів, що використовуються для\nйого виробництва або переробки.\nПриладдя, запасні частини та інструменти, використовувані в\nмашинах, пристроях, агрегатах або транспортних засобах, вважаються\nтакими, що походять з тієї самої країни, що і ці машини, пристрої,\nагрегати або транспортні засоби, за умови їх ввезення та продажу\nразом із зазначеними машинами, пристроями, агрегатами або\nтранспортними засобами і відповідності їх комплектації та\nкількості звичайно використовуваним атрибутам, запасним частинам і\nприладдям.\nКраїна походження упаковки, в якій товар ввозиться на митну\nтериторію України, вважається тією ж, що і країна самого товару,\nкрім випадків, коли національне законодавство країни ввезення\nпередбачає її окреме декларування для тарифних цілей. У цих\nвипадках країна походження упаковки визначається окремо від країни\nпоходження товару.\nПовністю вироблені або піддані достатній переробці товари\nрежиму найбільшого сприяння або преференційного режиму\nвизначаються на підставі положень цього Кодексу, законів України,\nа також міжнародних договорів, укладених в установленому законом\nпорядку.\nОсобливості визначення країни походження товару, що ввозиться\nз територій спеціальних (вільних) економічних зон, розташованих на\nтериторії України, встановлюються законом.\nГлава 50\n\nМИТНІ ПІЛЬГИ, ЩО НАДАЮТЬСЯ ПРЕДСТАВНИЦТВАМ\nІНОЗЕМНИХ ДЕРЖАВ, МІЖНАРОДНИХ ОРГАНІЗАЦІЙ, ПРЕДСТАВНИЦТВАМ\nІНОЗЕМНИХ ФІРМ ТА ОФІЦІЙНИМ ОСОБАМ НА ТЕРИТОРІЇ УКРАЇНИ, А\nТАКОЖ ДИПЛОМАТИЧНИМ ПРЕДСТАВНИЦТВАМ УКРАЇНИ,\nЩО ЗНАХОДЯТЬСЯ ЗА КОРДОНОМ\nСтаття 286. Митні пільги для дипломатичних представництв\nіноземних держав\nДипломатичні представництва іноземних держав на території\nУкраїни за умови дотримання встановленого цим Кодексом порядку\nпереміщення товарів через митний кордон України можуть ввозити на\nмитну територію України та вивозити з її митної території товари,\nпризначені для офіційного (службового) користування представництв\nіз звільненням від митного огляду та сплати податків і зборів, за\nвинятком плати за митне оформлення таких товарів, якщо воно\nздійснюється поза місцями розташування митних органів або поза\nробочим часом, встановленим для митних органів.\nСтаття 287. Митні пільги для глави дипломатичного\nпредставництва іноземної держави та\nчленів дипломатичного персоналу\nпредставництва\nГлава дипломатичного представництва іноземної держави та\nчлени дипломатичного персоналу представництва, а також члени їхніх\nсімей, які проживають разом з ними, за умови, що вони не є\nгромадянами України та не проживають в Україні постійно, можуть\nввозити в Україну товари, призначені для особистого користування,\nвключаючи предмети початкового облаштування, та вивозити з України\nтовари, призначені для особистого користування, включаючи придбані\nна митній території України, з дотриманням встановленого цим\nКодексом порядку їх переміщення через митний кордон України та із\nзвільненням від сплати податків і зборів, за винятком плати за їх\nмитне оформлення, якщо воно здійснюється поза місцями розташування\nмитних органів або поза робочим часом, встановленим для митних\nорганів.\nОсобистий багаж глави дипломатичного представництва іноземної\nдержави, членів дипломатичного персоналу представництва, членів\nїхніх сімей, які проживають разом з ними, звільняється від митного\nогляду, якщо немає достатніх підстав вважати, що він містить\nтовари, не призначені для особистого користування, або товари,\nввезення (вивезення) яких заборонене законом або регулюється\nкарантинними та іншими спеціальними правилами. Такий огляд повинен\nздійснюватися тільки в присутності названих у цій статті осіб або\nїх уповноважених представників та за письмовим розпорядженням\nкерівника чи заступника керівника відповідного митного органу. На\nмитному посту допускається також проведення огляду за письмовим\nрозпорядженням керівника поста або його заступника.\nСтаття 288. Митні пільги для співробітників\nадміністративно-технічного персоналу\nдипломатичного представництва іноземної держави\nСпівробітники адміністративно-технічного персоналу\nдипломатичного представництва іноземної держави та члени їхніх\nсімей, які проживають разом з ними, якщо ці співробітники та члени\nїхніх сімей не є громадянами України та не проживають в Україні\nпостійно, можуть ввозити в Україну товари, призначені для\nпочаткового облаштування, із звільненням від сплати податків і\nзборів, за винятком плати за їх митне оформлення, якщо воно\nздійснюється поза місцями розташування митних органів або поза\nробочим часом, встановленим для митних органів.\nОсоби, зазначені у частині першій цієї статті, ввозять в\nУкраїну та вивозять з України товари в порядку, встановленому\nстаттею 287 цього Кодексу.\nСтаття 289. Поширення митних пільг, що надаються членам\nдипломатичного персоналу представництва іноземної\nдержави, на співробітників\nадміністративно-технічного та обслуговуючого\nперсоналу\nНа основі спеціальної угоди з іноземною державою митні\nпільги, що надаються згідно з цим Кодексом членам дипломатичного\nперсоналу представництва іноземної держави, можуть поширюватися на\nспівробітників адміністративно-технічного та обслуговуючого\nперсоналу цього представництва, а також на членів їхніх сімей, які\nне є громадянами України та не проживають в Україні постійно,\nвиходячи з принципу взаємності стосовно кожної окремої держави.\nСтаття 290. Надання митних пільг консульським установам\nіноземних держав та членам їх персоналу\nКонсульським установам іноземних держав, консульським\nпосадовим особам, включаючи главу консульської установи та\nконсульських службовців, а також членів їхніх сімей, надаються\nмитні пільги, передбачені цим Кодексом для дипломатичних\nпредставництв іноземних держав або відповідного персоналу\nдипломатичного представництва.\nНа основі спеціальної угоди з іноземною державою на\nпрацівників обслуговуючого персоналу консульської установи, а\nтакож на членів їхніх сімей, які не є громадянами України та не\nпроживають в Україні постійно, виходячи з принципу взаємності\nстосовно кожної окремої держави, можуть поширюватися митні пільги,\nщо надаються згідно з цим Кодексом відповідному персоналу\nдипломатичного представництва іноземної держави.\nСтаття 291. Переміщення дипломатичної пошти та консульської\nвалізи іноземних держав через митний кордон\nУкраїни\nДипломатична пошта та консульська валіза іноземних держав, що\nпереміщуються через митний кордон України, не підлягають ні\nрозпечатуванню, ні затриманню. За наявності достатніх підстав\nвважати, що консульська валіза містить товари, не зазначені в\nчастині третій цієї статті, митний орган може зажадати\nрозпечатання валізи уповноваженими особами цієї іноземної держави\nу присутності посадових осіб митного органу. У разі відмови від\nрозпечатання така валіза повертається до місця відправлення.\nВсі місця, що становлять дипломатичну пошту та консульську\nвалізу, повинні мати видимі зовнішні ознаки, що свідчать про їх\nхарактер.\nДипломатична пошта може містити виключно дипломатичні\nдокументи та товари, призначені для офіційного користування, а\nконсульська валіза - тільки офіційну кореспонденцію та документи\nабо товари, призначені виключно для офіційного користування.\nСтаття 292. Митні пільги для іноземних дипломатичних і\nконсульських кур'єрів\nІноземні дипломатичні та консульські кур'єри можуть ввозити в\nУкраїну та вивозити з України товари, призначені для їх особистого\nкористування, із звільненням на основі взаємності від митного\nогляду та сплати податків і зборів, за винятком плати за їх митне\nоформлення, якщо воно здійснюється поза місцями розташування\nмитних органів або поза робочим часом, встановленим для митних\nорганів.\nСтаття 293. Митні пільги для представників та членів\nделегацій іноземних держав\nПредставникам іноземних держав, членам парламентських та\nурядових делегацій, а також на основі взаємності членам делегацій\nіноземних держав, які приїздять в Україну для участі в міжнародних\nпереговорах, міжнародних конференціях та нарадах або з іншими\nофіційними дорученнями, надаються митні пільги, передбачені цим\nКодексом для дипломатичного персоналу представництв іноземних\nдержав. Такі пільги надаються також членам сімей цих осіб, які їх\nсупроводжують.\nДипломатичному персоналу, консульським посадовим особам\nпредставництв іноземних держав, членам їхніх сімей, а також\nособам, зазначеним у частині першій цієї статті, які прямують з\nтією ж метою транзитом через територію України, надаються митні\nпільги, передбачені цим Кодексом для дипломатичного персоналу\nіноземних представництв.\nСтаття 294. Митні пільги для міжнародних організацій,\nпредставництв іноземних держав при них, а також\nдля їх персоналу\nМитні пільги для міжнародних організацій та представництв\nіноземних держав при них, а також для персоналу цих організацій і\nпредставництв та членів сімей персоналу визначаються відповідними\nміжнародними договорами України, укладеними в установленому\nзаконом порядку.\nСтаття 295. Надання митних пільг посадовим особам\nпредставництв іноземних держав та міжнародних\nорганізацій в Україні\nКожна посадова особа, яка має пільги згідно із статтями\n287-290, 292-294 цього Кодексу, користується ними у разі\nпрямування в Україну для зайняття відповідної посади з моменту\nперетину митного кордону України, а у разі знаходження на\nтериторії України - з того часу, коли ця посадова особа офіційно\nприступила до виконання своїх обов'язків.\nЧлени сімей посадових осіб, зазначених у частині першій цієї\nстатті, якщо вони не є громадянами України та не проживають в\nУкраїні постійно, мають ті ж самі пільги, що й ці посадові особи.\nСтаття 296. Припинення надання митних пільг посадовим\nособам представництв іноземних держав та\nміжнародних організацій в Україні\nПісля залишення посадовими особами представництв іноземних\nдержав та міжнародних організацій митної території України надання\nїм митних пільг, передбачених статтями 287-290, 292-294 цього\nКодексу, припиняється.\nСтаття 297. Декларування товарів представництв іноземних\nдержав та міжнародних організацій в Україні\nТовари, призначені для офіційного (службового) користування\nпредставництв іноземних держав та міжнародних організацій,\nпідлягають декларуванню митним органам та пропускаються в Україну\nв режимі імпорту.\nСтаття 298. Декларування товарів представництв іноземних\nфірм в Україні\nТовари, що не підлягають відчуженню на території України та\nпризначені для службового користування представництв іноземних\nфірм, декларуються митним органам на строк до трьох років з\nмоменту акредитації цих представництв під зобов'язання про\nзворотне вивезення.\nПитання щодо продовження строку тимчасового ввезення товарів,\nзазначених у частині першій цієї статті, вирішується митним\nорганом, в регіоні діяльності якого розташоване відповідне\nпредставництво іноземної фірми.\nСтаття 299. Декларування товарів, що належать посадовим\nособам представництв іноземних держав та\nпредставництв іноземних фірм в Україні\nТовари, призначені для особистого користування осіб, які\nмають митні пільги, декларуються митним органам за місцем\nакредитації чи перебування цих осіб та пропускаються в Україну в\nрежимі імпорту.\nСтаття 300. Порядок переміщення через митний кордон України\nтоварів дипломатичних представництв України, що\nзнаходяться за кордоном\nДипломатичні представництва України, що знаходяться за\nкордоном, за умови дотримання ними встановленого порядку\nпереміщення товарів через митний кордон України можуть вивозити з\nУкраїни товари, призначені для офіційного (службового)\nкористування представництва, із звільненням від сплати податків і\nзборів, за винятком плати за їх митне оформлення, якщо воно\nздійснюється поза місцями розташування митних органів або поза\nробочим часом, встановленим для митних органів.\nСтаття 301. Декларування товарів дипломатичних представництв\nУкраїни, що знаходяться за кордоном\nТовари, призначені для офіційного (службового) користування\nдипломатичних представництв України, що знаходяться за кордоном,\nпідлягають декларуванню митним органам та пропускаються за межі\nУкраїни на весь строк акредитації представництва за кордоном.\nГлава 51\n\nТАРИФНІ ПІЛЬГИ (ТАРИФНІ ПРЕФЕРЕНЦІЇ)"
    },
    {
      "provision_ref": "art302",
      "section": "302",
      "title": "Стаття 302. Поняття тарифних пільг (тарифних преференцій)",
      "content": "Тарифні пільги (тарифні преференції) - це пільги, що\nнадаються Україною у процесі реалізації її зовнішньоекономічної\nполітики на умовах взаємності чи в односторонньому порядку щодо\nтоварів, які переміщуються через митний кордон України, як\nзвільнення від справляння мита, зниження ставок мита або\nвстановлення тарифних квот на ввезення товарів.\nТарифні пільги (тарифні преференції) застосовуються виключно\nна основі податкового законодавства України, цього Кодексу,\nзаконів України, а також міжнародних договорів України, укладених\nв установленому законом порядку.\nГлава 52\n\nМИТНА СТАТИСТИКА"
    },
    {
      "provision_ref": "art303",
      "section": "303",
      "title": "Стаття 303. Завдання митної статистики",
      "content": "Спеціально уповноважений центральний орган виконавчої влади в\nгалузі митної справи забезпечує:\n1) об'єктивний та достовірний облік даних про переміщення\nтоварів через митний кордон України; збирання, формування,\nопрацювання, узагальнення, всебічний аналіз та зберігання\nстатистичної інформації з питань митної справи та зовнішньої\nторгівлі товарами;\n2) подання статистичної, довідкової, аналітичної інформації з\nпитань митної справи та зовнішньої торгівлі товарами органам\nдержавної влади в порядку, встановленому законом;\n3) захист статистичної інформації, яка відповідно до\nзаконодавства України не підлягає розголошенню."
    },
    {
      "provision_ref": "art304",
      "section": "304",
      "title": "Стаття 304. Система митної статистики",
      "content": "Митна статистика є складовою частиною загальнодержавної\nсистеми статистичного обліку і звітності.\nСтатистична інформація, яка формується, узагальнюється і\nаналізується митними органами, використовується в інтересах\nзміцнення зовнішньоекономічних зв'язків, поліпшення тарифного та\nнетарифного регулювання, подальшої інтеграції України у\nзагальносвітову систему економічних відносин.\nЗабороняється вимагати від митних органів статистичну\nінформацію, не передбачену державною статистичною звітністю, цим\nКодексом та іншими законами України.\nМитна статистика складається з митної статистики зовнішньої\nторгівлі і спеціальної митної статистики."
    },
    {
      "provision_ref": "art305",
      "section": "305",
      "title": "Стаття 305. Митна статистика зовнішньої торгівлі",
      "content": "Митна статистика зовнішньої торгівлі являє собою узагальнену\nта відповідним чином систематизовану інформацію про переміщення\nтоварів через митний кордон України.\nМитна статистика зовнішньої торгівлі формується,\nузагальнюється та аналізується спеціально уповноваженим\nцентральним органом виконавчої влади в галузі митної справи на\nоснові даних, які містяться у вантажних митних деклараціях.\nДані митної статистики зовнішньої торгівлі в установленому\nзаконодавством порядку використовуються відповідними органами\nдержавної влади для здійснення контролю за надходженням податків,\nзборів та інших обов'язкових платежів до Державного бюджету\nУкраїни, валютного контролю, аналізу стану зовнішньої торгівлі\nУкраїни, її торговельного і платіжного балансів та економіки в\nцілому.\nВедення митної статистики здійснюється за методологією, яка\nзабезпечує порівнянність даних митної статистики зовнішньої\nторгівлі України з даними державної статистики інших держав.\nСпеціально уповноважений центральний орган виконавчої влади в\nгалузі митної справи забезпечує регулярне публікування даних\nмитної статистики зовнішньої торгівлі."
    },
    {
      "provision_ref": "art306",
      "section": "306",
      "title": "Стаття 306. Спеціальна митна статистика",
      "content": "Для забезпечення завдань, покладених на митні органи\nВерховною Радою України, Президентом України, Кабінетом Міністрів\nУкраїни, митними органами формується, узагальнюється та\nаналізується спеціальна митна статистика. Порядок ведення\nспеціальної митної статистики визначається законодавством.\nСтаття 307. Документи та відомості, що використовуються для\nформування митної статистики\nДля формування митної статистики використовуються документи\nта відомості, що подаються до митних органів юридичними та\nфізичними особами згідно з нормами цього Кодексу, якими\nвизначається порядок здійснення митного контролю та митного\nоформлення.\nСтаття 308. Використання інформації, що надається митним\nорганам\nСтатистична та інша інформація, надана митним органам\nвідповідно до цього Кодексу, інших законів України, а також\nміжнародних договорів України, укладених в установленому законом\nпорядку, використовується виключно для митних цілей.\nІнформація щодо обсягів експорту та імпорту конкретних видів\nтоварів може надаватися лише органам, які ведуть державну\nстатистику, а інформація щодо експортно-імпортних операцій\nконкретних суб'єктів зовнішньоекономічної діяльності - тільки\nорганам досудового слідства у зв'язку з розслідуванням\nкримінальних справ, а також на письмову вимогу державного\nуповноваженого Антимонопольного комітету України, голови\nтериторіального відділення Антимонопольного комітету України у\nзв'язку із розслідуванням ними антиконкурентних узгоджених дій із\nзазначенням у ній підстав для її надання.\nІнформація, яка становить державну, комерційну, банківську\nабо іншу таємницю, що охороняється законом, а також конфіденційна\nінформація не підлягає розголошенню або використанню посадовими\nособами митних органів для особистих цілей, не може надаватися\nорганам державної влади та органам місцевого самоврядування, їх\nпосадовим та службовим особам, установам, організаціям,\nпідприємствам та громадянам, за винятком випадків, передбачених\nзаконом.\nСтаття 309. Використання митної статистики з питань\nзовнішньої торгівлі\nСтатистична інформація з питань зовнішньої торгівлі\nвикористовується для:\n1) визначення стратегії, тактики та основних напрямів\nрозвитку зовнішньоекономічної діяльності;\n2) аналізу та прогнозування зовнішньоекономічної політики і\nситуації, що склалася чи складатиметься на світовому ринку;\n3) проведення переговорів з торговельно-економічних питань;\n4) застосування методів тарифного і нетарифного регулювання;\n5) складання торговельного та платіжного балансів України,\nпланування і проведення валютно-фінансової політики;\n6) визначення ринків збуту товарів;\n7) формування статистики зовнішньоекономічних зв'язків\nУкраїни."
    },
    {
      "provision_ref": "art310",
      "section": "310",
      "title": "Стаття 310. Відомчі класифікатори",
      "content": "Спеціально уповноважений центральний орган виконавчої влади в\nгалузі митної справи здійснює розроблення, впровадження та ведення\nвідомчих класифікаторів з питань митної статистики, які\nвикористовуються у процесі оформлення митних декларацій.\nПорядок ведення класифікаторів, зазначених у частині першій\nцієї статті, встановлюється Кабінетом Міністрів України або\nуповноваженим ним органом.\nКласифікатори, зазначені у частині першій цієї статті,\nвикористовуються виключно для митних цілей.\nСпеціально уповноважений центральний орган виконавчої влади в\nгалузі митної справи інформує органи державної влади та суб'єктів\nзовнішньоекономічної діяльності про зміни і доповнення, внесені до\nкласифікаторів, зазначених у частині першій цієї статті.\nРОЗДІЛ XV\n\nУКРАЇНСЬКА КЛАСИФІКАЦІЯ ТОВАРІВ\nЗОВНІШНЬОЕКОНОМІЧНОЇ ДІЯЛЬНОСТІ\nГлава 53\n\nВЕДЕННЯ УКРАЇНСЬКОЇ КЛАСИФІКАЦІЇ ТОВАРІВ\nЗОВНІШНЬОЕКОНОМІЧНОЇ ДІЯЛЬНОСТІ\nСтаття 311. Структура та застосування Української\nкласифікації товарів зовнішньоекономічної\nдіяльності\nУкраїнська класифікація товарів зовнішньоекономічної\nдіяльності (далі - УКТЗЕД) складається на основі Гармонізованої\nсистеми опису та кодування товарів ( 995_079 ).\nВ УКТЗЕД товари систематизовано за розділами, групами,\nтоварними позиціями, товарними підпозиціями, найменування і\nцифрові коди яких уніфіковано з Гармонізованою системою опису та\nкодування товарів.\nДля докладнішої товарної класифікації використовується\nсьомий, восьмий, дев'ятий та десятий знаки цифрового коду.\nСтруктура десятизнакового цифрового кодового позначення\nтоварів в УКТЗЕД включає код групи (перші два знаки), товарної\nпозиції (перші чотири знаки), товарної підпозиції (перші шість\nзнаків), товарної категорії (перші вісім знаків), товарної\nпідкатегорії (десять знаків).\nСтаття 312. Порядок ведення Української класифікації\nтоварів зовнішньоекономічної діяльності\nВедення УКТЗЕД передбачає:\nвідстежування змін та доповнень до міжнародної основи УКТЗЕД,\nпояснень та інших рішень по тлумаченню цієї основи, що приймаються\nВсесвітньою митною організацією;\nдеталізацію УКТЗЕД на національному рівні та введення\nдодаткових одиниць виміру;\nрозроблення пояснень та рекомендацій з метою забезпечення\nоднакового тлумачення і застосування УКТЗЕД;\nприйняття рішень щодо класифікації та кодування товарів в\nУКТЗЕД;\nпоширення інформації про застосування УКТЗЕД;\nведення та зберігання еталонного примірника УКТЗЕД (у\nпаперовому та електронному вигляді);\nорганізацію роботи з видання і поширення УКТЗЕД та пояснень\nдо УКТЗЕД;\nздійснення інших функцій, необхідних для ведення УКТЗЕД.\nВедення УКТЗЕД здійснює спеціально уповноважений центральний\nорган виконавчої влади в галузі митної справи в порядку,\nвстановленому Кабінетом Міністрів України."
    },
    {
      "provision_ref": "art313",
      "section": "313",
      "title": "Стаття 313. Класифікація товарів",
      "content": "Митні органи класифікують товари, тобто відносять товари до\nкласифікаційних групувань, зазначених в УКТЗЕД.\nРішення митних органів щодо класифікації товарів для митних\nцілей є обов'язковими для підприємств і громадян.\nСтаття 314. Надання зразків товарів під час здійснення\nкласифікації товарів\nЗ метою встановлення достовірних відомостей про товари та їх\nвідповідності опису класифікаційних групувань УКТЗЕД митні органи\nможуть вимагати від суб'єктів зовнішньоекономічної діяльності та\nгромадян зразки товарів та техніко-технологічну документацію на\nтакі товари для проведення експертизи.\nПорядок надання зразків товарів та техніко-технологічної\nдокументації на них, строки і порядок проведення експертизи, а\nтакож порядок розпорядження зразками та документацією визначаються\nКабінетом Міністрів України.\nГлава 54\n\nВЕРИФІКАЦІЯ СЕРТИФІКАТІВ ПРО ПОХОДЖЕННЯ ТОВАРІВ З УКРАЇНИ\nСтаття 315. Верифікація сертифікатів про походження\nтоварів з України\nВерифікація сертифікатів про походження товарів з України\nздійснюється митними органами у порядку, що встановлюється\nКабінетом Міністрів України ( 1861-2002-п ).\nОргани, уповноважені видавати сертифікати про походження\nтоварів з України, зобов'язані за запитом митних органів надавати\nїм необхідну інформацію, пов'язану з видачею таких сертифікатів і\nнеобхідну для здійснення верифікації сертифікатів про походження\nтоварів з України.\nСтаття 316. Надання зразків товарів та документації при\nздійсненні верифікації сертифікатів про\nпоходження товарів з України\nЗ метою встановлення достовірності даних, зазначених у\nсертифікаті про походження товарів з України, митні органи можуть\nзатребувати у підприємств - виробників товарів документацію,\nнеобхідну для перевірки даних, зазначених у такому сертифікаті, а\nтакож здійснювати безпосередньо на підприємствах перевірку\nвиробництва товарів та первинної документації, пов'язаної з таким\nвиробництвом.\nПорядок надання зразків товарів та документації, строки і\nпорядок проведення експертизи, а також порядок розпорядження\nзразками товарів визначаються Кабінетом Міністрів України.\nГлава 55\n\nЗАХОДИ ЩОДО ЗАПОБІГАННЯ КОНТРАБАНДІ\nСтаття 317. Контрольовані поставки наркотичних засобів,\nпсихотропних речовин і прекурсорів\nВідповідно до законів України митні органи з метою виявлення\nджерел і каналів незаконного обігу наркотичних засобів,\nпсихотропних речовин і прекурсорів, осіб, які беруть участь у\nцьому, разом з іншими державними органами (підрозділами), що мають\nправо здійснювати оперативно-розшукову діяльність, можуть\nвикористовувати метод контрольованої поставки зазначених засобів,\nречовин і прекурсорів.\nПорядок проведення контрольованої поставки визначається цим\nКодексом і відповідним нормативно-правовим актом спеціально\nуповноваженого центрального органу виконавчої влади у галузі\nмитної справи, Міністерства внутрішніх справ України, Служби\nбезпеки України, спеціально уповноваженого центрального органу\nвиконавчої влади у справах охорони державного кордону України,\nпогодженим із Генеральною прокуратурою України та Міністерством\nюстиції України."
    },
    {
      "provision_ref": "art318",
      "section": "318",
      "title": "Стаття 318. Переміщення товарів під негласним контролем",
      "content": "З метою виявлення та притягнення до відповідальності осіб,\nпричетних до контрабандних операцій, а також з метою вилучення\nтоварів, що незаконно переміщуються через митний кордон України,\nтаке переміщення товарів може здійснюватися під контролем і\nоперативним наглядом правоохоронних органів.\nПорядок проведення переміщення товарів під негласним\nконтролем визначається цим Кодексом і відповідним\nнормативно-правовим актом спеціально уповноваженого центрального\nоргану виконавчої влади у галузі митної справи, Міністерства\nвнутрішніх справ України, Державної податкової адміністрації\nУкраїни, Служби безпеки України, спеціально уповноваженого\nцентрального органу виконавчої влади в справах охорони державного\nкордону України, погодженим з Генеральною прокуратурою України та\nМіністерством юстиції України.\nГлава 56\n\nЗАГАЛЬНІ ПОЛОЖЕННЯ"
    },
    {
      "provision_ref": "art319",
      "section": "319",
      "title": "Стаття 319. Поняття порушення митних правил",
      "content": "Порушення митних правил є адміністративним правопорушенням,\nяке являє собою протиправні, винні (умисні або з необережності)\nдії чи бездіяльність, що посягають на встановлений законодавством\nУкраїни порядок переміщення товарів і транспортних засобів через\nмитний кордон України і за які цим Кодексом передбачена\nадміністративна відповідальність.\nАдміністративна відповідальність за правопорушення,\nпередбачені цим Кодексом, настає у разі, якщо ці правопорушення не\nтягнуть за собою кримінальну відповідальність."
    },
    {
      "provision_ref": "art320",
      "section": "320",
      "title": "Стаття 320. Відповідальність за порушення митних правил",
      "content": "Відповідальність за порушення митних правил встановлюється\nцим Кодексом.\nСуб'єктами відповідальності за порушення митних правил можуть\nбути громадяни, які на момент вчинення такого правопорушення\nдосягли 16-річного віку, а також посадові особи підприємств.\nПритягнення до відповідальності за порушення митних правил не\nзвільняє зазначених осіб від обов'язку сплати мита та інших\nподатків і зборів.\nСтаття 321. Особливості відповідальності за деякі види\nпорушень митних правил\nВчинення правопорушень, передбачених статтями 331, 332,\n348-350 цього Кодексу, внаслідок аварії або дії непереборної сили,\nщо підтверджується відповідними документами, не тягне за собою\nвідповідальність, передбачену цим Кодексом."
    },
    {
      "provision_ref": "art322",
      "section": "322",
      "title": "Стаття 322. Види стягнень за порушення митних правил",
      "content": "За порушення митних правил можуть бути накладені такі\nстягнення:\n1) попередження;\n2) штраф;\n3) конфіскація товарів - безпосередніх предметів порушення\nмитних правил, товарів із спеціально виготовленими сховищами\n(тайниками), що використовувалися для приховування безпосередніх\nпредметів порушення митних правил від митного контролю,\nтранспортних засобів, що використовувалися для переміщення\nбезпосередніх предметів порушення митних правил через митний\nкордон України."
    },
    {
      "provision_ref": "art323",
      "section": "323",
      "title": "Стаття 323. Основні і додаткові види стягнення",
      "content": "Попередження або штраф можуть застосовуватися тільки як\nосновний вид стягнення за вчинене правопорушення.\nКонфіскація товарів - безпосередніх предметів порушення\nмитних правил, товарів із спеціально виготовленими сховищами\n(тайниками), що використовувалися для приховування безпосередніх\nпредметів порушення митних правил від митного контролю,\nтранспортних засобів, що використовувалися для переміщення\nбезпосередніх предметів порушення митних правил через митний\nкордон України, може застосовуватися як основний і як додатковий\nвид стягнення.\nЗа одне і те саме порушення митних правил може накладатися\nтільки основне або основне і додаткове стягнення. Якщо статтею,\nякою встановлюється відповідальність за порушення митних правил,\nпередбачається основне і додаткове стягнення, застосування лише\nдодаткового стягнення без основного не допускається, за винятком\nвипадків, передбачених частиною другою статті 328 цього Кодексу."
    },
    {
      "provision_ref": "art324",
      "section": "324",
      "title": "Стаття 324. Попередження",
      "content": "Попередження як стягнення за порушення митних правил є\nофіційним попередженням правопорушника стосовно недопустимості\nтаких діянь у майбутньому. Рішення про попередження приймається\nкерівником митного органу або його заступником у формі постанови\nпро накладення адміністративного стягнення відповідно до\nстатті 391 цього Кодексу. Постанова оголошується правопорушникові."
    },
    {
      "provision_ref": "art325",
      "section": "325",
      "title": "Стаття 325. Штраф",
      "content": "Штраф є грошовим стягненням, що накладається на осіб за\nпорушення митних правил у випадках і межах, встановлених цим\nКодексом."
    },
    {
      "provision_ref": "art326",
      "section": "326",
      "title": "Стаття 326. Конфіскація",
      "content": "Конфіскація як стягнення за порушення митних правил полягає у\nпримусовому вилученні товарів, транспортних засобів, зазначених у\nпункті 3 статті 322 цього Кодексу, і безоплатній передачі їх у\nвласність держави.\nКонфіскація товарів, транспортних засобів, зазначених у\nпункті 3 статті 322 цього Кодексу, застосовується незалежно від\nтого, чи є ці товари, транспортні засоби власністю особи, яка\nвчинила правопорушення.\nКонфіскація може бути застосована виключно за рішенням суду у\nвипадках, обсязі та порядку, що визначаються цим Кодексом та\nіншими законами України.\nСтаття 327. Забезпечення законності у разі застосування\nстягнень до порушників митних правил\nСтягнення за порушення митних правил не може бути застосовано\nінакше, як на підставі та в порядку, встановленому цим Кодексом та\nіншими законами України.\nДодержання вимог законодавства у разі застосування стягнень\nза порушення митних правил забезпечується здійсненням\nсистематичного контролю з боку митних органів вищого рівня та їх\nпосадових осіб, права оскарження та інших встановлених\nзаконодавством України заходів.\nСтаття 328. Строки накладення стягнень у справах про\nпорушення митних правил\nАдміністративні стягнення у вигляді попередження, штрафу\nможуть бути накладені не пізніш як через два місяці з дня вчинення\nправопорушення, а при триваючому правопорушенні - два місяці з дня\nйого виявлення.\nУ разі відмови в порушенні кримінальної справи або закриття\nкримінальної справи, але за наявності в діях правопорушника ознак\nпорушення митних правил, стягнення у вигляді попередження, штрафу\nможе бути накладено не пізніш як через місяць з дня прийняття\nрішення про відмову в порушенні кримінальної справи або про її\nзакриття.\nПредмети, зазначені у пункті 3 статті 322 цього Кодексу,\nпідлягають конфіскації незалежно від часу вчинення або виявлення\nпорушення митних правил.\nГлава 57\n\nВИДИ ПОРУШЕНЬ МИТНИХ ПРАВИЛ І ВІДПОВІДАЛЬНІСТЬ\nЗА ТАКІ ПРАВОПОРУШЕННЯ"
    },
    {
      "provision_ref": "art329",
      "section": "329",
      "title": "Стаття 329. Порушення режиму зони митного контролю",
      "content": "Переміщення через межі зони митного контролю і в межах цієї\nзони товарів, транспортних засобів, громадян, у тому числі\nпосадових осіб органів державної влади (крім митних органів), які\nне перетинають митний кордон України, а також проведення в зоні\nмитного контролю господарських робіт без дозволу митного органу\nабо вчинення інших дій, якими порушується встановлений\nзаконодавством режим зони митного контролю, -\nтягне за собою за відсутності товарів, транспортних засобів -\nбезпосередніх предметів порушення митних правил накладення штрафу\nв розмірі до двадцяти неоподатковуваних мінімумів доходів\nгромадян.\nТі самі дії за наявності товарів, транспортних засобів -\nбезпосередніх предметів порушення митних правил тягнуть за собою\nнакладення штрафу в розмірі від п'ятдесяти до ста\nнеоподатковуваних мінімумів доходів громадян.\nСтаття 330. Неподання митному органу документів,\nнеобхідних для здійснення митного контролю\nНеподання митному органу в установлений законодавством строк\nдокументів, передбачених відповідно до цього Кодексу для\nздійснення митного контролю товарів, транспортних засобів, що\nпереміщуються через митний кордон України, незалежно від подання\nписьмової декларації, -\nтягне за собою попередження або накладення штрафу на громадян\nу розмірі до п'яти неоподатковуваних мінімумів доходів громадян, а\nна посадових осіб підприємств - до десяти неоподатковуваних\nмінімумів доходів громадян.\nСтаття 331. Видача товарів, транспортних засобів без\nдозволу митного органу або їх втрата\nВидача без дозволу митного органу або втрата товарів,\nтранспортних засобів, що знаходяться під митним контролем, -\nтягне за собою накладення штрафу в розмірі від п'ятисот до\nтисячі неоподатковуваних мінімумів доходів громадян.\nСтаття 332. Недоставлення до митного органу товарів,\nтранспортних засобів, документів\nНедоставлення до митного органу товарів, транспортних\nзасобів, що перебувають під митним контролем і перевозяться з\nодного митного органу до іншого, а так само прийнятих для передачі\nмитному органу митних або інших документів на ці товари,\nтранспортні засоби -\nтягне за собою накладення штрафу в розмірі від п'ятдесяти до\nста неоподатковуваних мінімумів доходів громадян."
    },
    {
      "provision_ref": "art333",
      "section": "333",
      "title": "Стаття 333. Незупинення транспортного засобу",
      "content": "Незупинення в зоні митного контролю транспортного засобу, що\nпереміщується через митний кордон України, -\nтягне за собою накладення штрафу у розмірі до п'яти\nнеоподатковуваних мінімумів доходів громадян.\nСтаття 334. Відправлення транспортного засобу без\nдозволу митного органу\nВідправлення без дозволу митного органу транспортного засобу,\nщо перебуває під митним контролем, -\nтягне за собою накладення штрафу у розмірі до п'яти\nнеоподатковуваних мінімумів доходів громадян, а на посадових осіб\nпідприємств - до десяти неоподатковуваних мінімумів доходів\nгромадян.\nСтаття 335. Причалювання до суден, що перебувають під\nмитним контролем\nПричалювання до судна, що перебуває під митним контролем,\nінших суден та інших плавучих засобів без дозволу митного органу -\nтягне за собою попередження або накладення штрафу на громадян\nу розмірі до двадцяти неоподатковуваних мінімумів доходів\nгромадян, а на посадових осіб підприємств - до тридцяти\nнеоподатковуваних мінімумів доходів громадян.\nСтаття 336. Неправомірні операції з товарами, транспортними\nзасобами, що перебувають під митним контролем,\nзміна їх стану, користування та розпорядження\nними\nЗдійснення операцій з товарами, транспортними засобами, що\nперебувають під митним контролем, а саме зміна їх стану,\nкористування та розпорядження ними без дозволу митного органу, за\nвинятком операцій, зазначених у статтях 331, 337 цього Кодексу, -\nтягне за собою накладення штрафу на громадян у розмірі від\nп'ятдесяти до ста неоподатковуваних мінімумів доходів громадян або\nконфіскацію цих товарів, транспортних засобів, а на посадових осіб\nпідприємств - у розмірі від ста до п'ятисот неоподатковуваних\nмінімумів доходів громадян або конфіскацію цих товарів,\nтранспортних засобів.\nСтаття 337. Вантажні та інші операції, що проводяться\nбез дозволу митного органу\nНавантаження, вивантаження, перевантаження, усунення\nпошкоджень упаковки, розпакування, переупакування товарів, що\nперебувають під митним контролем, або зміна ідентифікаційних\nзнаків чи маркування на цих товарах чи їх упаковці без дозволу\nмитного органу -\nтягнуть за собою накладення штрафу на громадян у розмірі до\nдесяти неоподатковуваних мінімумів доходів громадян, а на\nпосадових осіб підприємств - до двадцяти неоподатковуваних\nмінімумів доходів громадян."
    },
    {
      "provision_ref": "art338",
      "section": "338",
      "title": "Стаття 338. Пошкодження або втрата митного забезпечення",
      "content": "Пошкодження або втрата пломб, печаток чи інших засобів\nмитного забезпечення, зазначених у товаросупровідних документах, -\nтягне за собою накладення штрафу на громадян у розмірі до\nдесяти неоподатковуваних мінімумів доходів громадян, а на\nпосадових осіб підприємств - до двадцяти неоподатковуваних\nмінімумів доходів громадян.\nСтаття 339. Порушення порядку проходження митного\nконтролю в зонах (коридорах) спрощеного\nмитного контролю\nПорушення встановленого відповідно до цього Кодексу порядку\nпроходження митного контролю в зонах (коридорах) спрощеного\nмитного контролю, тобто наявність під час проведення митного\nконтролю в особи, яка формою проходження митного контролю обрала\nпроходження через таку зону (коридор), товарів, заборонених або\nобмежених до переміщення через митний кордон України, або товарів\nу кількостях, що перевищують неоподатковувану норму переміщення\nчерез митний кордон України, -\nтягне за собою накладення штрафу в розмірі від п'ятдесяти до\nста неоподатковуваних мінімумів доходів громадян або конфіскацію\nцих товарів."
    },
    {
      "provision_ref": "art340",
      "section": "340",
      "title": "Стаття 340. Недекларування товарів, транспортних засобів",
      "content": "Недекларування товарів, транспортних засобів, що\nпереміщуються через митний кордон України, тобто незаявлення за\nвстановленою формою точних відомостей (наявність, найменування або\nназва, кількість тощо) про товари, транспортні засоби, які\nпідлягають обов'язковому декларуванню у разі переміщення через\nмитний кордон України, -\nтягне за собою накладення штрафу на громадян у розмірі від\nста до тисячі неоподатковуваних мінімумів доходів громадян або\nконфіскацію цих товарів, транспортних засобів, а на посадових осіб\nпідприємств - від п'ятисот до тисячі неоподатковуваних мінімумів\nдоходів громадян або конфіскацію цих товарів, транспортних\nзасобів.\nСтаття 341. Пересилання через митний кордон України у\nміжнародних поштових та експрес-відправленнях\nтоварів, заборонених до такого пересилання\nПересилання через митний кордон України у міжнародних\nпоштових та експрес-відправленнях товарів, заборонених до такого\nпересилання, -\nтягне за собою конфіскацію цих товарів.\nСтаття 342. Перешкоджання посадовій особі митного органу\nв доступі до товарів, транспортних засобів і\nдокументів\nПерешкоджання посадовій особі митного органу під час\nздійснення нею митного контролю або провадження в справах про\nконтрабанду та порушення митних правил у доступі до товарів,\nтранспортних засобів і документів, а також непред'явлення в\nустановлений законодавством строк без поважних причин таких\nтоварів, транспортних засобів і документів посадовій особі митного\nоргану чи призначеному нею експерту або спеціалісту -\nтягнуть за собою накладення штрафу у розмірі до тридцяти\nнеоподатковуваних мінімумів доходів громадян.\nСтаття 343. Неподання митному органу звітності щодо\nтоварів, які перебувають під митним контролем\nабо на територіях спеціальних митних зон\nНеподання митному органу особами, зазначеними в статті 320\nцього Кодексу, передбаченої законодавством звітності щодо товарів,\nякі перебувають під митним контролем або на територіях спеціальних\nмитних зон і ввозяться, вивозяться, зберігаються, переробляються,\nвиготовляються, купуються та реалізуються без попереднього дозволу\nмитного органу, а також порушення порядку ведення звітності щодо\nтаких товарів -\nтягнуть за собою накладення штрафу на громадян у розмірі від\nтрьох до тридцяти неоподатковуваних мінімумів доходів громадян, а\nна посадових осіб підприємств - до п'ятдесяти неоподатковуваних\nмінімумів доходів громадян.\nСтаття 344. Неподання митному органу документів та зразків\nтоварів для проведення дослідження (аналізу,\nекспертизи)\nНеподання у випадках, передбачених законодавством, на вимогу\nмитного органу відповідних документів та зразків товарів,\nнеобхідних для проведення дослідження (аналізу, експертизи), -\nтягне за собою попередження або накладення штрафу в розмірі\nдо тридцяти неоподатковуваних мінімумів доходів громадян.\nСтаття 345. Переміщення товарів через митний кордон України\nз порушенням прав інтелектуальної власності\nВвезення на митну територію України або вивезення за межі\nцієї території товарів, призначених для виробничої або іншої\nпідприємницької діяльності, з порушенням охоронюваних законом прав\nінтелектуальної власності -\nтягне за собою накладення штрафу на громадян у розмірі від\nдесяти до ста неоподатковуваних мінімумів доходів громадян з\nконфіскацією товарів, що переміщуються з порушенням права\nінтелектуальної власності, а на посадових осіб підприємств - від\nтридцяти до ста п'ятдесяти неоподатковуваних мінімумів доходів\nгромадян з конфіскацією товарів, що переміщуються з порушенням\nправа інтелектуальної власності.\nСтаття 346. Порушення порядку зберігання товарів на митних\nліцензійних складах та здійснення операцій із\nцими товарами\nПорушення встановленого законодавством порядку розміщення\nтоварів на митних ліцензійних складах для зберігання, недотримання\nвстановлених цим Кодексом строків, умов і порядку зберігання\nзазначених товарів, а так само проведення операцій з товарами, що\nзберігаються на митних ліцензійних складах, без дозволу митного\nоргану -\nтягнуть за собою накладення штрафу в розмірі від п'ятисот до\nтисячі неоподатковуваних мінімумів доходів громадян.\nСтаття 347. Порушення встановленого порядку знищення\n(руйнування) товарів\nПорушення встановленого законодавством порядку знищення\n(руйнування) товарів, що перебувають під митним контролем, тобто\nпорушення встановлених цим Кодексом та іншими законами України\nумов, заборон та обмежень щодо знищення (руйнування) таких\nтоварів, -\nтягне за собою накладення штрафу в розмірі від п'ятдесяти до\nдвохсот неоподатковуваних мінімумів доходів громадян.\nСтаття 348. Порушення зобов'язання про зворотне\nвивезення чи зворотне ввезення товарів\nНевивезення за митний кордон України товарів, які були\nтимчасово ввезені на митну територію України під зобов'язання про\nзворотне вивезення, або неввезення на митну територію України\nтоварів, які були тимчасово вивезені за митний кордон України під\nзобов'язання про зворотне ввезення, у строк, зазначений у\nзобов'язанні про зворотне вивезення (зворотне ввезення) таких\nтоварів, -\nтягне за собою накладення штрафу у розмірі від п'ятисот до\nтисячі неоподатковуваних мінімумів доходів громадян або\nконфіскацію таких товарів."
    },
    {
      "provision_ref": "art349",
      "section": "349",
      "title": "Стаття 349. Порушення зобов'язання про транзит",
      "content": "Невивезення за митний кордон України товарів, транспортних\nзасобів, ввезених з метою транзиту через територію України, в\nстроки, встановлені митним органом, -\nтягне за собою накладення штрафу в розмірі від п'ятисот до\nтисячі неоподатковуваних мінімумів доходів громадян або\nконфіскацію цих товарів та транспортних засобів.\nСтаття 350. Порушення встановленого маршруту переміщення\nтоварів\nУхилення від встановленого Кабінетом Міністрів України\nмаршруту переміщення товарів територією України -\nтягне за собою накладення штрафу в розмірі від п'ятдесяти до\nста неоподатковуваних мінімумів доходів громадян або конфіскацію\nцих товарів.\nСтаття 351. Переміщення або дії, спрямовані на переміщення\nтоварів, транспортних засобів через митний\nкордон України поза митним контролем\nПереміщення або дії, спрямовані на переміщення товарів,\nтранспортних засобів через митний кордон України поза митним\nконтролем, тобто поза місцем розташування митного органу або поза\nчасом здійснення митного оформлення, або з використанням\nнезаконного звільнення від митного контролю внаслідок зловживання\nслужбовим становищем посадовими особами митного органу, -\nтягнуть за собою накладення штрафу в розмірі 100 відсотків\nвартості цих товарів або транспортних засобів та їх конфіскацію, а\nтакож конфіскацію транспортних засобів, що використовувалися для\nпереміщення товарів - безпосередніх предметів порушення митних\nправил через митний кордон України.\nДії, передбачені частиною першою цієї статті, вчинені особою,\nяка протягом року притягалася до відповідальності за вчинення\nправопорушення, передбаченого цією статтею або статтею 352 цього\nКодексу, -\nтягнуть за собою накладення штрафу в розмірі 200 відсотків\nвартості цих товарів або транспортних засобів та їх конфіскацію, а\nтакож конфіскацію транспортних засобів, що використовувалися для\nпереміщення товарів - безпосередніх предметів порушення митних\nправил переміщення товарів через митний кордон України.\nСтаття 352. Переміщення або дії, спрямовані на переміщення\nтоварів через митний кордон України\nз приховуванням від митного контролю\nПереміщення або дії, спрямовані на переміщення товарів через\nмитний кордон України з приховуванням від митного контролю, тобто\nз використанням спеціально виготовлених сховищ (тайників) та інших\nзасобів або способів, що утруднюють виявлення таких товарів, або\nшляхом надання одним товарам вигляду інших, або з поданням митному\nоргану як підстави для переміщення товарів підроблених документів\nчи документів, одержаних незаконним шляхом, або таких, що містять\nнеправдиві дані, -\nтягнуть за собою накладення штрафу в розмірі 100 відсотків\nвартості цих товарів та їх конфіскацію, а також конфіскацію\nтоварів та транспортних засобів із спеціально виготовленими\nсховищами (тайниками), що використовувалися для переміщення\nтоварів через митний кордон України. { Абзац другий частини першої\nстатті 352 в редакції Закону N 4652-VI ( 4652-17 ) від\n13.04.2012 }\nДії, передбачені частиною першою цієї статті, вчинені особою,\nяка протягом року притягалася до відповідальності за вчинення\nправопорушення, передбаченого цією статтею або статтею 351 цього\nКодексу, -\nтягнуть за собою накладення штрафу в розмірі 200 відсотків\nвартості цих товарів та їх конфіскацію, а також конфіскацію\nтоварів та транспортних засобів із спеціально виготовленими\nсховищами (тайниками), що використовувалися для переміщення\nтоварів через митний кордон України. { Абзац другий частини другої\nстатті 352 в редакції Закону N 4652-VI ( 4652-17 ) від\n13.04.2012 }\nСтаття 353. Зберігання, перевезення чи придбання товарів,\nтранспортних засобів, ввезених на митну\nтериторію України поза митним контролем або з\nприховуванням від митного контролю\nЗберігання, перевезення, придбання чи використання товарів,\nтранспортних засобів, ввезених на митну територію України поза\nмитним контролем або з приховуванням від митного контролю, -\nтягнуть за собою накладення штрафу в розмірі 100 відсотків\nвартості цих товарів, транспортних засобів або їх конфіскацію.\nСтаття 354. Використання товарів, стосовно яких надано пільги\nщодо сплати податків і зборів, в інших цілях\nВикористання товарів, стосовно яких надано пільги щодо сплати\nподатків і зборів, в інших цілях, ніж ті, у зв'язку з якими було\nнадано такі пільги, -\nтягне за собою накладення штрафу в розмірі від двохсот до\nп'ятисот неоподатковуваних мінімумів доходів громадян.\nСтаття 355. Дії, спрямовані на неправомірне звільнення\nвід сплати податків і зборів або зменшення\nїх розміру\nЗаявлення в митній декларації неправдивих відомостей та\nнадання митному органу документів з такими відомостями як підстави\nдля звільнення від сплати податків і зборів або зменшення їх\nрозміру або несплата податків і зборів у строк, встановлений\nзаконодавством, а також інші протиправні дії, що спричинили\nнедобори податків і зборів, за відсутності ознак злочину, -\nтягнуть за собою накладення штрафу на громадян у розмірі від\nста до п'ятисот неоподатковуваних мінімумів доходів громадян, а на\nпосадових осіб підприємств - від п'ятисот до тисячі\nнеоподатковуваних мінімумів доходів громадян.\nГлава 58\n\nПОРЯДОК ПРОВАДЖЕННЯ У СПРАВАХ ПРО ПОРУШЕННЯ МИТНИХ ПРАВИЛ\nСтаття 356. Поняття провадження у справі про порушення\nмитних правил\nПровадження у справі про порушення митних правил включає в\nсебе виконання процесуальних дій, зазначених у статті 378 цього\nКодексу, розгляд справи та винесення постанови.\nСтаття 357. Правове забезпечення провадження у справах про\nпорушення митних правил\nПровадження у справах про порушення митних правил\nздійснюється відповідно до цього Кодексу, а в частині, що не\nрегулюється ним, - відповідно до законодавства України про\nадміністративні правопорушення."
    },
    {
      "provision_ref": "art358",
      "section": "358",
      "title": "Стаття 358. Порушення справи про порушення митних правил",
      "content": "Справа про порушення митних правил вважається розпочатою з\nмоменту складення протоколу про порушення митних правил.\nСтаття 359. Посадові особи, уповноважені складати\nпротоколи про порушення митних правил\nПротокол про порушення митних правил мають право складати:\n1) посадові особи, які згідно із штатним розписом митного\nоргану уповноважені здійснювати митний контроль, митне оформлення\nі пропуск через митний кордон України товарів і транспортних\nзасобів і які безпосередньо виявили порушення митних правил;\n2) посадові особи підрозділу по організації боротьби з\nконтрабандою та порушеннями митних правил спеціально\nуповноваженого центрального органу виконавчої влади в галузі\nмитної справи, підрозділів по боротьбі з контрабандою та\nпорушеннями митних правил регіональних митниць і митниць, які\nзгідно з посадовими обов'язками мають таке право;\n3) інші посадові особи, уповноважені керівником спеціально\nуповноваженого центрального органу виконавчої влади в галузі\nмитної справи або керівником регіональної митниці.\nСтаття 360. Приводи і підстави для порушення справи про\nпорушення митних правил\nПриводами і підставами для порушення справи про порушення\nмитних правил є:\n1) безпосереднє виявлення посадовими особами митного органу\nпорушення митних правил;\n2) повідомлення про вчинення особою порушення митних правил,\nотримані від інших органів (у тому числі митних);\n3) повідомлення про вчинення порушення митних правил,\nотримані від митних та правоохоронних органів іноземних держав, а\nтакож від міжнародних організацій.\nСтаття 361. Мова, якою здійснюється провадження у справі про\nпорушення митних правил\nПровадження у справі про порушення митних правил здійснюється\nукраїнською мовою або мовою більшості населення даної місцевості.\nОсоби, які беруть участь у провадженні у справі про порушення\nмитних правил і не володіють мовою, якою здійснюється провадження,\nмають право робити заяви, давати пояснення, подавати клопотання\nрідною мовою, а також користуватися послугами перекладача.\nСтаття 362. Посадові особи митних органів, які здійснюють\nпровадження у справі про порушення митних\nправил\nПровадження у справі про порушення митних правил здійснюють\nпосадові особи підрозділу по боротьбі з контрабандою та\nпорушеннями митних правил митного органу, в зоні діяльності якого\nбуло вчинено або виявлено таке порушення.\nПосадові особи підрозділу по боротьбі з контрабандою і\nпорушеннями митних правил регіональної митниці можуть здійснювати\nпровадження у будь-якій справі про порушення митних правил,\nпорушеній підпорядкованими регіональній митниці митними органами.\nПосадові особи підрозділу по організації боротьби з\nконтрабандою і порушеннями митних правил спеціально уповноваженого\nцентрального органу виконавчої влади в галузі митної справи можуть\nздійснювати провадження у будь-якій справі про порушення митних\nправил, порушеній будь-яким митним органом України."
    },
    {
      "provision_ref": "art363",
      "section": "363",
      "title": "Стаття 363. Протокол про порушення митних правил",
      "content": "Про кожний випадок виявлення порушення митних правил\nуповноважена посадова особа митного органу, яка виявила таке\nпорушення, складає протокол.\nПротокол про порушення митних правил повинен містити такі\nдані:\n1) дату і місце його складення;\n2) посаду, прізвище, ім'я, по батькові посадової особи, яка\nсклала протокол;\n3) необхідні для розгляду справи відомості про особу, яка\nпритягується до відповідальності за порушення митних правил, якщо\nїї встановлено;\n4) місце, час вчинення та суть порушення митних правил;\n5) посилання на статтю цього Кодексу, що передбачає\nвідповідальність за таке порушення;\n6) прізвища та адреси свідків, якщо вони є;\n7) відомості щодо товарів, транспортних засобів, документів,\nвилучених згідно із статтею 377 цього Кодексу;\n8) інші необхідні для вирішення справи відомості.\nПротокол підписується посадовою особою, яка його склала. Якщо\nпри складанні протоколу була присутня особа, яка притягується до\nвідповідальності за порушення митних правил, протокол підписується\nі цією особою, а за наявності свідків - і свідками.\nЯкщо особа, яка притягується до відповідальності за порушення\nмитних правил, відмовляється підписати протокол, до протоколу\nвноситься відповідний запис. Особа, яка притягується до\nвідповідальності за порушення митних правил, має право дати\nпояснення та висловити зауваження щодо змісту протоколу, а також\nписьмово викласти мотиви своєї відмови від підписання протоколу.\nВласноручно викладені цією особою пояснення додаються до\nпротоколу, про що до протоколу вноситься відповідний запис із\nзазначенням кількості аркушів, на яких подано такі пояснення.\nУ разі складення протоколу особі, яка притягується до\nвідповідальності за порушення митних правил, роз'яснюються її\nправа, передбачені статтею 366 цього Кодексу, про що до протоколу\nвноситься відмітка, яка підписується цією особою.\nУ разі потреби в протоколі зазначаються також місце та час\nрозгляду справи про порушення митних правил.\nПротокол складається у двох примірниках, один з яких\nвручається під розписку особі, яка притягується до\nвідповідальності за порушення митних правил.\nУ разі відмови особи, яка притягується до відповідальності за\nпорушення митних правил, одержати примірник протоколу до протоколу\nвноситься відповідний запис, який підписується особою, що склала\nпротокол, та свідками, якщо вони є, після чого зазначений\nпримірник надсилається цій особі за повідомленою нею або наявною в\nмитному органі адресою (місце проживання або фактичного\nперебування). Протокол вважається врученим, навіть якщо особа, яка\nвчинила порушення митних правил і притягується до\nвідповідальності, не перебувала за повідомленою нею адресою або\nмісце проживання чи фактичного перебування було названо нею\nнеправильно.\nПротокол, а також вилучені товари, транспортні засоби та\nдокументи, зазначені в протоколі, передаються до митного органу, в\nзоні якого виявлено порушення митних правил.\nСтаття 364. Провадження у справі про порушення митних\nправил за матеріалами, одержаними від інших\nправоохоронних органів\nУ разі закриття кримінальної справи про контрабанду щодо\nконкретної особи за наявності в її діях складу порушення митних\nправил матеріали про таке порушення передаються до митного органу\nабо до суду для притягнення цієї особи до адміністративної\nвідповідальності.\nПостанова по такій справі виноситься у строки, передбачені\nчастиною другою статті 328 цього Кодексу.\nСтаття 365. Особи, які беруть участь у провадженні у справах\nпро порушення митних правил\nУчасть у провадженні у справах про порушення митних правил\nберуть:\nособи, які притягуються до відповідальності за порушення\nмитних правил;\nпредставники осіб, які притягуються до відповідальності за\nпорушення митних правил (законні представники, представники, що\nдіють на підставі довіреності, доручення);\nзахисники;\nсвідки;\nексперти;\nперекладачі;\nпоняті.\nСтаття 366. Права осіб, які притягуються до відповідальності\nза порушення митних правил\nОсоби, які притягуються до відповідальності за порушення\nмитних правил, під час розгляду справи про порушення митних правил\nу митному органі або суді мають право знайомитися з матеріалами\nсправи, робити з них витяги, одержувати копії рішень, постанов та\nінших документів, що є у справі, бути присутніми під час розгляду\nсправи у митному органі та брати участь у судових засіданнях,\nподавати докази, брати участь в їх дослідженні, заявляти\nклопотання та відводи, давати усні і письмові пояснення, подавати\nсвої доводи, міркування та заперечення, оскаржувати постанови\nмитного органу, суду (судді), а також користуватись іншими\nправами, наданими їм законом. Зазначені в цій статті особи\nзобов'язані добросовісно користуватися належними їм процесуальними\nправами.\nСтаття 367. Представники осіб, які притягуються до\nвідповідальності за порушення митних\nправил\nПредставниками осіб, які притягуються до відповідальності за\nпорушення митних правил, можуть бути:\n1) законні представники: батьки, усиновителі, опікуни або\nпіклувальники на підставі документів, що посвідчують їх\nповноваження, - у справах осіб, які є неповнолітніми або особами,\nщо через свої фізичні або психічні вади не можуть самі здійснювати\nсвої права у справах про порушення митних правил. Законні\nпредставники можуть доручити участь у справі іншій особі, обраній\nними як представник;\n2) інші особи - на підставі нотаріально посвідченої\nдовіреності. Громадяни можуть також посвідчити довіреність на\nучасть у справі на підприємстві, де вони працюють, або в\nуправлінні будинками, де вони проживають; військовослужбовці - у\nвідповідній військовій частині; особи, які проживають у населених\nпунктах, де немає нотаріальних контор, - у виконавчому комітеті\nсільської, селищної, міської ради; особи, які перебувають на\nлікуванні, - у відповідному лікувальному закладі.\nОсобиста участь у справі громадянина не позбавляє його права\nмати по цій справі представника.\nЗаконні представники користуються під час участі у справі\nусіма правами, зазначеними у статті 366 цього Кодексу.\nПовноваження інших представників на участь у справі дають їм право\nна вчинення від імені осіб, яких вони представляють, усіх дій,\nзазначених у статті 366 цього Кодексу, крім передачі повноважень\nіншій особі (передоручення), оскарження постанови митного органу\nабо суду (судді), одержання товарів або грошових сум у разі їх\nповернення. Повноваження представника на вчинення кожної із\nзазначених дій повинні бути спеціально обумовлені у виданій йому\nдовіреності.\nНе можуть бути представниками осіб, які притягуються до\nвідповідальності:\n1) особи, які не досягли повноліття;\n2) особи, над якими встановлено опіку, піклування;\n3) адвокати, які прийняли доручення про подання юридичної\nдопомоги з порушенням правил, встановлених законодавством України\nпро адвокатуру, а також особи, виключені з колегії адвокатів.\nПосадові особи митної служби України, а також судді, слідчі і\nпрокурори не можуть бути представниками осіб, які притягуються до\nвідповідальності, крім випадків, коли вони діють як батьки,\nусиновителі, опікуни, піклувальники цих осіб."
    },
    {
      "provision_ref": "art368",
      "section": "368",
      "title": "Стаття 368. Захисник",
      "content": "У розгляді справи про порушення митних правил може брати\nучасть захисник, якого самостійно визначає особа, що притягується\nдо відповідальності, з числа осіб, які є фахівцями в галузі права\nі за законом мають право на надання правової допомоги особисто чи\nза дорученням юридичної особи.\nЗахисник має право:\n1) знайомитися з матеріалами справи;\n2) заявляти клопотання;\n3) подавати скарги;\n4) здійснювати інші права, передбачені законом."
    },
    {
      "provision_ref": "art369",
      "section": "369",
      "title": "Стаття 369. Експерт",
      "content": "Експертом може бути особа, яка має необхідні знання для\nнадання відповідного висновку.\nЕксперт призначається посадовою особою органу, в провадженні\nякої перебуває справа про порушення митних правил, у разі потреби\nв спеціальних знаннях.\nЕксперт зобов'язаний надати об'єктивні висновки з поставлених\nперед ним питань.\nЕксперт має право:\nзнайомитися з матеріалами справи, що стосуються предмета\nекспертизи;\nзаявляти клопотання про надання йому додаткових матеріалів,\nнеобхідних для надання висновків."
    },
    {
      "provision_ref": "art370",
      "section": "370",
      "title": "Стаття 370. Перекладач",
      "content": "Перекладачем може бути особа, що володіє мовою, знання якої\nнеобхідне для здійснення перекладу під час провадження у справі\nпро порушення митних правил.\nПерекладач зобов'язаний точно і у повному обсязі здійснювати\nдоручений йому переклад, у необхідних випадках брати участь у\nпроведенні процесуальних дій у справі про порушення митних правил.\nЯк перекладач може виступати посадова особа митного органу."
    },
    {
      "provision_ref": "art371",
      "section": "371",
      "title": "Стаття 371. Свідок у справі про порушення митних правил",
      "content": "Свідком може бути будь-яка особа, якщо є підстави вважати, що\nїй відомі обставини, що підлягають встановленню у справі про\nпорушення митних правил.\nЗа викликом органу, у провадженні якого перебуває справа про\nпорушення митних правил, свідок зобов'язаний з'явитися у\nпризначений час до цього органу і дати детальні та правдиві\nпояснення, повідомити все відоме йому у справі та відповісти на\nпоставлені запитання."
    },
    {
      "provision_ref": "art372",
      "section": "372",
      "title": "Стаття 372. Поняті у справі про порушення митних правил",
      "content": "Понятими є особи, які залучаються до участі у проведенні\nпроцесуальних дій у справі про порушення митних правил.\nЯк поняті запрошуються особи, не заінтересовані у справі.\nПонятим не може бути родич особи, яка притягується до\nвідповідальності за порушення митних правил, її представника, а\nтакож працівники митних органів.\nПоняті, присутні при проведенні процесуальних дій,\nзасвідчують своїми підписами відповідність записів у протоколі\nвиконаним діям.\nСтаття 373. Обставини, що виключають можливість здійснення\nпосадовою особою митного органу провадження у\nсправі про порушення митних правил\nПосадова особа митного органу не може здійснювати провадження\nу справі, якщо вона є родичем особи, яка притягується до\nвідповідальності за порушення митних правил, її представника,\nінших осіб, які беруть участь у провадженні у справі, а також коли\nіснують інші обставини, які дають підстави вважати, що ця посадова\nособа може бути особисто заінтересована у вирішенні справи.\nПитання про передачу такої справи іншій посадовій особі\nоргану вирішується керівником підрозділу по боротьбі з\nконтрабандою і порушеннями митних правил цього органу або його\nзаступником.\nЯкщо керівник підрозділу по боротьбі з контрабандою та\nпорушеннями митних правил митного органу, в якому здійснюється\nпровадження у справі про порушення митних правил, є родичем особи,\nяка притягується до відповідальності, її представника, інших осіб,\nякі беруть участь у провадженні у справі, а також коли існують\nінші обставини, які дають підстави вважати, що керівник\nзазначеного підрозділу може бути особисто заінтересованим у\nрозгляді справи, справа підлягає передачі до іншого митного\nоргану.\nГлава 59\n\nАДМІНІСТРАТИВНЕ ЗАТРИМАННЯ\nСтаття 374. Мета і порядок застосування адміністративного\nзатримання\nЗ метою припинення порушення митних правил, встановлення\nособи, яка вчинила порушення митних правил, а також для складення\nпротоколу про порушення митних правил, якщо його неможливо скласти\nна місці вчинення правопорушення, допускається адміністративне\nзатримання громадянина, який вчинив таке порушення, на строк до\nтрьох годин.\nАдміністративне затримання громадянина, який вчинив порушення\nмитних правил, здійснюється посадовою особою митного органу за\nрішенням керівника цього органу або його заступника, керівника\nпідрозділу по боротьбі з контрабандою і порушеннями митних правил,\nкерівника митного поста або його заступника, а в разі їх\nвідсутності (в нічний час, у вихідні та святкові дні тощо) -\nначальника чергового відділу або старшого чергової зміни.\nВійськовослужбовці та працівники органів внутрішніх справ\nповинні надавати допомогу посадовим особам митного органу, які\nздійснюють адміністративне затримання, в разі вчинення опору або\nспроби втечі з місця події.\nСтрок адміністративного затримання обчислюється з моменту\nдоставлення громадянина до службового приміщення митного органу\nабо до іншого приміщення, де проведення необхідних дій з метою,\nвизначеною в частині першій цієї статті, є можливим, а якщо\nгромадянин перебуває в стані сп'яніння - з часу його витвереження.\nЩодо громадянина, який знаходиться у службовому приміщенні\nмитного органу або в іншому приміщенні у зв'язку з проведенням\nмитного контролю або митного оформлення, строк адміністративного\nзатримання обчислюється з моменту закінчення митного контролю або\nоформлення.\nПро адміністративне затримання складається протокол, форма\nякого затверджується спеціально уповноваженим центральним органом\nвиконавчої влади в галузі митної справи. В протоколі робиться\nвідмітка про застосування фізичної сили або спеціальних засобів,\nякщо таке мало місце. Копія протоколу вручається громадянинові,\nякого було затримано. Про затримання неповнолітнього обов'язково\nповідомляються його батьки або особи, які їх замінюють.\nГлава 60\n\nПРОЦЕСУАЛЬНІ ДІЇ У СПРАВІ ПРО ПОРУШЕННЯ\nМИТНИХ ПРАВИЛ ТА ПОРЯДОК ЇХ ПРОВЕДЕННЯ"
    },
    {
      "provision_ref": "art375",
      "section": "375",
      "title": "Стаття 375. Мета проведення процесуальних дій",
      "content": "У справі про порушення митних правил процесуальні дії\nпроводяться з метою отримання доказів, необхідних для правильного\nвирішення цієї справи.\nДо процесуальних дій належать:\n1) складання протоколу про порушення митних правил;\n2) витребування документів, необхідних для провадження у\nсправі про порушення митних правил;\n3) вилучення товарів, транспортних засобів і документів;\n4) митне обстеження;\n5) пред'явлення товарів, транспортних засобів та документів\nдля впізнання;\n6) призначення експертизи;\n7) взяття проб та зразків для проведення дослідження\n(аналізу, експертизи).\nПри проведенні процесуальних дій, зазначених у пунктах 3-5, 7\nчастини другої цієї статті, складаються протоколи, форми яких\nвстановлюються спеціально уповноваженим центральним органом\nвиконавчої влади в галузі митної справи.\nСтаття 376. Витребування документів, необхідних для\nпровадження у справі про порушення митних правил\nПосадова особа митного органу, у провадженні якої знаходиться\nсправа про порушення митних правил, може витребувати документи,\nнеобхідні для розгляду справи.\nОсоба, якій адресовано вимогу про подання документів,\nзобов'язана не пізніш як у п'ятиденний строк надіслати їх\nпосадовій особі митного органу, яка вимагає подати документи.\nСтаття 377. Вилучення товарів, транспортних засобів і\nдокументів\nТовари, що є безпосередніми предметами порушення митних\nправил, товари із спеціально виготовленими сховищами (тайниками),\nщо використовувалися для приховування безпосередніх предметів\nпорушення митних правил від митного контролю, транспортні засоби,\nщо використовувалися для переміщення безпосередніх предметів\nпорушення митних правил через митний кордон України, а також\nдокументи, необхідні для розгляду справи про порушення митних\nправил, вилучаються.\nУ разі вчинення порушення митних правил особою, яка не має в\nУкраїні постійного місця проживання або адреси, допускається\nвилучення товарів, транспортних засобів у розмірах, необхідних для\nзабезпечення стягнення штрафу або вартості товарів, транспортних\nзасобів, зазначеної у частині третій статті 405 цього Кодексу.\nВилучені товари, транспортні засоби та документи повинні бути\nперелічені у протоколі, що складається в передбачених цим Кодексом\nвипадках, або в доданому до нього описі з точним зазначенням\nкількості, міри, ваги та особливих ознак цих товарів, транспортних\nзасобів та документів, а також вартості товарів, транспортних\nзасобів."
    },
    {
      "provision_ref": "art378",
      "section": "378",
      "title": "Стаття 378. Проведення митних обстежень",
      "content": "Посадові особи митних органів, які мають достатні підстави\nвважати, що на території або в приміщеннях підприємств, або у\nтранспортних засобах, що їм належать, знаходяться товари, що є\nбезпосередніми предметами порушення митних правил, або товари із\nспеціально виготовленими сховищами (тайниками), що\nвикористовувалися для приховування безпосередніх предметів\nпорушення митних правил від митного контролю, транспортні засоби,\nщо використовувалися для переміщення безпосередніх предметів\nпорушення митних правил через митний кордон України, а також\nдокументи, необхідні для розгляду справи про порушення митних\nправил, можуть проводити митне обстеження таких територій,\nприміщень або транспортних засобів.\nМитне обстеження проводиться у присутності посадових осіб\nпідприємств, зазначених у частині першій цієї статті.\nПосадові особи митних органів мають право запросити до участі\nу митному обстеженні спеціалістів.\nПро проведення митного обстеження складається протокол за\nформою, що встановлюється спеціально уповноваженим центральним\nорганом виконавчої влади в галузі митної справи.\nСтаття 379. Пред'явлення товарів, транспортних засобів,\nдокументів для впізнання\nЗа рішенням посадової особи митного органу, в провадженні\nякої знаходиться справа про порушення митних правил, особі, яка\nвчинила це порушення, а також свідку можуть бути пред'явлені\nтовари, транспортні засоби та документи для впізнання.\nОсобу, яка бере участь у впізнанні, спочатку опитують про\nобставини, за яких вона бачила товари, транспортні засоби та\nдокументи, зазначені у частині першій цієї статті, ознаки, за\nякими вона може провести впізнання.\nТовари, транспортні засоби та документи пред'являються в\nгрупі однорідних товарів, транспортних засобів і документів.\nПред'явлення для впізнання проводиться в присутності понятих.\nПро пред'явлення товарів, транспортних засобів та документів\nдля впізнання складається протокол за формою, що встановлюється\nспеціально уповноваженим центральним органом виконавчої влади в\nгалузі митної справи."
    },
    {
      "provision_ref": "art380",
      "section": "380",
      "title": "Стаття 380. Експертиза та висновок експерта",
      "content": "Експертиза призначається, якщо для з'ясування питань, що\nвиникають у справі про порушення митних правил, виникла потреба у\nспеціальних знаннях з окремих галузей науки, техніки, мистецтва,\nрелігії тощо.\nЕкспертиза проводиться експертами митних лабораторій та інших\nустанов або окремими спеціалістами, які призначаються посадовою\nособою митного органу, в провадженні якої знаходиться справа про\nпорушення митних правил.\nПоставлені перед експертом питання та його висновок не\nповинні виходити за межі спеціальних знань експерта. Експерт надає\nвисновок у письмовій формі від свого імені. У висновку\nвикладаються суть проведеного ним дослідження та обгрунтування\nвідповіді на поставлені запитання.\nЯкщо експерт під час проведення експертизи встановить\nобставини, що мають значення для справи, з приводу яких йому не\nбуло поставлено запитань, він має право викласти ці обставини у\nсвоєму висновку.\nВисновок експерта не є обов'язковим для посадової особи\nмитного органу, в провадженні якої знаходиться справа про\nпорушення митних правил. У разі незгоди цієї особи з висновком\nексперта у постанові, яка виноситься у справі, повинно міститися\nобгрунтування незгоди.\nУ разі неналежної якості або повноти висновку експерта може\nбути призначена повторна експертиза, проведення якої доручається\nіншому експерту (експертам)."
    },
    {
      "provision_ref": "art381",
      "section": "381",
      "title": "Стаття 381. Порядок призначення експертизи",
      "content": "Визнавши за необхідне проведення експертизи, посадова особа\nмитного органу, в провадженні якої знаходиться справа про\nпорушення митних правил, виносить постанову, в якій визначаються\nпідстави для призначення експертизи, прізвище експерта або\nнайменування митної лабораторії чи іншої відповідної установи, в\nякій має проводитися експертиза. У цій же постанові ставляться\nконкретні питання, які мають бути вирішені під час проведення\nекспертизи, а також визначаються матеріали, що передаються у\nрозпорядження експерта.\nДо призначення експерта з'ясовуються необхідні відомості про\nйого професіоналізм та компетентність.\nРішення про призначення експертизи є обов'язковим для\nексперта, а також для посадових осіб підприємства, де працює\nексперт.\nСтаття 382. Одержання проб та зразків для проведення\nекспертизи\nПосадова особа митного органу, в провадженні якої знаходиться\nсправа про порушення митних правил, має право відбирати в осіб,\nякі притягуються до відповідальності за порушення митних правил,\nзразки підпису, почерку, а також брати проби та зразки товарів,\nнеобхідні для проведення експертизи.\nУ разі потреби взяття проб та зразків може проводитися також\nв осіб, не зазначених у частині першій цієї статті, свідчення та\nучасть яких у вивченні та оцінці обставин порушення митних правил\nможуть мати істотне значення для провадження і розгляду справи.\nПосадова особа митного органу, в провадженні або на розгляді\nякої знаходиться справа про порушення митних правил, виносить\nпостанову про взяття проб та зразків.\nДо взяття проб та зразків у разі потреби може залучатися\nексперт.\nПро взяття проб та зразків складається протокол.\nСтаття 383. Доручення на проведення окремих процесуальних\nдій\nПосадова особа митного органу, в провадженні якої перебуває\nсправа про порушення митних правил, має право доручити проведення\nконкретних процесуальних дій посадовій особі іншого митного\nоргану.\nДоручення повинно бути виконано не більш як у п'ятиденний\nстрок з дня його одержання."
    },
    {
      "provision_ref": "art384",
      "section": "384",
      "title": "Стаття 384. Витрати у справі про порушення митних правил",
      "content": "Витрати у справі про порушення митних правил складаються з\nвидатків на інвентаризацію, зберігання, перевезення (пересилання)\nтоварів, зазначених у пункті 3 статті 322 цього Кодексу, а також з\nінших понесених митним органом витрат на провадження або розгляд\nсправи.\nДо таких витрат належать також кошти, що виплачуються\nексперту за виконання його обов'язків та за роботу, виконану за\nдорученням митного органу, виплати добових, а також компенсації на\nпроїзд до митного органу і назад та наймання приміщення.\nЗа робітниками та службовцями, які викликаються до митного\nоргану як свідки, експерти, перекладачі, зберігається середній\nмісячний заробіток за місцем основної роботи. Особи, які не є\nробітниками та службовцями, отримують у зв'язку з таким викликом\nгрошову компенсацію, яку виплачує митний орган.\nПорядок витрат та розмір сум, що підлягають виплаті,\nвстановлюються законодавством України.\nСтаття 385. Відшкодування витрат у справі про порушення\nмитних правил\nВитрати у справі про порушення митних правил відшкодовуються\nособою, щодо якої винесено постанову про накладення стягнення.\nВитрати на оплату послуг перекладача відшкодовуються за рахунок\nДержавного бюджету України.\nПосадова особа митного органу, в провадженні якої знаходиться\nсправа про порушення митних правил, а також посадова особа, яка\nздійснює розгляд цієї справи, зобов'язані зібрати та додати до\nсправи документи про понесені на провадження справи витрати.\nСуми витрат, що підлягають відшкодуванню, зазначаються у\nпостанові митного органу або суду по справі про порушення митних\nправил.\nСтаття 386. Органи, уповноважені розглядати справи про\nпорушення митних правил\nСправи про порушення митних правил, передбачені\nстаттями 329-335, 337, 338, 342-344, 346, 347, 354, 355 цього\nКодексу, розглядаються митними органами.\nСправи про порушення митних правил, передбачені статтями 336,\n339-341, 345, 348-353 цього Кодексу, а також усі справи про\nпорушення митних правил, вчинені особами віком від шістнадцяти до\nвісімнадцяти років, розглядаються місцевими судами (суддями) за\nмісцем розташування митних органів, посадові особи яких\nздійснювали провадження у цих справах.\nСтаття 387. Повноваження посадових осіб митних органів щодо\nрозгляду справ про порушення митних правил\nВід імені регіональних митниць та митниць справи про\nпорушення митних правил розглядаються керівниками цих митних\nорганів або їх заступниками, а від імені спеціально уповноваженого\nцентрального органу виконавчої влади в галузі митної справи -\nпосадовими особами підрозділу по організації боротьби з\nконтрабандою та порушеннями митних правил, уповноваженими на це\nкерівником спеціально уповноваженого центрального органу\nвиконавчої влади в галузі митної справи або його заступниками.\nСтаття 388. Місце розгляду справи про порушення митних\nправил\nСправа про порушення митних правил розглядається за\nмісцезнаходженням митного органу, в зоні якого вчинено\nправопорушення.\nСтаття 389. Строк розгляду справи про порушення митних\nправил\nСправа про порушення митних правил розглядається у\nп'ятнадцятиденний строк з дня отримання посадовою особою митного\nоргану або судом (суддею) матеріалів, необхідних для вирішення\nсправи.\nСтаття 390. Присутність під час розгляду справи особи, яка\nпритягується до відповідальності за порушення\nмитних правил, або її представника\nСправа про порушення митних правил розглядається в\nприсутності особи, яка притягується до відповідальності, або її\nпредставника.\nМитний орган інформує особу, яка притягується до\nвідповідальності за порушення митних правил, про час та місце\nрозгляду справи в митному органі, як правило, відповідним\nписьмовим повідомленням, якщо це не було зроблено під час вручення\nзазначеній особі копії протоколу про порушення митних правил.\nУ разі розгляду справи в суді про час та місце розгляду\nсправи суд (суддя) повідомляє особу, яка притягується до\nвідповідальності, а також відповідний митний орган.\nСправа про порушення митних правил може бути розглянута під\nчас відсутності особи, яка притягується до відповідальності, лише\nу випадках, коли є дані про своєчасне її сповіщення про місце і\nчас розгляду справи і якщо від неї не надійшло клопотання про\nвідкладення розгляду справи.\nСтаття 391. Види постанов у справі про порушення митних\nправил\nУ справі про порушення митних правил митний орган або суд\n(суддя), що розглядає справу, виносить одну з таких постанов:\n1) про проведення додаткової перевірки;\n2) про накладення адміністративного стягнення;\n3) про закриття провадження у справі;\n4) про порушення кримінальної справи про контрабанду.\nУ постанові про проведення додаткової перевірки зазначаються\nконкретні суб'єкти, завдання та строки перевірки. Ці дії не\nповинні порушувати права особи, шкодити господарській діяльності\nюридичної особи.\nСтаття 392. Особливості розгляду судом справ про порушення\nмитних правил\nСправа про порушення митних правил розглядається суддею\nодноособово.\nУ справі про порушення митних правил суд (суддя) виносить\nодну з постанов, передбачених частиною першою статті 391 цього\nКодексу.\nУ разі, якщо за результатами перевірки законності та\nобгрунтованості постанови суду у справі про порушення митних\nправил ця постанова буде скасована, а справа закрита, або\nстягнення за порушення митних правил буде змінено, конфісковані\nтовари, транспортні засоби, сума штрафу або її відповідна частина\nповертаються особі, яка притягалася до відповідальності, або її\nпредставникові. Якщо конфісковані товари, транспортні засоби\nнеможливо повернути в натурі, повертається їхня вартість за\nвирахуванням сум належних податків і зборів за ставками, що діяли\nна день конфіскації. Повернення грошових коштів, зазначених у цій\nчастині, здійснюється органами Державного казначейства України з\nДержавного бюджету України.\nГлава 61\n\nОСКАРЖЕННЯ ПОСТАНОВ У СПРАВАХ ПРО ПОРУШЕННЯ\nМИТНИХ ПРАВИЛ. ВНЕСЕННЯ НА ПОСТАНОВИ ПОДАННЯ ПРОКУРОРА\nСтаття 393. Оскарження постанов у справах про порушення\nмитних правил\nПостанова у справі про порушення митних правил може бути\nоскаржена особою, стосовно якої вона винесена, або представником\nтакої особи.\nСкарга на постанову митниці регіонального підпорядкування\nможе бути подана до відповідної регіональної митниці або до\nмісцевого суду за місцезнаходженням митниці, яка винесла\nпостанову.\nПостанова регіональної митниці по скарзі на постанову\nпідпорядкованої їй митниці може бути оскаржена до спеціально\nуповноваженого центрального органу виконавчої влади в галузі\nмитної справи або до місцевого суду за місцезнаходженням цієї\nрегіональної митниці.\nПостанова регіональної митниці, митниці центрального\nпідпорядкування може бути оскаржена до спеціально уповноваженого\nцентрального органу виконавчої влади в галузі митної справи або до\nмісцевого суду за місцезнаходженням відповідної регіональної\nмитниці, митниці.\nЯкщо у випадках, зазначених у частинах другій, третій та\nчетвертій цієї статті, постанова митного органу одночасно\nоскаржується до митного органу вищого рівня та до суду і суд\nприймає скаргу до розгляду, розгляд аналогічної скарги митним\nорганом вищого рівня припиняється.\nПостанова спеціально уповноваженого центрального органу\nвиконавчої влади в галузі митної справи у справі про порушення\nмитних правил, а також його постанова по скарзі на постанову\nіншого митного органу у такій справі можуть бути оскаржені до\nмісцевого суду за місцезнаходженням спеціально уповноваженого\nцентрального органу виконавчої влади в галузі митної справи.\nСкарга на постанову митного органу подається протягом десяти\nднів з дати вручення заінтересованій особі копії постанови у\nсправі або повідомлення про прийняте рішення. У разі пропуску\nцього строку з поважних причин він за заявою заінтересованої особи\nможе бути поновлений відповідно регіональною митницею, спеціально\nуповноваженим центральним органом виконавчої влади в галузі митної\nсправи або судом.\nПорядок оскарження постанови суду (судді) у справі про\nпорушення митних правил та внесення подання прокурором на\nпостанову визначається Кодексом України про адміністративні\nправопорушення ( 80731-10 , 80732-10 ) та іншими законами.\nСтаття 394. Перевірка законності та обгрунтованості\nпостанови митного органу\nЗаконність та обгрунтованість постанови митного органу у\nсправі про порушення митних правил можуть бути перевірені судом\nабо митним органом вищого рівня у зв'язку з поданням скарги,\nподанням прокурора.\nЗа результатами перевірки суд або митний орган приймає одне з\nтаких рішень:\n1) про залишення постанови без змін, а скарги або подання без\nзадоволення;\n2) про скасування постанови і надіслання справи на новий\nрозгляд;\n3) про скасування постанови та закриття справи;\n4) про зміну заходу стягнення в межах передбаченої\nвідповідальності за відповідне порушення митних правил, з тим,\nоднак, щоб стягнення не було посилено.\nРішення, зазначені у частині другій цієї статті, приймаються\nмитними органами шляхом винесення постанов.\nКопія рішення по скарзі або поданню прокурора на постанову у\nсправі про порушення митних правил протягом трьох днів\nнадсилається особі, стосовно якої її винесено. Про результати\nрозгляду подання повідомляється прокуророві.\nУ разі скасування постанови митного органу по справі про\nпорушення митних правил суми штрафів повертаються особам, які\nпритягалися до відповідальності, або уповноваженим ними особам з\nДержавного бюджету України органами Державного казначейства\nУкраїни за поданням митних органів.\nСтаття 395. Підстави для скасування або зміни постанови про\nнакладення стягнення за порушення митних правил\nПідставами для скасування постанови про накладення стягнення\nабо про припинення провадження у справі про порушення митних\nправил є:\n1) відсутність у діях особи, яка притягується до\nвідповідальності, ознак порушення митних правил;\n2) необ'єктивність або неповнота провадження у справі або\nнеоб'єктивність її розгляду;\n3) невідповідність викладених у постанові висновків фактичним\nобставинам справи;\n4) винесення постанови неправомочною особою, безпідставне\nнедопущення до участі в розгляді справи особи, притягнутої до\nвідповідальності, або її представника, а також інше обмеження прав\nучасників провадження у справі про порушення митних правил та її\nрозгляду, якщо таке обмеження зашкодило всебічному розгляду справи\nта вплинуло або могло вплинути на винесення обгрунтованої\nпостанови за результатами її розгляду;\n5) неправильна або неповна кваліфікація вчиненого\nправопорушення;\n6) накладення стягнення, не передбаченого цим Кодексом.\nПідставами для скасування чи зміни постанови про накладення\nстягнення або про припинення провадження у справі про порушення\nмитних правил можуть бути визнані й інші визначені законами\nобставини.\nСтаття 396. Строки розгляду митним органом вищого рівня\nскарги або подання прокурора на постанову\nмитного органу\nСкарга і подання прокурора у справі про порушення митних\nправил розглядаються правомочними посадовими особами у\nдесятиденний строк з дня їх надходження, якщо інше не встановлено\nзаконом."
    },
    {
      "provision_ref": "art397",
      "section": "397",
      "title": "Стаття 397. Наслідки подання скарги або внесення подання",
      "content": "Подання скарги або внесення подання зупиняє виконання\nпостанови митного органу по справі про порушення митних правил до\nзакінчення розгляду скарги (подання).\nГлава 62\n\nВИКОНАННЯ ПОСТАНОВ МИТНИХ ОРГАНІВ\nПРО НАКЛАДЕННЯ СТЯГНЕННЯ ЗА ПОРУШЕННЯ МИТНИХ ПРАВИЛ\nСтаття 398. Обов'язковість постанов митних органів про\nнакладення стягнення по справах про порушення\nмитних правил\nПостанови митних органів про накладення стягнення по справі\nпро порушення митних правил є обов'язковими для виконання.\nСтаття 399. Загальні положення щодо порядку виконання\nпостанови митного органу про накладення\nстягнення за порушення митних правил\nПостанова митного органу про накладення стягнення за\nпорушення митних правил підлягає виконанню після закінчення строку\nоскарження, встановленого статтею 393 цього Кодексу.\nМитний орган, який виніс постанову про накладення стягнення\nза порушення митних правил, виконує її самостійно у передбачених\nцим Кодексом випадках, а в інших випадках - через державного\nвиконавця.\nУ разі винесення митним органом кількох постанов про\nнакладення стягнень за порушення митних правил щодо однієї особи\nкожна постанова виконується окремо.\nСтаття 400. Давність виконання постанови митного органу про\nнакладення стягнення за порушення митних правил\nНе підлягає виконанню постанова митного органу про накладення\nстягнення за порушення митних правил, якщо її не було звернуто до\nвиконання протягом трьох місяців з дня винесення.\nСтаття 401. Контроль за виконанням постанови митного органу\nпро накладення стягнення за порушення митних\nправил\nКонтроль за правильним і своєчасним виконанням постанови\nмитного органу про накладення стягнення за порушення митних правил\nздійснюється митним органом, який виніс постанову.\nСтаття 402. Порядок виконання постанови митного органу про\nвинесення попередження\nПостанова митного органу про накладення стягнення за\nпорушення митних правил у вигляді попередження виконується митним\nорганом, який виніс постанову, шляхом оголошення постанови\nпорушнику з врученням копії такої постанови.\nЯкщо постанова митного органу про накладення стягнення у\nвигляді попередження виноситься за відсутності порушника, копія\nпостанови видається або висилається йому протягом трьох днів з дня\nвинесення постанови.\nСтаття 403. Порядок виконання постанови митного органу про\nнакладення штрафу\nШтраф повинен бути сплачений особою, яка вчинила порушення\nмитних правил, не пізніше п'ятнадцяти днів з дня вручення або\nнадіслання їй копії постанови митного органу про накладення\nштрафу, а в разі оскарження постанови або внесення на неї подання\nпрокурором - не пізніше п'ятнадцяти днів з дня залишення скарги\nбез задоволення або відхилення подання.\nСума штрафу вноситься особою, яка вчинила порушення митних\nправил, до Державного бюджету України у порядку, встановленому\nзаконодавством України.\nСтаття 404. Примусове виконання постанови митного органу\nУкраїни або суду щодо накладання штрафу\nУ разі коли штраф не буде сплачено у строки, встановлені\nстаттею 403 цього Кодексу, постанова митного органу та суду\n(судді) надсилається для примусового виконання районному, міському\n(міста обласного значення), районному у місті відділу державної\nвиконавчої служби.\nПостанова митного органу або суду (судді), по якій стягнення\nштрафу проведено повністю, з відміткою про виконання повертається\nдо митного органу або до суду, що виніс постанову.\nШтраф вноситься до державного бюджету.\nОсоба, яка вчинила порушення митних правил, повинна,\nнезважаючи на стягнення штрафу, сплатити податки і збори,\nвстановлені законами України."
    },
    {
      "provision_ref": "art405",
      "section": "405",
      "title": "Стаття 405. Виконання постанови суду (судді) про конфіскацію",
      "content": "Постанова суду (судді) про накладення адміністративного\nстягнення за порушення митних правил у частині конфіскації\nвиконується державним виконавцем у порядку, встановленому законом.\nТовари, транспортні засоби, вилучені митним органом, щодо\nяких винесена постанова суду (судді) про конфіскацію, передаються\nдержавному виконавцеві.\nУ разі коли неможливо конфіскувати товари, що є\nбезпосередніми предметами порушення митних правил, або товари із\nспеціально виготовленими сховищами (тайниками), що\nвикористовувалися для приховування безпосередніх предметів\nпорушення митних правил від митного контролю, транспортні засоби,\nщо використовувалися для переміщення безпосередніх предметів\nпорушення митних правил через митний кордон України, з осіб, які\nвчинили порушення митних правил, стягується вартість зазначених\nтоварів, транспортних засобів у порядку, встановленому\nзаконодавством України.\nВитрати митного органу, пов'язані із зберіганням товарів,\nтранспортних засобів, щодо яких прийнято постанову про\nконфіскацію, повинні бути відшкодовані особою, яка вчинила\nпорушення митних правил, у порядку, встановленому законом.\nСтаття 406. Виконання постанови митного органу про\nнакладення стягнення за порушення митних правил\nна осіб, які проживають або перебувають\nза межами України\nПостанова митного органу про накладення стягнення за\nпорушення митних правил на осіб, які проживають або перебувають за\nмежами України, виконується за рахунок майна цих осіб, що\nзнаходиться на території України.\nУ разі відсутності в Україні майна, що належить зазначеним у\nчастині першій цієї статті особам, порядок виконання постанови\nмитного органу про накладення на них стягнень визначається\nзаконодавством України та міжнародними договорами з державами, на\nтериторії яких проживають або перебувають особи, притягнуті до\nвідповідальності за порушення митних правил.\nГлава 63\n\nПОСАДОВІ ОСОБИ МИТНОЇ СЛУЖБИ УКРАЇНИ"
    },
    {
      "provision_ref": "art407",
      "section": "407",
      "title": "Стаття 407. Посадові особи митної служби України",
      "content": "Посадовими особами митної служби України є працівники митних\nорганів, спеціалізованих митних установ та організацій, на яких\nцим Кодексом та іншими законами України покладено здійснення\nмитної справи, організаційно-розпорядчих та\nконсультативно-дорадчих функцій і яким присвоєно спеціальні\nзвання.\nСтаття 408. Правовий статус посадових осіб митної служби\nУкраїни\nПравовий статус посадових осіб митної служби України, їх\nправа та обов'язки визначаються Конституцією України\n( 254к/96-ВР ), цим Кодексом, а в частині, що не регулюється\nним, - Законом України \"Про державну службу\" ( 3723-12 ).\nСтаття 409. Обов'язковість законних розпоряджень та вимог\nпосадових осіб митної служби України\nЗаконні розпорядження та вимоги посадових осіб митної служби\nУкраїни є обов'язковими для виконання.\nСтаття 410. Проходження служби і спеціальні звання посадових\nосіб митної служби України\nПорядок і умови прийняття на службу до митних органів,\nспеціалізованих митних установ та організацій, порядок та умови\nпроходження служби, просування посадових осіб по службі, оплати та\nстимулювання праці в митних органах, спеціалізованих митних\nустановах та організаціях визначаються законодавством України.\nУ митній службі України діє Дисциплінарний статут, який\nзатверджується законом.\nПосадові особи митної служби України проходять атестацію.\nПорядок проведення атестації визначається Кабінетом Міністрів\nУкраїни.\nСпеціальні звання присвоюються посадовим особам митної служби\nУкраїни відповідно до займаних посад і стажу роботи:\nдійсний державний радник митної служби;\nдержавний радник митної служби 1 рангу;\nдержавний радник митної служби 2 рангу;\nдержавний радник митної служби 3 рангу;\nрадник митної служби 1 рангу;\nрадник митної служби 2 рангу;\nрадник митної служби 3 рангу;\nінспектор митної служби 1 рангу;\nінспектор митної служби 2 рангу;\nінспектор митної служби 3 рангу;\nінспектор митної служби 4 рангу;\nінспектор митної служби;\nмолодший інспектор митної служби;\nкурсант.\nСпеціальне звання дійсного державного радника митної служби\nприсвоюється Президентом України за поданням Кабінету Міністрів\nУкраїни.\nСпеціальні звання державного радника митної служби 1, 2, 3\nрангів присвоюються Президентом України за поданням керівника\nспеціально уповноваженого центрального органу виконавчої влади в\nгалузі митної справи.\nСпеціальні звання радника митної служби 1, 2, 3 рангів,\nінспекторів митної служби 1, 2, 3, 4 рангів, інспекторів митної\nслужби та молодших інспекторів митної служби присвоюються\nкерівником спеціально уповноваженого центрального органу\nвиконавчої влади в галузі митної справи.\nСпеціальне звання курсанта присвоюється керівниками\nвідповідних закладів освіти, що віднесені до сфери управління\nспеціально уповноваженого центрального органу виконавчої влади в\nгалузі митної справи.\nПорядок присвоєння спеціальних звань визначається Положенням\nпро спеціальні звання посадових осіб митної служби України, що\nзатверджується Кабінетом Міністрів України.\nПосадові особи митної служби України мають єдиний формений\nодяг з відповідними знаками розрізнення. Зразки форменого одягу,\nнорми забезпечення ним та строки його експлуатації затверджуються\nКабінетом Міністрів України, а правила носіння - спеціально\nуповноваженим центральним органом виконавчої влади в галузі митної\nсправи. Формений одяг видається безплатно."
    },
    {
      "provision_ref": "art411",
      "section": "411",
      "title": "Стаття 411. Робочий час посадових осіб митної служби України",
      "content": "Тривалість робочого часу посадових осіб митної служби України\nвстановлюється відповідно до законодавства України про працю.\nДля виконання невідкладних заходів з митного контролю,\nмитного оформлення, боротьби з контрабандою і порушеннями митних\nправил та інших службових завдань посадові особи митних органів\nУкраїни за розпорядженням керівника митного органу або його\nзаступника можуть залучатися до роботи в надурочний, а також у\nнічний час, у святкові і неробочі дні. Оплата праці посадових осіб\nмитних органів України у надурочний, нічний час, а також у\nсвяткові і неробочі дні провадиться відповідно до чинного\nзаконодавства.\nСтаття 412. Прийняття на службу до митних органів,\nспеціалізованих митних установ та організацій\nНа службу до митних органів, спеціалізованих митних установ\nта організацій приймаються громадяни України, які досягли\n18-річного віку і здатні за своїми діловими і моральними якостями,\nосвітнім рівнем і станом здоров'я виконувати завдання, покладені\nна митну службу України. З прийняттям на службу може бути\nвстановлено випробування строком до шести місяців.\nНе можуть бути прийняті на службу до митних органів,\nспеціалізованих митних установ та організацій особи, які мають\nсудимість за вчинення умисного злочину.\nПосадові особи митної служби України, визнані за вироком\nсуду, що набрав законної сили, винними у вчиненні злочину,\nзвільняються із служби в митних органах, спеціалізованих митних\nустановах та організаціях.\nПосадові особи митних органів зобов'язані діяти лише на\nпідставі, в межах повноважень та у спосіб, що передбачені\nКонституцією України ( 254к/96-ВР ), цим Кодексом та законами\nУкраїни.\nСтаття 413. Присяга та урочисте зобов'язання посадових осіб\nмитної служби України\nОсоби, які вперше зараховуються на посади державної служби у\nмитних органах, спеціалізованих митних установах та організаціях,\nприймають Присягу державного службовця.\nПрацівники, яким вперше присвоюється спеціальне звання митної\nслужби України, приймають урочисте зобов'язання такого змісту:\n\"Вступаючи на митну службу, урочисто зобов'язуюсь бути\nвідданим Українському народу, справі української державності,\nнеухильно додержуватися вимог Конституції України ( 254к/96-ВР ),\nМитного кодексу України та законодавства України. Зобов'язуюсь\nактивно захищати інтереси Української держави, її економічний\nсуверенітет і безпеку, суворо додержуватися дисципліни, сумлінно,\nна високому професійному рівні виконувати свої службові обов'язки,\nзберігати державну таємницю, охороняти права, свободи і законні\nінтереси громадян\".\nПроцедура прийняття урочистого зобов'язання визначається\nспеціально уповноваженим центральним органом виконавчої влади в\nгалузі митної справи.\nСтаття 414. Неприпустимість участі посадових осіб митної\nслужби України у політичних партіях\nПосадові особи митної служби України не можуть бути членами\nполітичних партій.\nПосадові особи митної служби України не мають права\nорганізовувати страйки і брати участь у них, вчиняти інші дії, що\nперешкоджають нормальному функціонуванню митних органів,\nспеціалізованих митних установ та організацій.\nСтаття 415. Обмеження в роботі за сумісництвом та занятті\nпідприємницькою діяльністю\nПосадові особи митної служби України не мають права:\n1) займатися будь-якою підприємницькою діяльністю\nбезпосередньо чи через посередників або підставних осіб, а також\nвиконувати роботу на умовах сумісництва (крім наукової,\nвикладацької, творчої діяльності та медичної практики);\n2) входити самостійно, через представника або підставних осіб\nдо складу правління чи інших виконавчих органів підприємств,\nфінансових установ, господарських товариств тощо, організацій,\nспілок, об'єднань, кооперативів, що займаються підприємницькою\nдіяльністю;\n3) бути повіреним третіх осіб у митних справах;\n4) використовувати своє службове становище для будь-якого не\nпередбаченого законодавством України сприяння юридичним і фізичним\nособам у здійсненні ними зовнішньоекономічної та іншої\nпідприємницької діяльності.\nСтаття 416. Обмеження в роботі, яка пов'язана із здійсненням\nконтролю за роботою близьких родичів\nПосадові особи митних органів не можуть обіймати посади,\nперебування на яких передбачає прийняття рішень з питань\nдіяльності підприємств - митних брокерів, митних перевізників,\nвласників митних ліцензійних складів та складів тимчасового\nзберігання, а також службові зносини з такими підприємствами, якщо\nу штаті цих підприємств перебувають близькі родичі зазначених\nпосадових осіб.\nГлава 64\n\nПІДГОТОВКА, ПЕРЕПІДГОТОВКА ТА ПІДВИЩЕННЯ\nКВАЛІФІКАЦІЇ ПРАЦІВНИКІВ МИТНОЇ СЛУЖБИ УКРАЇНИ\nСтаття 417. Система підготовки, перепідготовки та підвищення\nкваліфікації працівників митної служби України\nСистема підготовки, перепідготовки та підвищення кваліфікації\nпрацівників митної служби України забезпечує:\n1) підготовку наукових та науково-педагогічних кадрів;\n2) підготовку фахівців митної справи з вищою освітою;\n3) перепідготовку працівників митних органів, спеціалізованих\nмитних установ та організацій;\n4) підвищення кваліфікації працівників митних органів,\nспеціалізованих митних установ та організацій;\n5) стажування молодих спеціалістів, новоприйнятих\nпрацівників, кадрового резерву;\n6) самостійне навчання посадових осіб митної служби України.\nСпеціально уповноважений центральний орган виконавчої влади в\nгалузі митної справи здійснює підготовку, перепідготовку та\nпідвищення кваліфікації працівників митної служби України за\nокремими напрямами діяльності також у вищих закладах освіти за\nдержавним замовленням. Обсяги підготовки, перепідготовки та\nпідвищення кваліфікації визначаються спеціально уповноваженим\nцентральним органом виконавчої влади в галузі митної справи\nвиходячи з потреб митних органів, спеціалізованих митних установ\nта організацій, вимог до освітньо-кваліфікаційного рівня\nпрацівників і встановлюються відповідно до закону."
    },
    {
      "provision_ref": "art418",
      "section": "418",
      "title": "Стаття 418. Митний заклад освіти",
      "content": "Митний заклад освіти є спеціалізованою митною установою, що\nвідноситься до сфери управління спеціально уповноваженого\nцентрального органу виконавчої влади в галузі митної справи і\nздійснює підготовку, перепідготовку та підвищення кваліфікації\nпрацівників митної служби України відповідно до цього Кодексу та\nінших законів України.\nСтаття 419. Науково-педагогічні працівники, керівники та\nспеціалісти митних закладів освіти\nНауково-педагогічні працівники, керівники та спеціалісти\nмитних закладів освіти приймаються на роботу на умовах та в\nпорядку, що встановлюються цим Кодексом та іншими законами\nУкраїни. Прийняття на роботу науково-педагогічних працівників має\nздійснюватися на основі конкурсного відбору.\nНа науково-педагогічних працівників, керівників та\nспеціалістів митних закладів освіти поширюються обов'язки, права\nта пільги, встановлені для посадових осіб митної служби України.\nНауково-педагогічні працівники підлягають атестації у\nпорядку, встановленому спеціально уповноваженим центральним\nорганом виконавчої влади в галузі митної справи за погодженням із\nспеціально уповноваженим центральним органом виконавчої влади в\nгалузі освіти та науки.\nДо викладацької роботи в митних закладах освіти можуть\nзалучатися фахівці митних органів, спеціалізованих митних установ\nта організацій.\nСтаття 420. Курсанти (студенти) і слухачі митних закладів\nосвіти та інших вищих закладів освіти, в яких\nздійснюється підготовка фахівців для митної\nслужби України\nКурсантами (студентами), слухачами митних закладів освіти та\nінших вищих закладів освіти, в яких здійснюється підготовка\nфахівців для митної служби України, можуть бути громадяни України,\nзараховані на навчання відповідно до вимог законодавства, та\nгромадяни інших країн, зараховані на навчання на підставі\nміжнародних договорів України, укладених в установленому законом\nпорядку.\nКурсантам (студентам), слухачам, аспірантам вищих закладів\nосвіти, які проходять підготовку, перепідготовку та підвищують\nкваліфікацію для подальшої роботи в митній службі України, може\nнадаватися додаткове соціально-матеріальне забезпечення за рахунок\nкоштів спеціально уповноваженого центрального органу виконавчої\nвлади в галузі митної справи. Курсантам (студентам) денної форми\nнавчання відповідно до закону надається відстрочка у призові до\nЗбройних Сил України на весь період навчання.\nВипускники митних закладів освіти та інших вищих закладів\nосвіти, в яких здійснюється підготовка фахівців для митної служби\nУкраїни, працевлаштовуються у порядку, встановленому\nзаконодавством України.\nСтаття 421. Фінансування підготовки, перепідготовки та\nпідвищення кваліфікації працівників митної\nслужби України\nФінансування підготовки, перепідготовки та підвищення\nкваліфікації працівників митної служби України здійснюється за\nрахунок коштів Державного бюджету України.\nГлава 65\n\nПРАВОВИЙ ЗАХИСТ ПРАЦІВНИКІВ\nМИТНОЇ СЛУЖБИ УКРАЇНИ\nСтаття 422. Гарантування захисту життя, здоров'я і майна\nпосадових осіб митної служби України\nПосадові особи митної служби України перебувають під захистом\nзакону. Захист життя, здоров'я, честі, гідності, майна цих\nпосадових осіб та членів їхніх сімей від злочинних посягань, інших\nпротиправних дій здійснюється відповідно до Закону України \"Про\nдержавний захист працівників суду і правоохоронних органів\"\n( 3781-12 ) та забезпечується мірами відповідальності,\nпередбаченими Кримінальним кодексом України ( 2341-14 ) та\nКодексом України про адміністративні правопорушення ( 80731-10 ,\n80732-10 ).\nГлава 66\n\nЗАСТОСУВАННЯ ФІЗИЧНОЇ СИЛИ,\nСПЕЦІАЛЬНИХ ЗАСОБІВ ТА ЗБРОЇ ПОСАДОВИМИ ОСОБАМИ\nМИТНОЇ СЛУЖБИ УКРАЇНИ\nСтаття 423. Загальні положення щодо застосування фізичної\nсили, спеціальних засобів та зброї посадовими\nособами митної служби України\nНедоторканність особи, її захист від будь-якого насильства,\nіншого жорстокого поводження гарантується державою.\nФізична сила, спеціальні засоби та зброя застосовуються\nпосадовими особами митної служби України лише у випадках,\nпередбачених цим Кодексом.\nДля забезпечення правильного та ефективного застосування\nфізичної сили, спеціальних засобів і зброї з посадовими особами\nмитної служби України проводяться навчання із спеціальної\nпідготовки та періодичні перевірки придатності до таких дій\nвідповідно до цього Кодексу, а також до наказів спеціально\nуповноваженого центрального органу виконавчої влади в галузі\nмитної справи."
    },
    {
      "provision_ref": "art424",
      "section": "424",
      "title": "Стаття 424. Застосування фізичної сили",
      "content": "Посадові особи митної служби України мають право\nзастосовувати фізичну силу під час виконання службових обов'язків\nдля:\n1) припинення порушень митних правил, затримання осіб, які їх\nвчинили, подолання опору законним розпорядженням або вимогам\nпосадових осіб митної служби України;\n2) забезпечення доступу в приміщення або на територію, де\nзнаходяться товари і транспортні засоби, що перебувають під митним\nконтролем;\n3) припинення інших дій, що перешкоджають виконанню\nобов'язків, покладених законом на посадових осіб митної служби\nУкраїни, якщо ненасильницькі засоби впливу не забезпечують\nвиконання цих обов'язків."
    },
    {
      "provision_ref": "art425",
      "section": "425",
      "title": "Стаття 425. Застосування спеціальних засобів",
      "content": "Посадові особи митної служби України мають право\nзастосовувати наручники, гумові кийки, сльозоточиві речовини,\nобладнання для відкриття приміщень, засоби для примусової зупинки\nтранспортних засобів та інші спеціальні засоби під час виконання\nслужбових обов'язків для:\n1) відбиття нападу на посадових осіб митної служби України\nабо на інших осіб;\n2) відбиття нападу на будинки, будівлі, споруди та\nтранспортні засоби, що належать митним органам, спеціалізованим\nмитним установам та організаціям або використовуються ними, на\nтовари та транспортні засоби, що перебувають під митним контролем,\nа також для звільнення зазначених об'єктів у разі їх захоплення;\n3) затримання правопорушників, їх доставлення в службове\nприміщення митного органу, спеціалізованої митної установи чи\nорганізації, якщо ці особи чинять опір та іншу протидію або можуть\nзавдати шкоди оточуючим чи собі;\n4) припинення фізичного опору, що чиниться посадовій особі\nмитної служби України;\n5) проникнення у приміщення, де можуть знаходитися предмети\nконтрабанди та безпосередні об'єкти порушення митних правил;\n6) зупинення транспортного засобу, водій якого не виконав\nвимогу посадової особи митної служби України про зупинення.\nЗабороняється застосовувати спеціальні засоби до жінок з\nявними ознаками вагітності, осіб з явними ознаками інвалідності та\nмалолітніх, крім випадків вчинення ними збройного опору, скоєння\nгрупового нападу, який загрожує життю та здоров'ю людей,\nзбереженню товарів і транспортних засобів, що перебувають під\nмитним контролем.\nПовний перелік спеціальних засобів, що використовуються\nпосадовими особами митної служби України, та порядок їх\nзастосування визначаються Кабінетом Міністрів України.\nСтаття 426. Зберігання, носіння та застосування вогнепальної\nзброї посадовими особами митної служби України\nПід час виконання службових обов'язків окремим категоріям\nпосадових осіб митної служби України, перелік яких встановлюється\nКабінетом Міністрів України, надається право зберігати, носити\nвогнепальну зброю.\nПорядок застосування вогнепальної зброї посадовими особами\nмитної служби України регулюється положенням, яке затверджується\nКабінетом Міністрів України.\nПерелік видів вогнепальної зброї та набоїв до неї, що\nнадаються для використання посадовими особами митної служби\nУкраїни, визначається Кабінетом Міністрів України.\nГлава 67\n\nСОЦІАЛЬНИЙ ЗАХИСТ ПРАЦІВНИКІВ МИТНИХ ОРГАНІВ,\nСПЕЦІАЛІЗОВАНИХ МИТНИХ УСТАНОВ ТА ОРГАНІЗАЦІЙ\nСтаття 427. Соціальні гарантії посадовим особам митної\nслужби України\nДержава гарантує посадовим особам митної служби України\nсоціальний захист і матеріально-побутове забезпечення.\nУ разі загибелі, каліцтва або інвалідності внаслідок\nнещасного випадку, який стався з посадовою особою митної служби\nУкраїни під час виконання нею службових обов'язків, їй або її\nспадкоємцям здійснюється компенсаційна виплата в порядку, на\nумовах та у розмірах, визначених законодавством ( 678-2004-п ).\nСтаття 428. Гарантія оплати праці посадових осіб митної\nслужби України\nДержава гарантує оплату праці посадових осіб митної служби\nУкраїни з метою створення достатніх матеріальних умов для\nнезалежного і сумлінного виконання ними службових обов'язків.\nСтаття 430. Пенсійне забезпечення працівників митних органів,\nспеціалізованих митних установ та організацій\nПенсійне забезпечення посадових осіб митної служби України\nздійснюється відповідно до умов і порядку, встановлених Законом\nУкраїни \"Про державну службу\" ( 3723-12 ).\nПенсійне забезпечення працівників митних органів,\nспеціалізованих митних установ та організацій, які не є посадовими\nособами, здійснюється на загальних підставах відповідно до\nзаконодавства України про пенсійне забезпечення.\nСтаття 431. Гарантії у разі каліцтва і захворювання,\nвідшкодування збитків\nСпеціально уповноважений центральний орган виконавчої влади в\nгалузі митної справи відповідно до законодавства України компенсує\nпрацівникам митних органів, спеціалізованих митних установ та\nорганізацій шкоду, заподіяну їм каліцтвом або іншим ушкодженням\nздоров'я, пов'язаним із виконанням службових обов'язків.\nСтаття 432. Гарантії у разі загибелі працівника митного\nоргану, спеціалізованої митної установи,\nорганізації\nУ разі загибелі працівника митного органу, спеціалізованої\nмитної установи, організації під час виконання ним службових\nобов'язків непрацездатним членам сім'ї загиблого, які перебували\nна його утриманні, органами соціального захисту щомісячно\nвиплачується компенсація в розмірі різниці між частиною грошового\nзабезпечення загиблого, що припадала на їх частку, і призначеною\nпенсією у зв'язку з втратою годувальника без урахування\nодноразової допомоги.\nПРИКІНЦЕВІ ПОЛОЖЕННЯ\n1. Митний кодекс України набирає чинності з 1 січня 2004\nроку, крім частини тринадцятої статті 71, яка набирає чинності з\nмоменту набуття Україною членства у Світовій організації торгівлі.\n{ Пункт 1 із змінами, внесеними згідно із Законом N 348-IV\n( 348-15 ) від 24.12.2002; в редакції Законів N 1344-IV\n( 1344-15 ) від 27.11.2003, N 2285-IV ( 2285-15 ) від 23.12.2004,\nN 2505-IV ( 2505-15 ) від 25.03.2005, N 3235-IV ( 3235-15 ) від\n20.12.2005, N 489-V ( 489-16 ) від 19.12.2006, N 107-VI ( 107-17 )\nвід 28.12.2007 }\n2. До приведення нормативно-правових актів у відповідність із\nцим Кодексом чинні нормативно-правові акти застосовуються в\nчастині, що не суперечить цьому Кодексу.\n3. Кабінету Міністрів України:\nподати на розгляд Верховної Ради України пропозиції щодо\nприведення законодавчих актів України у відповідність із цим\nКодексом;\nпривести свої нормативно-правові акти у відповідність із цим\nКодексом;\nзабезпечити приведення міністерствами, іншими центральними\nорганами виконавчої влади їх нормативно-правових актів у\nвідповідність із цим Кодексом;\nвідповідно до компетенції забезпечити видання\nнормативно-правових актів, передбачених цим Кодексом.\n4. З набранням чинності цим Кодексом втрачають чинність:\nЗакон України \"Про митну справу в Україні\" ( 1262-12 )\n(Відомості Верховної Ради України, 1991 р., N 44, ст. 575;\n1994 р., N 20, ст. 116; 2000 р., N 13, ст. 109);\nЗакон України \"Про звільнення від обкладення митом предметів,\nякі вивозяться (пересилаються) громадянами за митний кордон\nУкраїни\" ( 163/96-ВР ) (Відомості Верховної Ради України, 1996 р.,\nN 26, ст. 114);\nМитний кодекс України ( 1970-12 ) (Відомості Верховної Ради\nУкраїни, 1992 р., N 16, ст. 203, N 35, ст. 511; 1993 р., N 11,\nст. 91, N 12, ст. 107; 1994 р., N 20, ст. 116; 1995 р., N 13,\nст. 85; 1997 р., N 35, ст. 218; 1999 р., N 34, ст. 274; 2000 р.,\nN 13, ст.109, N 38, ст. 318, N 50, ст. 436; 2001 р., N 4, ст. 16,\nN 23, ст. 117, N 31, ст. 148; 2003 р., N 27, ст. 209), крім статей\n47, 85, 86, 87 та глави 2 \"Митні збори\" розділу V \"Мито та митні\nзбори\", які втрачають чинність з моменту набуття Україною членства\nу Світовій організації торгівлі; { Абзац четвертий пункту 4 в\nредакції Законів N 1344-IV ( 1344-15 ) від 27.11.2003, N 2285-IV\n( 2285-15 ) від 23.12.2004, N 2505-IV ( 2505-15 ) від 25.03.2005,\nN 3235-IV ( 3235-15 ) від 20.12.2005, N 489-V ( 489-16 ) від\n19.12.2006, N 107-VI ( 107-17 ) від 28.12.2007 }\nПостанова Верховної Ради України \"Про введення в дію Митного\nкодексу України\" ( 1970а-12 ) (Відомості Верховної Ради України,\n1992 р., N 16, ст. 204);\nПостанова Верховної Ради України \"Про введення в дію Закону\nУкраїнської РСР \"Про митну справу в Українській РСР\" ( 1263-12 )\n(Відомості Верховної Ради України, 1991 р., N 44, ст. 576);\nПостанова Верховної Ради України \"Про введення в дію Закону\nУкраїни \"Про звільнення від обкладення митом предметів, які\nвивозяться (пересилаються) громадянами за митний кордон України\"\n( 164/96-ВР ) (Відомості Верховної Ради України, 1996 р., N 26,\nст. 115);\nПостанова Верховної Ради України від 5 лютого 1992 року\nN 2099-XII ( 2099-12 ) \"Про персональні звання державної митної\nслужби України\" (Відомості Верховної Ради України, 1992 р., N 19,\nст. 261)."
    }
  ],
  "definitions": []
}