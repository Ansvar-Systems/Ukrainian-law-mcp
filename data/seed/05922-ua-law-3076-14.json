{
  "id": "ua-law-3076-14",
  "type": "statute",
  "title": "Закон України (3076-14)",
  "title_en": "",
  "short_name": "3076-14",
  "status": "in_force",
  "issued_date": "2002-03-07",
  "url": "https://zakon.rada.gov.ua/laws/show/3076-14",
  "description": "Official legislative act of Ukraine ingested from the Verkhovna Rada legal portal.",
  "provisions": [
    {
      "provision_ref": "art0",
      "section": "0",
      "title": "Стаття 0. Текст документа",
      "content": "З А К О Н У К Р А Ї Н И\nПро затвердження Державної програми\nзайнятості населення на 2001-2004 роки\n( Відомості Верховної Ради України (ВВР), 2002, N 31, ст.215 )\n\n1. Затвердити Державну програму зайнятості населення на\n2001-2004 роки (додається).\n2. Цей Закон набирає чинності з дня його опублікування.\n\nПрезидент України Л.КУЧМА\n\nм. Київ, 7 березня 2002 року\nN 3076-III\n\nЗатверджено\nЗаконом України\nвід 7 березня 2002 року\nN 3076-III\nДержавна програма\nзайнятості населення на 2001-2004 роки\n\nI. Загальні положення\nДержавна програма зайнятості населення на 2001-2004 роки\n(далі - Програма) спрямована на виконання завдань, визначених\nЗаконом України \"Про зайнятість населення\" ( 803-12 ).\nРозроблення Програми обумовлено:\nзакінченням терміну реалізації Програми зайнятості населення\nна 1997-2000 роки, а також виникненням потреби у нових державних\nважелях регулювання ринку праці;\nнеобхідністю адекватного реагування з боку держави на\nпроцеси, які об'єктивно набули поширення на ринку праці в останні\nроки (поглиблення незбалансованості між попитом і пропонуванням\nробочої сили);\nспрямуванням зусиль держави передусім на регулювання\nзайнятості населення;\nнеобхідністю посилення соціального захисту безробітних та\nкоординації дій центральних і місцевих органів виконавчої влади у\nпроведенні державної політики зайнятості та регулюванні ринку\nпраці.\nПрограма є механізмом реалізації державної стратегії сприяння\nзайнятості населення в Україні на період до 2005 року.\nМета Програми - забезпечення проведення державної політики\nзайнятості населення, запобігання масовому безробіттю внаслідок\nструктурної перебудови економіки, створення додаткових гарантій\nщодо працевлаштування працездатних громадян працездатного віку,\nякі потребують соціального захисту і не здатні з незалежних від\nних причин на рівних конкурувати на ринку праці, соціального\nзахисту безробітних шляхом реалізації законів України \"Про\nзагальнообов'язкове державне соціальне страхування на випадок\nбезробіття\" ( 1533-14 ) та \"Про зайнятість населення\" ( 803-12 ).\nОсновними завданнями Програми є:\nоцінка стану національного ринку праці та прогнозних\nпараметрів трудового потенціалу, обсягів зайнятості, створення\nробочих місць та рівня безробіття;\nвизначення основних напрямів державної політики зайнятості\nнаселення та їх реалізація;\nкоординація зусиль центральних і місцевих органів виконавчої\nвлади, пов'язаних з розробленням та виконанням заходів регулювання\nринку праці;\nздійснення моніторингу та інформаційного забезпечення\nКабінету Міністрів України з питань реалізації завдань і заходів\nПрограми.\nПрограма розроблена виходячи з основних параметрів\nекономічного розвитку України до 2005 року. Під час її формування\nвраховано прийняті державні, галузеві, регіональні програми та\nпрогнозні показники, спрямовані на забезпечення економічного і\nсоціального розвитку. У Програмі визначено пріоритети державної\nполітики зайнятості в Україні на період до 2005 року і прогнозні\nмакропоказники обсягів зайнятості та безробіття (чисельність\nнаселення, зайнятого економічною діяльністю, чисельність\nбезробітних і рівень безробіття на повному ринку праці).\nПрограма складається із 7 розділів і 5 додатків, в яких\nміститься інформація про:\nекономічний розвиток та зайнятість населення в\n1997-2000 роках і основні напрями державної політики зайнятості на\nперіод до 2005 року;\nпрогнозні параметри ринку праці, регіонально-галузеві та\nсоціальні пріоритети створення нових робочих місць;\nстворення додаткових гарантій щодо працевлаштування\nпрацездатних громадян працездатного віку, які потребують\nсоціального захисту і не здатні з незалежних від них причин на\nрівних конкурувати на ринку праці, та забезпечення соціального\nзахисту безробітних;\nстимулювання мотивації до праці;\nзаконодавчу базу Програми;\nмеханізм реалізації Програми.\nСкладовими Програми є щорічні прогнозні показники\n(додатки 1-5). Реалізація Програми здійснюється через щорічні\nплани дій. В них визначаються конкретні заходи, терміни, завдання\nі коло відповідальних осіб по забезпеченню виконання Програми.\nПрограма спрямована на забезпечення подальших перетворень у\nсоціально-трудовій сфері, підвищення ефективності праці та\nпосилення соціального захисту населення від безробіття. Необхідною\nумовою її реалізації є тісний взаємозв'язок політики зайнятості та\nекономічної політики держави, консолідація зусиль усіх гілок\nвлади, діяльність яких пов'язана з вирішенням проблеми зайнятості\nнаселення, а також об'єднань роботодавців і профспілок. Програма\nпередбачає посилення ролі та відповідальності органів влади і\nсоціальних партнерів за реалізацію політики зайнятості.\nII. Зайнятість населення у 1997-2000 роках\nЗміни у сфері зайнятості населення у 1997-1999 роках були\nобумовлені продовженням різкого зменшення обсягів валового\nвнутрішнього продукту, кризою неплатежів, зниженням рівня доходів\nнаселення. Темпи зміни реального валового внутрішнього продукту\nстановили: у 1997 році - 97 відсотків, у 1998 році -\n98,1 відсотка, у 1999 році - 99,6 відсотка. Кожне друге\nпідприємство було збитковим.\nЧисельність працівників, зайнятих в усіх сферах економічної\nдіяльності, зменшилася майже на 800 тис. осіб (з 22,6 млн. у\n1997 році до 21,8 млн. у 1999 році). Рівень зайнятості знизився за\nцей період з 75,8 до 72,8 відсотка.\nУ галузях матеріального виробництва (переважно у\nпромисловості та будівництві) чисельність працюючих зменшилася на\n655 тис. чоловік. Перерозподіл відбувався на користь сфер надання\nфінансових і торгово-посередницьких послуг.\nЗберігався високий рівень вимушеної неповної зайнятості (у\n1999 році 2,8 млн., або 19,4 відсотка загальної кількості\nробітників і службовців, зайнятих у галузях економіки, перебували\nв неоплачуваних відпустках з ініціативи адміністрації,\n2,2 млн. чоловік, або 15,3 відсотка, працювали на виробництві\nнеповний робочий день).\nПоширювалися явища, пов'язані з нерегламентованими\nвідносинами у сфері зайнятості, в тому числі нелегальна трудова\nміграція.\nЗнизилася роль оплати праці у стимулюванні зайнятості\nнаселення (частка оплати праці у номінальному валовому\nвнутрішньому продукті становила 41,2 відсотка).\nПоглиблювалися диспропорції між попитом і пропонуванням\nробочої сили. В 1997-1999 роках було створено лише\n226,8 тис. робочих місць. Навантаження на одне вільне робоче місце\n(вакантну посаду) незайнятого населення, зареєстрованого в\nслужбі зайнятості, збільшилося з 11 до 24 осіб. Зокрема, не\nвиконувалися завдання із створення робочих місць у шахтарських\nрегіонах (у 1997-1999 роках створено лише 1,4 тис. одиниць замість\n20,2 тис. запланованих).\nЗалишалася складною ситуація з надання додаткових гарантій\nщодо працевлаштування працездатних громадян працездатного віку,\nякі потребують соціального захисту і не здатні на рівних\nконкурувати на ринку праці (частка жінок у числі зареєстрованих\nбезробітних у 1999 році становила 57,3 відсотка, питома вага\nмолоді - 37,5 відсотка, чисельність працюючих інвалідів - лише\n14 відсотків загальної їх чисельності у працездатному віці).\nЗростав рівень безробіття, визначений за методологією\nМіжнародної організації праці (далі - МОП) з урахуванням\nрезультатів обстеження економічно активного населення (з\n9 відсотків у 1997 році до 11,9 відсотка у 1999 році), та рівень\nзареєстрованого безробіття працездатного населення працездатного\nвіку (з 2,33 відсотка у 1997 році до 4,3 відсотка у 1999 році).\nПідвищеними темпами зростав рівень зареєстрованого безробіття\nпрацездатного населення працездатного віку в сільській місцевості.\nЗа 1997-1999 роки цей показник збільшився в 2,3 раза, а міського\nнаселення - в 1,8 раза.\nЗбільшилася середня тривалість зареєстрованого безробіття\nпрацездатного населення працездатного віку (з 8,5 місяця у\n1997 році до 11,4 місяця у 1999 році).\nЗростала чисельність безробітних, які є членами однієї сім'ї,\nособливо в монофункціональних містах. На кінець 2000 року на\nобліку в державній службі зайнятості перебувало майже\n39 тис. таких сімей.\nПідвищений рівень безробіття працездатного населення\nпрацездатного віку в умовах високого напруження на ринку праці та\nвиникнення істотної диспропорції між попитом і пропонуванням\nробочої сили набув значного поширення в монофункціональних містах.\nУ 2000 році вперше після десятирічного економічного спаду\nз'явились ознаки стабілізації та зростання економічних показників.\nТемпи зростання реального валового внутрішнього продукту досягли\n106,0 відсотка, а обсягів виробництва промислової продукції -\n112,9 відсотка. Обсяги освоєння інвестицій в основний капітал\nзбільшилися порівняно з 1999 роком на 14,4 відсотка. Прямих\nіноземних інвестицій надійшло майже на 19 відсотків більше, ніж у\n1999 році.\nАктивізувалася діяльність підприємств приватного сектору\nекономіки. Кількість малих підприємств збільшилася порівняно з\n1999 роком на 10,6 відсотка, а чисельність підприємців і\nсамостійно зайнятих осіб - на 13,4 відсотка. Зменшилася\nзаборгованість з виплати заробітної плати.\nРозпочато реформування відносин власності на селі.\nУ 2000 році ситуація на ринку праці була позначена деякими\nпозитивними тенденціями:\nза даними щоквартальних вибіркових обстежень населення з\nпитань економічної активності за місцем їх проживання, тобто в\nдомогосподарствах, чисельність працівників, зайнятих економічною\nдіяльністю, збільшилася з 20,05 млн. чоловік в середньому за\n1999 рік до 20,42 млн. в середньому за 2000 рік. Це відбулося в\nрезультаті розвитку підприємництва та самостійної зайнятості\nнаселення;\nчисельність осіб, які перебували у вимушених неоплачуваних\nвідпустках, зменшилася у 2000 році на 21,4 відсотка порівняно з\nвідповідним періодом 1999 року;\nтемпи створення нових робочих місць і потреба підприємств у\nпрацівниках для заміщення вільних робочих місць, заявлена в\nдержавну службу зайнятості, збільшилися більш як на 30 відсотків;\nрівень зареєстрованого безробіття працездатного населення\nпрацездатного віку знизився з 4,22 відсотка на початок року до\n3,68 відсотка на кінець 2000 року.\nВодночас поширилися нерегламентовані відносини у сфері\nзайнятості, в тому числі за рахунок активізації нелегальної\nтрудової міграції.\nДержавне регулювання ринку праці в зазначений період було в\nосновному спрямоване на реалізацію заходів, пов'язаних з\nпроведенням активної політики зайнятості (працевлаштування,\nнавчання новим професіям), та надання матеріальної допомоги\nбезробітним, зареєстрованим у державній службі зайнятості.\nЧисельність незайнятого населення, зареєстрованого в\nдержавній службі зайнятості, яке було охоплено заходами,\nпов'язаними з проведенням активної політики зайнятості\n(2,7 млн. чоловік), зросла протягом 1997-2000 років майже вдвічі.\nЗа цей період працевлаштовано 1,8 млн. громадян. Чисельність осіб,\nякі проходили професійну підготовку, становила 422,3 тис. чоловік.\nАктивізовано роботу з розширення обсягів громадських та сезонних\nробіт, в яких взяли участь 550,5 тис. чоловік.\nЗ метою розвитку виробництва, активізації зайнятості\nнаселення, збільшення кількості нових робочих місць створювалися\nспеціальні (вільні) економічні зони. Напрацьовувалася законодавча\nбаза з питань розвитку підприємництва, підтримки регіонів з\nкритичною ситуацією на ринку праці, соціального захисту\nзареєстрованих безробітних.\nНайгострішими залишаються проблеми забезпечення:\nефективного використання робочої сили;\nпрофесійно-кваліфікаційної збалансованості попиту та\nпропонування робочої сили;\nпосилення мотивації до праці;\nзниження рівня безробіття;\nзбільшення кількості введених робочих місць;\nзайнятості населення в регіонах з критичною ситуацією на\nринку праці, насамперед в монофункціональних містах і шахтарських\nрегіонах;\nзайнятості військовослужбовців, вивільнених внаслідок\nскорочення їх чисельності;\nпрацевлаштування соціально вразливих верств населення\n(інвалідів, молоді, особливо випускників навчальних закладів);\nзайнятості сільського населення в умовах реорганізації\nагропромислового комплексу;\nрегламентованих відносин у сфері зайнятості;\nсоціального захисту зареєстрованих безробітних, зокрема\nфінансового забезпечення;\nпосилення відповідальності та підвищення ролі органів\nвиконавчої влади всіх рівнів у реалізації державної політики\nзайнятості.\nВрегулювання зазначених питань є необхідною передумовою\nпозитивних зрушень на ринку праці в 2001-2004 роках.\nIII. Основні напрями державної політики зайнятості\nна період до 2005 року\nРозширення сфери прикладання праці, формування сприятливого\nпідприємницького середовища, підвищення соціальної захищеності\nгромадян є стратегічними цілями державної політики. Забезпечення\nзайнятості залежатиме від зростання обсягів виробництва та\nінвестицій, спрямованих на створення нових робочих місць, тому\nважливим напрямом державної політики у сфері зайнятості стає\nзабезпечення взаємозв'язку заходів економічного розвитку,\nбюджетної та податкової політики.\nОчікується зростання реального валового внутрішнього продукту\n(на рівні 106-108 відсотків), обсягів виробництва продукції\nпромисловості (на рівні 107-114 відсотків) і сільського\nгосподарства на 103-104 відсотки щороку.\nВ усіх регіонах України прогнозується збільшення обсягів\nкапітальних вкладень. У 2001-2004 роках інвестиції в основний\nкапітал за рахунок усіх джерел фінансування становитимуть\n140-150 млрд. гривень. Прогнозується збільшення прямих іноземних\nінвестицій в 1,5-1,7 раза. Понад 50 відсотків інвестицій\nпередбачається вкласти в технічне переобладнання та реконструкцію\nдіючих підприємств. Однією з обов'язкових умов вкладення\nінвестицій є створення нових робочих місць.\nПозитивними факторами впливу на ринок праці є\nреструктуризація, реорганізація, приватизація промислових\nпідприємств, подальше реформування аграрного сектору економіки.\nНегативні фактори - це передусім недостатня кваліфікація і\nнизький рівень професійної мобільності вивільнюваних працівників,\nщо ускладнить процес їх подальшого працевлаштування.\nЕкономічний розвиток супроводжуватиметься змінами у структурі\nзайнятості, підвищенням вимог до якості робочої сили,\nстимулюватиме вивільнення надлишкової чисельності зайнятого\nнаселення, а також створюватиме передумови для посилення його\nсоціального захисту від безробіття.\nДля ринку праці в цей період будуть характерні такі\nтенденції:\nстабілізація обсягів трудових ресурсів на рівні\n30 млн. чоловік (зростання чисельності населення працездатного\nвіку нівелюватиметься зменшенням чисельності працюючих пенсіонерів\nвнаслідок скорочення їх природної бази);\nпоступове збільшення чисельності населення, зайнятого\nекономічною діяльністю (з 20,40 млн. осіб в 2001 році до\n21,53 млн. осіб в 2004 році), переважно за рахунок розвитку\nсамостійної зайнятості населення, активізації діяльності\nпідприємств споживчої кооперації, приватних, сімейних та\nфермерських господарств;\nзбереження від'ємних тенденцій щодо чисельності працюючих на\nдержавних підприємствах внаслідок скорочення штату та у зв'язку із\nзмінами в організації виробництва (реконструкція та модернізація\nпідприємств, ліквідація робочих місць внаслідок фізичного зносу) з\nодночасним зниженням середньорічних темпів їх вивільнення (з\n5 відсотків в 1999-2000 роках до 1-2 відсотків в 2004 році);\nзбільшення чисельності населення, зайнятого такими видами\nекономічної діяльності, як сільське господарство (передусім в\nособистих селянських господарствах), торгівля, громадське\nхарчування і сфера послуг (очікувані середньорічні темпи зростання\nстановитимуть 5-10 відсотків);\nподальше зростання чисельності працюючих у приватному секторі\nекономіки (в 2004 році чисельність працюючих на підприємствах\nприватної форми власності прогнозується на рівні 7,5 млн. чоловік,\nщо становитиме до 30 відсотків працівників, зайнятих економічною\nдіяльністю);\nактивізація процесу створення нових робочих місць в усіх\nсферах економічної діяльності (в 2001-2004 роках за рахунок усіх\nджерел фінансування прогнозується створення 1,5 млн. робочих\nмісць);\nпоступове зменшення чисельності безробітних, визначеної за\nметодологією МОП (з 2,6 млн. чоловік в середньому за 2001 рік до\n2,2 млн. чоловік в середньому за 2004 рік), і зниження рівня\nбезробіття, визначеного за методологією МОП, - відповідно з\n11,2 до 9,4 відсотка;\nзбільшення чисельності незайнятого населення, зареєстрованого\nв державній службі зайнятості (з 2,8 млн. чоловік у 2001 році до\n3,0 млн. чоловік у 2004 році). Чисельність зареєстрованих\nбезробітних зросте з 1 млн. чоловік на кінець 2001 року до\n1,2 млн. чоловік на кінець 2004 року, а рівень зареєстрованого\nбезробіття працездатного населення працездатного віку підвищиться\nвідповідно з 3,68 відсотка на кінець 2001 року до 4,42 відсотка на\nкінець 2004 року.\nТаким чином, характерною особливістю ринку праці у\n2001-2004 роках буде розвиток позитивної тенденції щодо\nзростання чисельності працюючих в результаті стабілізації темпів\nзростання реального валового внутрішнього продукту, обсягів\nвиробництва та капіталовкладень. У зв'язку з цим прогнозується\nпоступове зниження рівня безробіття, визначеного за методологією\nМОП, і незначне збільшення чисельності незайнятого населення,\nзареєстрованого в державній службі зайнятості.\nДержавна політика зайнятості населення на 2001-2004 роки\nпроводитиметься за такими напрямами:\nформування професійно-кваліфікаційного складу робочої сили\nвідповідно до потреб економіки та ситуації на ринку праці;\nзбереження ефективно функціонуючих і створення нових робочих\nмісць;\nпідвищення якості робочої сили;\nпосилення мотивації до легальної продуктивної зайнятості;\nсприяння розробці відповідних заходів з метою підвищення\nрівня професійної мобільності вивільнюваних працівників;\nдетінізація зайнятості та легалізація міждержавних трудових\nміграцій;\nстворення умов для самостійної зайнятості населення і\nрозвитку підприємницької ініціативи;\nпідтримка регіонів з критичною ситуацією на ринку праці з\nвикористанням механізмів сприяння розвиткові депресивних\nтериторій;\nпом'якшення соціальних наслідків закриття неперспективних\nвугледобувних шахт;\nреформування соціально-трудових відносин на селі внаслідок\nрозпаювання та передачі землі у приватну власність;\nсприяння зайнятості населення і створенню нових робочих місць\nдля персоналу Чорнобильської АЕС у зв'язку із виведенням її з\nексплуатації;\nсприяння наданню додаткових гарантій щодо працевлаштування\nпрацездатних громадян працездатного віку, які потребують\nсоціального захисту і не здатні на рівних конкурувати на ринку\nпраці (молоді, жінок, інвалідів), запровадження з цією метою\nнадійних економічних механізмів забезпечення їх зайнятості;\nзабезпечення соціального захисту військовослужбовців\n(передусім сприяння їх зайнятості), звільнених у запас в процесі\nреформування Збройних Сил України;\nзабезпечення надійного соціального захисту зареєстрованих\nбезробітних шляхом подальшого запровадження законодавства про\nзагальнообов'язкове державне соціальне страхування на випадок\nбезробіття;\nзниження рівня та тривалості зареєстрованого безробіття\nпрацездатного населення працездатного віку шляхом виконання\nпрограм, пов'язаних з проведенням активної політики зайнятості;\nвпровадження ефективних форм співробітництва органів\nдержавної влади, профспілок і роботодавців.\nIV. Формування трудових ресурсів\nна період до 2005 року\nУ 2001-2004 роках очікуються певні позитивні зрушення у\nформуванні природної бази трудового потенціалу, зумовлені\nпереважно зміною демографічної ситуації.\nПрогнозується, що в 2004 році, незважаючи на затяжну\nсоціально-економічну кризу і прогресуючу депопуляцію, чисельність\nнаселення працездатного віку збільшиться майже на 190 тис. чоловік\nі становитиме 28,5 млн. чоловік, передусім за рахунок молодших\nвікових груп і окремих груп передпенсійного віку (як жінок, так і\nчоловіків), внаслідок переходу до передпенсійного віку поколінь\nповоєнних років народження. Це підвищення не буде тривалим і\nструктура населення працездатного віку збережеться: до\n40 відсотків становитимуть особи віком 16-29 років, до\n50 відсотків - віком 30-49 років. Частка працівників останнього\nпередпенсійного п'ятиріччя не перевищить 10 відсотків обсягів\nпрацездатного населення.\nПрогнозується скорочення чисельності осіб першого пенсійного\nп'ятиріччя з 2,8 до 2,6 млн. чоловік. Однак в умовах складної\nекономічної ситуації це не призведе до значного зменшення трудової\nактивності пенсіонерів, чисельність яких змінюватиметься в межах\n2,5-2,6 млн. чоловік.\nЗа умови проведення пенсійної реформи очікується також, що\nчисельність зайнятих економічною діяльністю осіб старшого віку\nможе бути додатково збільшена за рахунок пенсіонерів за віком, за\nякими будуть законодавчо закріплені права на подальшу (за\nбажанням) зайнятість. Максимальна чисельність таких осіб може\nстановити в середньому в 2001 році - 27,3 тис., у 2002 році -\n126,2 тис., у 2003 році - 223,3 тис. і в 2004 році -\n339,4 тис. чоловік.\nЗ огляду на те, що не всі пенсіонери матимуть наміри\nвикористати своє право на продовження трудової діяльності (за\nекспертними оцінками коефіцієнт продовження трудової діяльності\nбереться від максимальних обсягів прогнозу на рівні 0,3),\nдодаткова чисельність працюючих осіб старше пенсійного віку, для\nяких буде актуальним питання забезпечення робочими місцями,\nстановитиме в середньому в 2001 році - 8 тис., 2002 році -\n38 тис., 2003 році - 67 тис., у 2004 році - 102 тис. чоловік.\nЗ урахуванням очікуваної чисельності працездатного населення\nпрацездатного віку (27,3-27,6 млн. чоловік) і працюючих\nпенсіонерів та підлітків, обсяги трудових ресурсів прогнозуються\nна рівні 30,0-30,1 млн. чоловік (у середньому за рік) з незначними\nзмінами за роками в межах 15-30 тис. чоловік.\nЧисельність працівників, зайнятих економічною діяльністю,\nстабілізується і поступово збільшуватиметься з 20,40 млн. чоловік\nу 2001 році до 21,53 млн. чоловік у 2004 році.\nЧисельність працівників, зайнятих на державних підприємствах,\nперманентно знижуватиметься. Можливі обсяги зайнятості в 2004 році\nстановитимуть 7 млн. чоловік (середньорічні темпи зниження до\n5 відсотків).\nЧисельність працюючих за наймом знизиться порівняно з\n2000 роком на 9-10 відсотків і становитиме 16,7 млн. чоловік,\nа працюючих не за наймом - збільшиться на 2,7-2,8 млн. чоловік і\nстановитиме 4,8 млн. чоловік.\nЧисельність учнів працездатного віку, які навчаються з\nвідривом від виробництва, збільшиться з 2,4 млн. до\n2,6 млн. чоловік.\nДержавна політика у сфері формування професійно-освітнього\nпотенціалу населення спрямовуватиметься на створення правових,\nекономічних, соціальних та організаційних засад для отримання\nмолоддю професійних знань відповідно до потреб і можливостей\nособистості у здобутті освіти та ситуації на ринку праці щодо\nпопиту на робочу силу певного професійного спрямування.\nОсновними напрямами державної політики у сфері формування\nпрофесійно-освітнього потенціалу населення в 2001-2004 роках\nбудуть:\nоптимізація мережі навчальних закладів вищої,\nпрофесійно-технічної, післядипломної освіти різних форм власності\nта розширення переліку професій для підготовки спеціалістів і\nробітників відповідно до потреб економіки;\nудосконалення механізму формування державного замовлення в\nсистемі вищої та професійно-технічної освіти з метою забезпечення\nпотреб економіки у спеціалістах і кваліфікованій робочій силі та\nсоціальної підтримки вразливих верств населення;\nзапровадження системи безперервного навчання, перепідготовки\nта підвищення кваліфікації економічно активного населення\nпрацездатного віку, яка передбачає:\nпрофесійну підготовку та професійну орієнтацію учнів\nзагальноосвітніх навчальних закладів, орієнтовану на потреби\nрегіональних ринків праці;\nєдину безперервну ступеневу професійно-технічну та вищу\nосвіту;\nпіслядипломну освіту;\nпрофесійне навчання персоналу на виробництві;\nпрофесійну підготовку та перепідготовку безробітних;\nрозширення обсягів надання громадянам з особливими потребами\n(інвалідам) освітніх послуг у вищих, професійно-технічних\nнавчальних закладах за конкурентоспроможними професіями\n(спеціальностями).\nРеалізація цієї політики пов'язана з:\nрегулюванням ринку освітніх послуг (безпосередньо - шляхом\nдержавного замовлення на спеціалістів та кваліфікованих робітників\nвідповідно до потреб економіки у додатковій чисельності\nпрацівників певних професій і кваліфікаційного рівня та потреб\nнаселення в отриманні певних професійних знань, у контексті\nдержавних ініціатив щодо розвитку підприємництва і самостійної\nзайнятості; опосередковано - шляхом економічного стимулювання\nнавчальних закладів, які готують молодь за спеціальностями і\nпрофесіями, що користуються попитом на ринку праці, і тих\nнавчальних закладів, які проводять маркетингову політику щодо\nсвоїх випускників);\nрегулюванням ринку праці (безпосередньо - шляхом надання\nдержавних гарантій щодо працевлаштування випускників, а також\nнадання їм першого робочого місця; опосередковано - шляхом\nзастосування механізму економічного стимулювання роботодавців, які\nпрацевлаштовують випускників навчальних закладів);\nпошуком важелів підвищення гнучкості функціонування ринку\nосвітніх послуг і ринку праці в частині посилення збалансованості\nінтересів громадян, держави, роботодавців у питаннях зайнятості.\nПідготовка спеціалістів і кваліфікованих робітників за\nдержавним замовленням здійснюватиметься за такими напрямами:\n1) формування державного замовлення з урахуванням потреб\nекономіки в кваліфікованій робочій силі та розвитку національного\nі регіональних ринків праці шляхом:\nпереорієнтації формування обсягів і спеціалізацій професійної\nпідготовки робочої сили від \"досягнутого рівня\" до обсягів і\nспеціалізацій, обгрунтованих прогнозами економічного розвитку;\nпоширення державного замовлення на підготовку фахівців на\nтендерній основі з наданням переваг навчальним закладам, які мають\nнайвищі рівні працевлаштування випускників;\n2) поліпшення організаційної системи державного замовлення\nшляхом:\nнадання Міністерству праці та соціальної політики України\nповноважень з координації питань визначення масштабів підготовки\nфахівців за певними спеціалізаціями та розміщення державного\nзамовлення за регіонами;\nпогодження обсягів та напрямів підготовки фахівців і\nкваліфікованих робітників у навчальних закладах за державним\nзамовленням у територіальних органах праці та зайнятості.\nУ прогнозований період очікується збільшення чисельності\nвипускників загальноосвітніх навчальних закладів на\n25-30 відсотків. Максимальні обсяги випуску (1,5 млн. чоловік)\nприпадуть на 2003 рік. Це вимагатиме проведення виваженої\nцілеспрямованої політики з метою створення умов для набуття\nмолоддю подальшої освіти та її працевлаштування. Оскільки частка\nвипускників загальноосвітніх навчальних закладів, які не планують\nпродовжувати навчання, поступово зростатиме (з 13 відсотків у\n1999 році до 20 відсотків в 2004 році), посиленої уваги\nвимагатимуть питання зайнятості молоді. За прогнозами,\nчисельність випускників загальноосвітніх навчальних закладів, які\nпотребуватимуть допомоги у працевлаштуванні, зросте за цей період\nв 1,7 раза і становитиме щороку 240-260 тис. чоловік.\nЗ метою посилення адаптації молоді до умов ринкової економіки\nбуде запроваджено починаючи з 2002 року вивчення учнями старших\nкласів загальноосвітніх навчальних закладів курсу основ\nпідприємницької діяльності.\nЩорічна чисельність випускників професійно-технічних\nнавчальних закладів становитиме 260-265 тис. чоловік.\nПрогнозується, що до 85 відсотків випускників не матимуть проблем\nз роботою, оскільки вони підготовлені за державним замовленням і\nповинні бути розподілені за підприємствами-замовниками, а також\nвнаслідок гнучкості системи підготовки (за кількома професіями та\nпрофесіями, які можуть бути використані під час розгортання\nвласної підприємницької діяльності). Потребуватимуть допомоги у\nпрацевлаштуванні близько 21-24 тис. чоловік щороку, або\n8 відсотків загальної чисельності випускників професійно-технічних\nнавчальних закладів (у 1999 році - 12 відсотків).\nОчікується, що чисельність випускників вищих навчальних\nзакладів I-IV рівнів акредитації стабілізується і становитиме\nблизько 370 тис. чоловік щороку. З них 150-170 тис. чоловік\n(40 відсотків) закінчать навчальні заклади I-II рівнів\nакредитації, 204-217 тис. чоловік - III-IV рівнів акредитації.\nЩороку потребуватимуть державної допомоги у працевлаштуванні\nпісля закінчення вищих навчальних закладів близько\n50-60 тис. чоловік.\nЗ метою посилення конкурентоспроможності випускників на ринку\nпраці поширюватиметься практика підготовки та перепідготовки\nфахівців за кількома суміжними професіями.\nПрогнозується зростання обсягів професійного навчання\nперсоналу на виробництві. Підготовка працівників за новими\nпрофесіями збільшиться з 300 тис. чоловік у 2001 році до\n500-550 тис. чоловік у 2004 році. Обсяги підвищення кваліфікації\nперсоналу на виробництві зростуть з 850 тис. чоловік у 2001 році\nдо 1,5 млн. чоловік у 2004 році.\nПрофесійна підготовка спеціалістів з числа громадян з\nособливими потребами (інвалідів, зокрема по зору і слуху)\nздійснюватиметься у загальноосвітніх навчальних закладах\n(індивідуально або шляхом формування окремих груп), навчальних\nкомбінатах (у системі Українського товариства сліпих налічується\n78 таких комбінатів, Українського товариства глухих - 40), у\nсистемі навчальних закладів, що належать до сфери управління\nМіністерства праці та соціальної політики України, - 6 закладів\n(п'ять - спеціалізовані, три - мають I та II рівні акредитації).\nТут щороку проводиться професійна підготовка, медична, трудова,\nфізична та соціальна реабілітація 1,7 тис. студентів-інвалідів.\nУ 1999 році відкрито міжнародний Університет розвитку людини\n\"Україна\" - вищий навчальний заклад змішаної форми власності,\nстворений за участю Київської міської державної адміністрації,\nміських та обласних рад. В цьому університеті за 21 спеціальністю\nнавчаються 11 тис. студентів, у тому числі до 1 тис. інвалідів.\nЗ метою розширення можливостей професійного навчання\nінвалідів у професійно-технічних і вищих навчальних закладах\nI-IV рівнів акредитації необхідно запровадити квотування цільових\nмісць для навчання інвалідів за державним замовленням та\nзабезпечити можливість їх навчання за місцем проживання у разі\nнеспроможності відвідувати навчальний заклад.\nV. Перспективи зайнятості населення\nна період до 2005 року\nПрогнозування інвестиційної активності, розвитку\nпідприємницької діяльності та самостійної зайнятості дає підстави\nвважати, що у 2001-2004 роках кількість новостворених робочих\nмісць в усіх сферах економічної діяльності становитиме\n1,5 млн. одиниць, у тому числі в 2001 році - 370 тис. одиниць,\nа у 2002-2004 роках 370-380 тис. одиниць у середньому за рік.\nЗ урахуванням обсягів створення нових робочих місць у 2000 році\nкількість введених в дію робочих місць за 2000-2004 роки\nперевищить 1,6 млн. одиниць. Частка робочих місць, введених для\nпрацюючих за наймом, становитиме 30-40 відсотків, у сфері\nсамостійної зайнятості - 60-70 відсотків.\nОчікується, що майже третину робочих місць буде створено в\nпромисловості, чверть - у сфері торгівлі та громадського\nхарчування, близько 8 відсотків - у галузях транспорту та зв'язку,\nпонад 9 відсотків - у будівництві. Найбільша загальна кількість\nнових робочих місць передбачається у Донецькій, Дніпропетровській,\nХарківській, Одеській областях і в м. Києві, в яких буде створено\nдо 50 відсотків нових робочих місць, введених у дію в країні.\nГоловним джерелом інвестицій для створення робочих місць\nзалишатимуться власні кошти підприємств (до 70 відсотків\nзагального обсягу вкладень). Можлива частка коштів державного\nбюджету становитиме 3-4 відсотки, місцевих бюджетів -\n5-6 відсотків. Ресурси місцевих бюджетів переважно\nвикористовуватимуться з метою створення сприятливих умов для\nпоширення різних форм самостійної зайнятості населення, сприяння\nрозвиткові малого і середнього підприємництва.\nДержавна політика у сфері зайнятості та створення нових\nробочих місць реалізовуватиметься шляхом:\nподальшої реструктуризації державних підприємств із\nзалученням інвестицій для розвитку підприємництва у виробничій\nсфері на умовах забезпечення модернізації застарілих і створення\nнових високопродуктивних робочих місць, а також із забезпеченням\nефективного функціонування підприємств у післяприватизаційний\nперіод;\nзапровадження сприятливого інвестиційного та податкового\nрежиму для підприємств, які створюють нові робочі місця, в тому\nчислі надання додаткових гарантій щодо працевлаштування\nпрацездатних громадян працездатного віку, які потребують\nсоціального захисту і не здатні на рівних конкурувати на ринку\nпраці;\nреалізації інвестиційних проектів, якими передбачається\nстворення нових робочих місць на територіях спеціальних (вільних)\nекономічних зон та територіях із спеціальним режимом інвестиційної\nдіяльності;\nнадання державної підтримки районам, в яких склалася критична\nситуація на ринку праці, шляхом запровадження особливих режимів\nприватизації, інвестування, оподаткування та кредитування, а також\nрозроблення і впровадження механізму залучення коштів іноземних\nкредитних ліній та міжнародної технічної допомоги;\nреалізації політики ефективної підтримки самостійно зайнятого\nнаселення, сімейного, малого та середнього підприємництва;\nекономічного заохочення підприємців у створенні нових робочих\nмісць для безробітних і підтримки підприємницької ініціативи\nбезробітних;\nрозвитку гнучких форм зайнятості, створення робочих місць з\nнеповним робочим часом, на допоміжних роботах, у приватній сфері\nпослуг тощо;\nрозвитку сезонних та громадських робіт;\nсприяння легальній трудовій міграції громадян України;\nвизначення галузевих пріоритетів створення нових робочих\nмісць, що пов'язане з державною підтримкою галузей, які здатні\nзабезпечити максимально швидке збільшення обсягів валового\nвнутрішнього продукту (це галузі, в яких накопичено великий\nекспортний потенціал - металургія, хімічна та нафтохімічна\nпромисловість, літако- та суднобудування, і галузі з швидким\nоборотом капіталу - легка, харчова, мікробіологічна промисловість,\nторгівля, деякі галузі сільського господарства), визначають рівень\nекономічної безпеки України (паливно-енергетичний і\nаграрно-промисловий комплекси), створюють матеріально-технічну\nбазу виробництва (машинобудування, насамперед енергетичне,\nелектротехнічне, сільськогосподарське, електроніка,\nверстатобудування, будівництво та промисловість будівельних\nматеріалів), забезпечують функціонування інфраструктурних систем\n(транспорт і зв'язок), задовольняють першочергові потреби\nнаселення (житлово-комунальне господарство, медицина).\nРегіональні пріоритети щодо створення робочих місць\nвизначатимуться з урахуванням:\nрівня зареєстрованого безробіття працездатного населення\nпрацездатного віку в регіоні;\nрівня життя населення регіону;\nгостроти соціальної напруженості в регіоні.\nЗ метою зменшення рівня безробіття працездатного населення\nпрацездатного віку здійснюватиметься створення робочих місць у\nрегіонах з найвищим рівнем зростання безробіття та навантаження на\nодне вільне робоче місце (вакантну посаду) незайнятого населення.\nЦе насамперед Іршавський район Закарпатської, Городнянський район\nЧернігівської, Дубровицький район Рівненської, Перемишлянський\nрайон Львівської, Турійський район Волинської, Радомишльський\nрайон Житомирської, Городищенський район Черкаської областей.\nДля підвищення рівня життя населення пріоритети у створенні\nробочих місць будуть зорієнтовані насамперед на райони з високим\nрівнем зубожіння населення (критерієм може бути середній доход на\nдушу населення в регіоні). Активізація підтримки місцевими\nорганами виконавчої влади самостійної зайнятості населення буде\nрозглядатися як основний чинник поліпшення ситуації на\nрегіональних ринках праці.\nЗниження гостроти соціальної напруженості в регіонах буде\nпов'язане із створенням робочих місць, розвитком інфраструктури і\nстворенням сприятливих умов для розвитку підприємництва, у першу\nчергу на територіях, які постраждали внаслідок Чорнобильської\nкатастрофи (райони Київської, Житомирської, Чернігівської,\nВолинської областей), регіонах, де закриваються шахти і\nвідбувається вивільнення шахтарів (Донецька, Луганська області), в\nмонофункціональних містах і депресивних територіях з високим\nрівнем концентрації промислово-виробничого потенціалу, в регіонах\nповернення осіб, депортованих за національною ознакою (Автономна\nРеспубліка Крим).\nСтворення нових робочих місць у вугільній промисловості буде\nзалежати від обсягів бюджетного фінансування. Надходження\nкапіталовкладень забезпечить відкриття 4 нових шахт з введенням\n10 тис. робочих місць.\nПитання подальшої зайнятості працівників, які вивільняються у\nзв'язку з ліквідацією підприємств вугільної промисловості,\nвирішуватимуться в рамках програм реструктуризації вугільного\nсектору економіки. З метою створення нових робочих місць для\nколишніх шахтарів і членів їх сімей передбачено чітке розмежування\nфункцій органів виконавчої влади в питаннях:\nпрогнозування потреб у працевлаштуванні осіб, які будуть\nвивільнені з об'єктів реструктуризації, та членів їх сімей;\nвизначення регіонів і галузей (сфер) економіки, прийнятних\nдля створення нових робочих місць; організація переселення\nвивільнюваних шахтарів і членів їх сімей (за згодою) в інші\nрегіони;\nздійснення навчання новим професіям та працевлаштування\nвивільнених шахтарів та членів їх сімей;\nпідтримки розвитку підприємницької діяльності вивільнених\nшахтарів.\nРозв'язання проблем зайнятості в агропромисловому комплексі\nбуде пов'язано з розгортанням державних, галузевих і регіональних\nпрограм підтримки аграрної реформи (виробництво\nсільськогосподарської техніки, кредитні та освітні програми),\nрозвитком нових форм і видів прикладання праці. Поширюватиметься\nфермерство і діяльність господарств, реформованих на засадах\nприватної власності, будуть розмежовані підприємницька та підсобна\nформи господарювання. Стимулюватиметься розвиток на селі\nпереробної та інших видів промисловості, сфери послуг, рекреації\nта туризму, інших видів несільськогосподарської діяльності. Робочі\nмісця створюватимуться шляхом застосування скорочених процедур\nреєстрації суб'єктів господарювання в сільському господарстві і\nпідприємствах сфери обслуговування, спрощення форм оподаткування і\nзвітності.\nБуде відбуватися пошук узгоджених рішень по вирішенню проблем\nзайнятості на території сільських і селищних рад та пошук\nвідповідних форм соціального партнерства, особливо з урахуванням\nреформування агропромислового комплексу.\nПроблеми зайнятості працівників, які вивільнятимуться у\nзв'язку з закриттям Чорнобильської АЕС, соціального захисту членів\nїх сімей і жителів м. Славутича та селища Лісне розв'язуватимуться\nу рамках Програми соціального захисту працівників Чорнобильської\nАЕС та жителів м. Славутича у зв'язку із закриттям станції і\nПрограми створення додаткових робочих місць для працівників ЧАЕС\nта жителів м. Славутича шляхом:\nпрацевлаштування спеціалістів на спеціалізованому\nпідприємстві, створеному на території станції;\nстворення нових робочих місць у рамках програми організації\nта фінансування розвитку виробничої та соціальної інфраструктури\nм. Славутича;\nзбільшення попиту на робочу силу внаслідок відкриття\nспеціальної кредитної лінії для реалізації на конкурсній основі\nінвестиційних проектів у спеціальній економічній зоні \"Славутич\";\nорганізованого переселення вивільнених працівників та членів\nїх сімей в інші місцевості з наступним працевлаштуванням;\nперепідготовки безробітних за професіями, що користуються\nпопитом на ринку праці;\nорганізації для безробітних оплачуваних громадських та\nсезонних робіт;\nпідтримки розвитку підприємництва та самостійної зайнятості.\nПротягом 2001-2004 років планується створити 3,6 тис. нових\nробочих місць, що дасть змогу залучити до роботи близько\n3 тис. працівників, звільнених з Чорнобильської АЕС, та майже\n500 чоловік випускників навчальних закладів.\nЗ метою координації роботи з працевлаштування і професійної\nперепідготовки вивільнених працівників Чорнобильської АЕС щороку\nрозроблятимуться плани дій щодо реалізації Державної програми\nзайнятості населення на 2001-2004 роки (розділ \"Соціальний захист\nперсоналу Чорнобильської АЕС внаслідок її закриття\").\nПолітика зайнятості населення малих монофункціональних і\nдепресивних міст провадитиметься в рамках Загальнодержавної\nпрограми розвитку малих міст України шляхом, зокрема, здійснення\nзаходів щодо стимулювання інвестиційної діяльності, а саме:\nвизначення пріоритетних секторів і галузей економіки малих\nміст для реалізації інвестиційних проектів і програм, які\nфінансуються за рахунок державного і місцевих бюджетів;\nрозширення повноважень органів місцевого самоврядування малих\nмонофункціональних міст у вирішенні питань їх економічного і\nсоціального розвитку;\nрозвитку інфраструктури і створення сприятливих умов для\nрозвитку підприємництва.\nПолітика економічного заохочення суб'єктів приватного\nпідприємництва до створення нових робочих місць та умов для\nсамостійної зайнятості населення спрямовуватиметься на\nпідприємства торгівлі, громадського харчування, житлового\nбудівництва, комунального благоустрою, медичного обслуговування,\nсфери побуту.\nРозв'язанню проблеми зайнятості осіб, депортованих за\nнаціональною ознакою, які повертаються в Україну, сприятиме\nПрограма адаптації та інтеграції в українське суспільство\nдепортованих кримських татар, а також осіб інших національностей,\nвідродження і розвитку їх культури та освіти, а також регіональні\nкомплексні програми розвитку малого підприємництва в Автономній\nРеспубліці Крим, в процесі виконання яких здійснюватиметься\nфінансово-кредитне, матеріально-технічне та інформаційне\nзабезпечення заходів, спрямованих на підтримку малого\nпідприємництва та фермерства. Потребуватиме вирішення питання\nзабезпечення (при регульованому розселенні) осіб, депортованих за\nнаціональною ознакою, які повертаються в Україну, земельними\nділянками за рахунок земель запасу, земель резервного фонду.\nКонтроль за здійсненням координаційних заходів щодо\nрегулювання зайнятості депортованих осіб, які повертаються в\nУкраїну, здійснюватиметься відповідно до щорічних планів дій щодо\nреалізації Державної програми зайнятості населення на\n2001-2004 роки (розділ \"Зайнятість незаконно депортованих осіб\nрізних національностей, які повертаються в Україну\").\nЗниженню рівня безробіття працездатного населення\nпрацездатного віку і соціальної напруженості в регіонах сприятиме\nпроведення виваженої державної політики щодо трудових мігрантів.\nРегулювання міждержавних трудових міграцій здійснюватиметься\nшляхом:\nукладення двосторонніх міждержавних і міжурядових угод і\nдоговорів з працевлаштування та соціального захисту громадян, які\nпрацюють за межами держави;\nспівробітництва в галузі трудової міграції та соціального\nзахисту працівників-мігрантів і членів їх сімей - громадян\nдержав - учасниць СНД;\nспівробітництва прикордонних областей України та Російської\nФедерації, інших держав, що межують з Україною, у питаннях\nрозвитку прикордонних міграцій і взаємного врегулювання трудової\nдіяльності громадян, які працюють за межами своїх держав;\nпосилення контролю за діяльністю суб'єктів підприємницької\nдіяльності, які займаються посередництвом у працевлаштуванні\nгромадян України за кордоном.\nПопередній розрахунковий потенціал розширення зайнятості\nнаселення щороку прогнозується на рівні 1-1,3 млн. чоловік,\nзокрема за рахунок:\nпрацевлаштування на нові робочі місця - 300-360 тис. чоловік;\nпрацевлаштування через державну службу зайнятості на вільні,\nновостворені робочі місця і сезонні роботи - 600-800 тис. чоловік;\nучасті у громадських роботах - 230-300 тис. чоловік.\nЗ врахуванням обсягів міждержавних трудових міграцій\n(переважно нелегальних) і чисельності громадян, які займаються\nпідприємницькою діяльністю у тіньовому секторі економіки,\nреалізувати можливості щодо своєї зайнятості щорічно зможуть\nдодатково 2,5-3 млн. незайнятих громадян.\nПитання сприяння зайнятості та надання державою додаткових\nгарантій щодо працевлаштування працездатних громадян працездатного\nвіку, які потребують соціального захисту і не здатні на рівних\nконкурувати на ринку праці (молодь, жінки, інваліди, діти-сироти),\nрозв'язуватимуться шляхом застосування адміністративних і\nекономічних важелів.\nУ 2001-2004 роках проблеми зайнятості молоді (зокрема\nвипускників навчальних закладів), яка становить третину загальної\nчисельності незайнятих громадян, що перебувають на обліку в\nдержавній службі зайнятості, розв'язуватимуться відповідно до\nположень законів України \"Про зайнятість населення\" ( 803-12 )\nта \"Про загальнообов'язкове державне соціальне страхування на\nвипадок безробіття\" ( 1533-14 ) шляхом:\nнадання випускникам навчальних закладів першого робочого\nмісця в рамках державного замовлення на підготовку кваліфікованих\nробітників і спеціалістів;\nбронювання на підприємствах, в установах та організаціях\nнезалежно від форми власності з чисельністю понад 20 чоловік до\n5 відсотків загальної кількості робочих місць за робітничими\nпрофесіями для молоді, яка закінчила загальноосвітні,\nпрофесійно-технічні навчальні заклади, звільнилася із строкової\nвійськової або альтернативної (невійськової) служби та якій\nнадається перше робоче місце. У 2001 році із загальної кількості\nробочих місць, заброньованих для осіб, які потребують соціального\nзахисту і не здатні на рівних конкурувати на ринку праці, на\nзаброньовані для молоді у віці до 28 років робочі місця було\nпрацевлаштовано 62,7 тис. чоловік або 58,9 відсотка від загальної\nчисельності осіб, які підпадають під п'ятивідсоткову квоту;\nадресного бронювання на підприємствах робочих місць для\nдітей-сиріт та дітей, позбавлених батьківського піклування;\nстворення маркетингових служб навчальних закладів з метою\nсприяння працевлаштуванню випускників;\nнадання підтримки підприємницькій ініціативі безробітних, у\nтому числі молоді, зокрема, виплати одноразової допомоги по\nбезробіттю для організації підприємницької діяльності;\nстворення роботодавцями додаткових робочих місць для\nпрацевлаштування безробітних, у першу чергу випускників навчальних\nзакладів і жінок, зареєстрованих в державній службі зайнятості, та\nнадання роботодавцями дотацій у розмірі витрат на заробітну плату\nпрацівників, прийнятих на роботу з цієї категорії осіб;\nекономічного стимулювання роботодавців, які приймають на\nроботу (або стажування) випускників навчальних закладів;\nзалучення молодіжних центрів праці до вирішення питань\nпрацевлаштування, навчання новим професіям та підвищення\nкваліфікації молоді;\nнадання підтримки підприємцям-початківцям;\nформування підприємницької ініціативи молоді.\nДержавна підтримка зайнятості інвалідів здійснюватиметься\nвідповідно до законів України \"Про основи соціальної захищеності\nінвалідів в Україні\" ( 875-12 ), \"Про податок на додану вартість\"\n( 168/97-ВР ) шляхом гарантування працевлаштування інвалідів у\nмежах 4 відсотків квоти і економічного стимулювання підприємств,\n50 відсотків чисельності працівників яких становлять інваліди.\nПрогнозується, що в 2001-2004 роках чисельність працюючих\nінвалідів збільшиться з 320 тис. до 381 тис., буде додатково\nстворено 9,6 тис. нових спеціалізованих робочих місць.\nЗ метою підтримки підприємств, які використовують працю\nінвалідів, вирішуватиметься питання формування щорічного\nдержавного замовлення на продукцію підприємств Союзу організацій\nінвалідів України і Українського товариства сліпих, інших\nгромадських організацій інвалідів.\nЗаходи щодо сприяння професійній реабілітації та зайнятості\nінвалідів на період до 2005 року передбачені у Національній\nпрограмі професійної реабілітації та зайнятості інвалідів в\nУкраїні, а їх реалізація здійснюватиметься, зокрема, через\nНаціональний центр професійної реабілітації та зайнятості\nінвалідів.\nУ сучасних умовах однією з найважливіших державних проблем є\nсоціальний захист найманих працівників. Передбачено погашення\nзаборгованості із заробітної плати насамперед у бюджетній сфері та\nреформування оплати праці з метою підвищення її розміру та\nзабезпечення випереджаючого зростання вартості робочої сили\nпорівняно із зростанням цін.\nДля реформування оплати праці необхідно:\nзабезпечити стабільне зростання реальної заробітної плати та\nнедопущення в подальшому зниження рівня мінімальних державних\nгарантій порівняно з встановленим державою розміром прожиткового\nмінімуму;\nзапровадити новий соціальний стандарт регульованої державою\nмінімальної погодинної заробітної плати з метою ефективного\nвикористання робочого часу і створення додаткових робочих місць з\nнеповним робочим часом;\nвдосконалити механізм соціального партнерства під час\nздійснення державного та колективно-договірного регулювання\nзаробітної плати за участю профспілок та організацій роботодавців;\nреалізувати державні гарантії підтримки стабільності\nзаробітної плати шляхом її індексації та здійснення інших заходів\nзахисту права працівників на своєчасне отримання заробітної плати.\nОсновними завданнями у сфері оплати праці є:\nзабезпечення зростання реальної оплати праці, посилення\nреалізації відтворювальної, стимулюючої та регулюючої функцій\nзаробітної плати;\nзабезпечення на державному та регіональному рівнях\nвзаємозв'язку рівня зайнятості та рівня доходів населення, зокрема\nзаробітної плати.\nVI. Соціальний захист безробітних\nДинаміка безробіття протягом 2001-2004 років буде формуватися\nпід впливом зростання пропонування робочої сили на ринку праці.\nЧисельність незайнятого населення, зареєстрованого в державній\nслужбі зайнятості, збільшиться з 2,8 млн. чоловік у 2001 році до\n3,0 млн. чоловік у 2004 році.\nДля забезпечення соціального захисту безробітних протягом\n2001-2004 років здійснюватимуться такі заходи:\nудосконалення нормативно-правової бази у сфері зайнятості та\nсоціального захисту безробітних;\nнадання соціальних послуг безробітним відповідно до законів\nУкраїни \"Про зайнятість населення\" ( 803-12 ) та \"Про\nзагальнообов'язкове державне соціальне страхування на випадок\nбезробіття\" ( 1533-14 );\nнадання матеріального забезпечення безробітним та створення\nстабільних фінансових засад соціального захисту населення від\nбезробіття за рахунок коштів Фонду загальнообов'язкового\nдержавного соціального страхування на випадок безробіття;\nподальший розвиток інституцій, які забезпечують соціальний\nзахист від безробіття.\nВ умовах загального скорочення кількості вільних робочих\nмісць (вакантних посад) на підприємствах, в установах та\nорганізаціях найважливішим є максимально ефективне використання\nіснуючого потенціалу вільних робочих місць, що дасть змогу\nзменшити тривалість пошуку роботи та період заповнення вакансій на\nпідприємствах.\nУ 2001-2004 роках передбачається:\nінформування та консультування населення, зокрема\nпрацівників, які підлягають вивільненню, з питань законодавства\nпро працю та можливостей самореалізації на ринку праці;\nпостійна актуалізація та поповнення банку вакансій для\nінформування населення про можливості працевлаштування;\nпроведення \"ярмарку вакансій\", \"ярмарку спеціалістів\" тощо;\nконсультування та навчання громадян, у яких виникають\nтруднощі з пошуком роботи, за спеціальними програмами, зокрема\nсоціальної адаптації громадян з тривалим строком зареєстрованого\nбезробіття;\nвпровадження нових технологій пошуку безробітними роботи,\nзацікавлення безробітних у самостійному пошуку роботи.\nБронювання робочих місць забезпечує додаткові гарантії\nзайнятості та розширення можливостей для працевлаштування\nпрацездатних громадян працездатного віку, які потребують\nсоціального захисту і не здатні на рівних конкурувати на ринку\nпраці (жінки, які мають дітей віком до шести років; одинокі\nматері, які мають дітей віком до чотирнадцяти років або\nдітей-інвалідів; молодь, яка закінчила або припинила навчання у\nзагальноосвітніх, професійно-технічних та вищих навчальних\nзакладах I-II рівнів акредитації, звільнилася з строкової\nвійськової або альтернативної (невійськової) служби і якій\nнадається перше робоче місце, діти-сироти, діти, позбавлені\nбатьківського піклування, а також особи, яким виповнилося\nп'ятнадцять років і які за згодою одного з батьків або особи, яка\nїх замінює, можуть, як виняток, прийматися на роботу, особи\nпередпенсійного віку, особи, звільнені після відбуття покарання\nабо примусового лікування).\nПротягом 2001-2004 років передбачається здійснювати\nбронювання робочих місць на діючих підприємствах відповідно до\nзаконодавства та стягнення штрафів відповідно до закону з\nроботодавців, що не забезпечують працевлаштування працездатних\nгромадян працездатного віку, які потребують соціального захисту і\nне здатні на рівних конкурувати на ринку праці.\nДотації роботодавцям на створення робочих місць забезпечують\nдодаткові гарантії зайнятості та розширення можливостей\nпрацевлаштування працездатних громадян працездатного віку, які\nпотребують соціального захисту і не здатні на рівних конкурувати\nна ринку праці.\nУ 2001-2004 роках передбачається:\nзабезпечити рівний доступ роботодавців до отримання\nфінансової допомоги з Фонду загальнообов'язкового державного\nсоціального страхування на випадок безробіття на створення\nдодаткових робочих місць для працевлаштування безробітних;\nзабезпечити пріоритетність виділення коштів на ці цілі\nдепресивним територіям з високою напруженістю на ринку праці.\nЗ метою поновлення професійної мобільності та підвищення\nконкурентоспроможності безробітних для подальшого працевлаштування\nу 2001-2004 роках передбачається:\nзабезпечити подальше удосконалення системи професійного\nнавчання безробітних за професіями та спеціальностями відповідно\nдо потреб ринку праці;\nвпроваджувати найбільш ефективні навчальні програми та\nінтенсивні (модульні) технології навчання безробітних, зокрема за\nмодульними програмами та індивідуальним навчанням на замовлення\nроботодавців;\nзабезпечити розширення можливостей безробітних щодо навчання\nосновам підприємницької діяльності для відкриття власної справи,\nпрацевлаштування у сфері малого або середнього підприємництва,\nсамостійної зайнятості;\nрозширення сфери підвищення кваліфікації за робітничими\nпрофесіями з урахуванням потреб ринку праці та вимог роботодавців.\nПрофесійна орієнтація сприяє обгрунтованому вибору\nгромадянами виду трудової діяльності та форми зайнятості\nвідповідно до особистих здібностей та потреб ринку праці. Особливо\nважливою є професійна орієнтація молоді, яка вперше шукає роботу,\nа також безробітних, які вимушені змінювати професію.\nУ 2001-2004 роках здійснюватимуться заходи щодо:\nнадання професійної інформації про стан ринку праці та\nперспективи його розвитку, особливості та вимоги до професій і\nспеціальностей, можливості працевлаштування, навчання новим\nпрофесіям, підвищення кваліфікації тощо;\nпроведення профконсультацій з питань вибору сфери діяльності,\nприйнятної роботи, визначення напрямів професійної підготовки\nтощо;\nнадання психологічної підтримки безробітним для підвищення їх\nсамооцінки та посилення мотивації до пошуку роботи;\nпроведення для безробітних семінарів, тренінгів з пошуку\nроботи, зокрема з орієнтації до зайняття підприємницькою\nдіяльністю.\nВдосконалення форм і методів сприяння та підтримка\nпідприємницької ініціативи безробітних стає найважливішою умовою\nреалізації активної політики зайнятості шляхом:\nпосилення координації і взаємодії державної служби зайнятості\nта інших заінтересованих органів виконавчої влади за всіма\nпрограмами та видами діяльності, спрямованими на сприяння\nбезробітним у започаткуванні власної справи;\nвдосконалення системи підготовки безробітних до\nпідприємницької діяльності, зокрема у межах спільного з ПРООН/МОП\nпроекту \"Впровадження гнучких програм професійного навчання для\nбезробітних\";\nпосилення співпраці на договірній основі з організаціями, які\nсприяють розвитку малого та середнього підприємництва, щодо\nпідготовки безробітних для започаткування власної справи;\nпроведення професійної діагностики та консультування\nбезробітних щодо визначення можливостей їх діяльності в сфері\nпідприємництва, самостійної зайнятості;\nнавчання безробітних основам підприємницької діяльності,\nнадання правової, фінансової та організаційної підтримки під час\nзапочаткування ними власної справи;\nнадання підтримки у створенні мережі навчально-ділових\nцентрів, бізнес-центрів, бізнес-інкубаторів.\nРозширення обсягів громадських робіт дає змогу частково\nзнизити дефіцит робочих місць, матеріально підтримати безробітних,\nзалучених до громадських робіт, зберегти мотивацію до праці в осіб\nз тривалим строком безробіття, або в осіб, які не мають досвіду\nроботи, за рахунок здійснення у 2001-2004 роках заходів,\nспрямованих на:\nрозширення видів та обсягів громадських робіт з урахуванням\nпрофесійного складу безробітних та соціально-економічних потреб\nрегіонів;\nпосилення соціальної спрямованості громадських робіт;\nзабезпечення участі у громадських роботах учнівської та\nстудентської молоді, осіб, які працюють неповний робочий час, та\nіншого незайнятого населення, зареєстрованого в державній службі\nзайнятості;\nвдосконалення регулювання зайнятості на сезонних роботах.\nЗ метою підвищення шансів самостійного пошуку роботи,\nприйняття виважених рішень у сфері кадрової політики підприємств,\nустанов та організацій необхідне повне інформування громадян, які\nшукають роботу, та роботодавців про стан ринку праці, перспективи\nйого розвитку, можливості працевлаштування та професійного\nнавчання. У 2001-2004 роках передбачається:\nподальше удосконалення системи інформаційної підтримки\nдержавної політики зайнятості;\nінформування населення та роботодавців через електронні та\nдруковані засоби масової інформації, в тому числі спеціалізовані\nперіодичні видання державної служби зайнятості, про стан ринку\nпраці; про можливості працевлаштування та професійного навчання;\nвдосконалення системи збору та аналізу інформації про стан\nринку праці та діяльність державної служби зайнятості;\nкоординація проведення наукових досліджень з найбільш\nактуальних проблем ринку праці.\nСоціальний захист безробітних здійснюватиметься через\nзабезпечення їх нагальних потреб та стимулювання до активного\nсамостійного пошуку роботи.\nСистема матеріальних виплат зареєстрованим безробітним\nвдосконалюватиметься шляхом поступового наближення їх до розміру\nпрожиткового мінімуму.\nДля розвитку інституцій, які забезпечують соціальний захист\nвід безробіття, у 2001-2004 роках передбачається впровадження\nєдиної технології обслуговування незайнятого населення,\nзареєстрованого в державній службі зайнятості, надання послуг\nроботодавцям державною службою зайнятості та створення єдиної\nінформаційно-довідкової системи державної служби зайнятості.\nVII. Механізм реалізації Державної програми\nзайнятості населення на 2001-2004 роки\nФінансування Програми здійснюється за рахунок коштів\nдержавного і місцевих бюджетів, Фонду загальнообов'язкового\nдержавного соціального страхування на випадок безробіття у\nпорядку, визначеному законом.\nПрограма реалізується шляхом розроблення Міністерством праці\nта соціальної політики України щорічного плану дій, який\nзатверджується Кабінетом Міністрів України. У плані дій повинні\nміститися:\nаналіз здійснення заходів, передбачених планом дій на\nпоточний рік;\nосновні прогнозні показники повного ринку праці (за даними\nщоквартальних вибіркових обстежень населення з питань економічної\nактивності);\nрозрахунковий баланс ринку праці;\nзавдання регіонам з розширення сфери прикладання праці за\nрахунок створення нових робочих місць;\nзавдання регіонам з працевлаштування за сприяння державної\nслужби зайнятості незайнятих громадян та залучення їх до участі у\nгромадських роботах;\nпрогноз чисельності безробітних, зареєстрованих у державній\nслужбі зайнятості, та рівнів зареєстрованого безробіття в регіонах\nкраїни;\nперелік заходів щодо реалізації Програми за напрямами:\nформування законодавчої бази з питань праці та зайнятості;\nзбереження, відтворення і підвищення якості робочої сили;\nзайнятість молоді, у тому числі працевлаштування випускників\nпрофесійно-технічних навчальних закладів;\nзбереження і створення робочих місць;\nсприяння підприємництву і самостійній зайнятості населення;\nзайнятість населення в шахтарських регіонах;\nзайнятість населення в сільській місцевості;\nзайнятість населення малих монофункціональних міст;\nзайнятість незаконно депортованих осіб різних\nнаціональностей, які повертаються в Україну;\nсоціальний захист персоналу Чорнобильської АЕС внаслідок її\nзакриття;\nрегулювання міждержавної трудової міграції;\nстворення додаткових гарантій щодо працевлаштування\nпрацездатних громадян працездатного віку, які потребують\nсоціального захисту і не здатні на рівних конкурувати на ринку\nпраці;\nнадання соціальних послуг зареєстрованим безробітним;\nрегулювання соціально-трудових відносин;\nокремі регіональні проблеми зайнятості;\nокремі галузеві проблеми зайнятості.\nЩорічні плани дій для реалізації Програми розробляються\nодночасно з підготовкою проекту Державної програми економічного і\nсоціального розвитку України та проекту закону про Державний\nбюджет України на наступний рік.\nВідповідальність за реалізацію Програми покладається на\nміністерства та інші центральні органи виконавчої влади, Раду\nміністрів Автономної Республіки Крим, обласні, Київську та\nСевастопольську міські державні адміністрації. Організаційне\nсупроводження та контроль за реалізацією заходів Програми здійснює\nМіністерство праці та соціальної політики України, Державний центр\nзайнятості Міністерства праці та соціальної політики України,\nвідповідні структурні підрозділи місцевих державних адміністрацій\nі центри зайнятості на місцях.\nНормативно-правовою базою Програми є насамперед такі\nнормативно-правові акти:\nКодекс законів про працю України ( 322-08 );\nЗемельний кодекс України ( 2768-14 );\nБюджетний кодекс України ( 2542-14 );\nзакони України \"Про зайнятість населення\" ( 803-12 ), \"Про\nзагальнообов'язкове державне соціальне страхування на випадок\nбезробіття\" ( 1533-14 ), \"Про підприємства в Україні\" ( 887-12 ),\n\"Про оплату праці\" ( 108/95-ВР ), \"Про прожитковий мінімум\"\n( 966-14 ), \"Про колективні договори і угоди\" ( 3356-12 ), \"Про\nосвіту\" ( 1060-12 ), \"Про професійно-технічну освіту\"\n( 103/98-ВР ), \"Про вищу освіту\" ( 2984-14 ), \"Про відновлення\nплатоспроможності боржника або визнання його банкрутом\"\n( 2343-12 ), \"Про оренду землі\" ( 161-14 ), \"Про сприяння\nсоціальному становленню та розвитку молоді в Україні\" ( 2998-12 ),\n\"Про основи соціальної захищеності інвалідів в Україні\"\n( 875-12 ), \"Про приватизацію державного майна\" ( 2163-12 ), \"Про\nзакупівлю товарів, робіт і послуг за державні кошти\" ( 1490-14 );\nзакони України про спеціальні (вільні) економічні зони.\nСеред законодавчих актів, прийняття яких сприятиме посиленню\nправових засад у сфері зайнятості та створенню умов для реалізації\nПрограми, слід особливо відзначити:\nПодатковий кодекс України;\nТрудовий кодекс України;\nЗакон України \"Про загальнообов'язкове державне пенсійне\nстрахування\";\nЗакон України \"Про засади підтримки регіонального розвитку\";\nЗакон України \"Про засади державної регуляторної політики у\nсфері підприємницької діяльності\";\nЗакон України \"Про систему державної реєстрації суб'єктів\nгосподарювання\";\nЗакон України \"Про особисте селянське господарство\";\nЗакон України \"Про зайнятість населення\" (нова редакція).\n\nДодаток 1\nдо Державної програми зайнятості\nнаселення на 2001-2004 роки\nПрогнозні показники\nсоціально-економічного розвитку України\nв 2002-2004 роках\n\n------------------------------------------------------------------\n| 1999 | 2000| 2001| 2002| 2003| 2004\nПоказники | рік | рік | рік | рік | рік | рік\n| | | |-------------------\n| | | | прогноз\n------------------------------------------------------------------\n\nВВП (номінальний), 127,1 170,1 211 247 282 323\nмлрд. гривень\n\nТемпи зростання 99,6 105,9 109 106 107 107,5\nреального ВВП, відсотків\n\nОбсяги інвестицій в 17,55 23,6 26,7 33,9 40,2 47,5\nосновний капітал за рахунок\nусіх джерел фінансування,\nмлрд. гривень\n\nСередньомісячна номінальна 177,5 230,1 311 371 438 508\nзаробітна плата, гривень *\n\nКількість створених нових 91,8 133,5 390,4 387,0 406,5 427,1\nробочих місць, тис. одиниць\n------------------------------------------------------------------ * В економіці.\n\nДодаток 2\nдо Державної програми зайнятості\nнаселення на 2001-2004 роки\nПрогнозні показники\nзайнятості населення в Україні\nв 2002-2004 роках\n------------------------------------------------------------------\n| 1999 | 2000| 2001| 2002| 2003| 2004\nПоказники | рік | рік | рік | рік | рік | рік\n| | | |-------------------\n| | | | прогноз\n------------------------------------------------------------------\nТрудові ресурси, 29,9 30 30 30,1 30,1 30\nмлн. чоловік\n\nЧисельність працівників у 20,05 20,42 20,4 20,8 21,3 21,5\nвіці 15-70 років, зайнятих\nекономічною діяльністю (в\nсередньому за рік),\nмлн. чоловік\n\nу тому числі:\n\nпрацюючі за наймом 18,35 18,40 16,8 16,5 16,6 16,7\n\nпрацюючі не за наймом 1,70 2,02 3,6 4,3 4,7 4,8\n\nРівень зайнятості населення 54,9 56,1 55,7 56,8 58,1 59,0\nу віці 15-70 років\n(в середньому за рік),\nвідсотків *\n\nРівень зайнятості населення 64,0 64,7 64,3 65,8 66,7 67,7\nпрацездатного віку\n(в середньому за рік),\nвідсотків *\n------------------------------------------------------------------ * Відносний показник, який характеризує ступінь залучення\nнаселення, що підлягає обстеженню, до зайнятості. Визначається як\nвідношення (у відсотках) чисельності зайнятого населення\nвідповідного віку до чисельності всього населення відповідної\nвікової групи.\n\nДодаток 3\nдо Державної програми зайнятості\nнаселення на 2001-2004 роки\nПрогнозні показники\nбезробітного населення в Україні\nв 2002-2004 роках\n------------------------------------------------------------------\n| 1999 | 2000 | 2001 | 2002| 2003| 2004\nПоказники | рік | рік | рік | рік | рік | рік\n| | | |------------------\n| | | | прогноз\n------------------------------------------------------------------\n\nЧисельність безробітних, 2,70 2,71 2,65 2,47 2,38 2,23\nвизначена за методологією\nМОП, млн. чоловік\n\nРівень безробіття, 11,9 11,7 11,2 10,6 10,1 9,4\nвизначений за методологією\nМОП, відсотків *\n\nЧисельність зареєстрованих 1,17 1,155 1,008 1,07 1,13 1,21\nбезробітних (на кінець\nроку), млн. чоловік\n\nРівень зареєстрованого 4,3 4,22 3,68 3,89 4,12 4,42\nбезробіття працездатного\nнаселення працездатного\nвіку (на кінець року)\nвідсотків **\n------------------------------------------------------------------ * Відносний показник, що характеризує ступінь нереалізованого\nпропонування робочої сили на ринку праці. Визначається як\nвідношення (у відсотках) чисельності безробітних віком 15-70 років\nдо чисельності економічно активного населення (зайняті та\nбезробітні у визначенні МОП) зазначеного віку.\n** Відносний показник, що відображає частку осіб, які\nперебувають на обліку в державній службі зайнятості та мають\nстатус безробітного, в загальній чисельності працездатного\nнаселення працездатного віку, що відповідно до положень Закону\nУкраїни \"Про зайнятість населення\" ( 803-12 ) потенційно може\nнабути такого статусу. Визначається як відношення чисельності\nзареєстрованих безробітних, що перебували на обліку в державній\nслужбі зайнятості на кінець року, до чисельності працездатного\nнаселення працездатного віку.\n\nДодаток 4\nдо Державної програми зайнятості\nнаселення на 2001-2004 роки\nПоказники\nстворення робочих місць в усіх сферах економічної\nдіяльності за регіонами в 2001 році\n\n(тис. робочих місць) ------------------------------------------------------------------\nРегіон | 2001 рік\n| (звітні дані)\n------------------------------------------------------------------\nАвтономна Республіка\nКрим 8,0\nОбласті:\nВінницька 7,8\nВолинська 7,8\nДніпропетровська 32,8\nДонецька 53,0\nЖитомирська 11,5\nЗакарпатська 13,4\nЗапорізька 14,6\nІвано-Франківська 18,0\nКиївська 12,1\nКіровоградська 6,7\nЛуганська 11,1\nЛьвівська 29,4\nМиколаївська 8,4\nОдеська 32,0\nПолтавська 10,1\nРівненська 6,7\nСумська 3,5\nТернопільська 6,2\nХарківська 32,1\nХерсонська 7,5\nХмельницька 8,1\nЧеркаська 3,9\nЧернівецька 7,2\nЧернігівська 11,8\nм. Київ 20,8\nм. Севастополь 5,9\n\nУсього по Україні 390,4\n------------------------------------------------------------------\n\nДодаток 5\nдо Державної програми зайнятості\nнаселення на 2001-2004 роки\nПрогнозні показники\nстворення робочих місць\nв усіх сферах економічної діяльності\nза регіонами в 2002-2004 роках\n\n(тис. робочих місць) ------------------------------------------------------------------\nРегіон |2002 рік|2003 рік|2004 рік| Разом\n------------------------------------------------------------------\nАвтономна Республіка\nКрим 9,1 10,4 11,6 31,1\n\nОбласті:\n\nВінницька 7,7 7,5 7,4 22,6\nВолинська 7,9 8,1 8,6 24,6\nДніпропетровська 32,8 33,0 32,0 97,8\nДонецька 57,0 57,0 57,5 171,5\nЖитомирська 10,6 10,8 11,0 32,4\nЗакарпатська 13,7 16,3 20,2 50,2\nЗапорізька 14,0 14,0 15,1 43,1\nІвано-Франківська 20,0 22,0 24,0 66,0\nКиївська 12,2 12,7 13,0 37,9\nКіровоградська 6,5 6,8 7,0 20,3\nЛуганська 12,0 12,0 12,0 36,0\nЛьвівська 24,0 27,0 29,0 80,0\nМиколаївська 9,5 10,7 10,7 30,9\nОдеська 27,0 28,0 29,0 84,0\nПолтавська 10,5 10,6 10,7 31,8\nРівненська 6,8 7,0 7,3 21,1\nСумська 3,5 3,4 3,5 10,4\nТернопільська 6,0 6,2 6,8 19,0\nХарківська 30,2 35,0 40,0 105,2\nХерсонська 9,8 10,3 10,9 31,0\nХмельницька 8,3 8,6 9,0 25,9\nЧеркаська 3,8 3,7 3,7 11,2\nЧернівецька 7,3 7,6 7,8 22,7\nЧернігівська 12,3 12,5 12,8 37,6\nм. Київ 21,5 22,6 23,5 67,6\nм. Севастополь 3,0 2,8 3,1 8,9\n\nУсього по Україні 387,0 406,5 427,1 1220,6\n------------------------------------------------------------------\n\nПро затвердження Державної програми зайнятості населення на 2001-2004 роки\nЗакон України; Програма від 07.03.2002 № 3076-III\n\nПрийняття від 07.03.2002\nПостійна адреса:\nhttps://zakon.rada.gov.ua/go/3076-14\nЗаконодавство України\nстаном на 22.02.2026\n\nчинний"
    }
  ],
  "definitions": []
}