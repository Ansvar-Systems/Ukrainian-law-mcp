{
  "id": "ua-law-651-14",
  "type": "statute",
  "title": "Про загальну середню освіту",
  "title_en": "",
  "short_name": "651-14",
  "status": "in_force",
  "issued_date": "1999-05-13",
  "url": "https://zakon.rada.gov.ua/laws/show/651-14",
  "description": "Official legislative act of Ukraine ingested from the Verkhovna Rada legal portal.",
  "provisions": [
    {
      "provision_ref": "art1",
      "section": "1",
      "title": "Стаття 1. Законодавство України про загальну середню освіту",
      "content": "Законодавство України про загальну середню освіту базується на Конституції України і складається з Закону України \"Про освіту\", цього Закону, інших нормативно-правових актів та міжнародних договорів України, згода на обов'язковість яких надана Верховною Радою України."
    },
    {
      "provision_ref": "art2",
      "section": "2",
      "title": "Стаття 2. Основні завдання законодавства України про загальну середню освіту",
      "content": "Основними завданнями законодавства України про загальну середню освіту є:\nзабезпечення права громадян на доступність і безоплатність здобуття повної загальної середньої освіти;\nзабезпечення необхідних умов функціонування і розвитку загальної середньої освіти;\nзабезпечення нормативно-правової бази щодо обов'язковості повної загальної середньої освіти;\nвизначення структури та змісту загальної середньої освіти;\nвизначення органів управління системою загальної середньої освіти та їх повноважень;\nвизначення прав та обов'язків учасників освітнього процесу, встановлення відповідальності за порушення законодавства про загальну середню освіту;\nстворення належних умов для здобуття освіти дітьми з особливими освітніми потребами з урахуванням їхніх індивідуальних потреб в умовах інклюзивного навчання."
    },
    {
      "provision_ref": "art3",
      "section": "3",
      "title": "Стаття 3. Загальна середня освіта",
      "content": "Загальна середня освіта - цілеспрямований процес оволодіння систематизованими знаннями про природу, людину, суспільство, культуру та виробництво засобами пізнавальної і практичної діяльності, результатом якого є інтелектуальний, соціальний і фізичний розвиток особистості, що є основою для подальшої освіти і трудової діяльності.\nЗагальна середня освіта є обов'язковою основною складовою безперервної освіти.\nЗагальна середня освіта спрямована на забезпечення всебічного розвитку особистості шляхом навчання, виховання та розвитку, які ґрунтуються на загальнолюдських цінностях та принципах, визначених Законом України \"Про освіту\"."
    },
    {
      "provision_ref": "art4",
      "section": "4",
      "title": "Стаття 4. Система загальної середньої освіти",
      "content": "Систему загальної середньої освіти становлять:\nзаклади загальної середньої освіти всіх типів і форм власності, у тому числі для громадян, які потребують соціальної допомоги та соціальної реабілітації, навчально-виробничі комбінати, позашкільні заклади, науково-методичні установи та органи управління системою загальної середньої освіти, а також заклади професійної (професійно-технічної) та фахової передвищої освіти, що надають повну загальну середню освіту."
    },
    {
      "provision_ref": "art5",
      "section": "5",
      "title": "Стаття 5. Завдання загальної середньої освіти",
      "content": "Завданнями загальної середньої освіти є:\nвиховання громадянина України;\nформування особистості учня (вихованця), розвиток його здібностей і обдарувань, наукового світогляду;\nвиконання вимог Державного стандарту загальної середньої освіти, підготовка учнів (вихованців) до подальшої освіти і трудової діяльності;\nвиховання в учнів (вихованців) поваги до Конституції України , державних символів України, прав і свобод людини і громадянина, почуття власної гідності, відповідальності перед законом за свої дії, свідомого ставлення до обов'язків людини і громадянина;\nреалізація права учнів (вихованців) на вільне формування політичних і світоглядних переконань;\nвиховання шанобливого ставлення до родини, поваги до народних традицій і звичаїв, державної мови, регіональних мов або мов меншин та рідної мови, національних цінностей Українського народу та інших народів і націй;\nвиховання свідомого ставлення до свого здоров'я та здоров'я інших громадян як найвищої соціальної цінності, формування гігієнічних навичок і засад здорового способу життя, збереження і зміцнення фізичного та психічного здоров'я учнів (вихованців)."
    },
    {
      "provision_ref": "art6",
      "section": "6",
      "title": "Стаття 6. Здобуття повної загальної середньої освіти",
      "content": "1. Громадянам України незалежно від раси, кольору шкіри, особливостей інтелектуального, соціального і фізичного розвитку, політичних, релігійних та інших переконань, статі, етнічного та соціального походження, майнового стану, стану здоров’я, особливих освітніх потреб, місця проживання, складних життєвих умов, мовних або інших ознак забезпечується доступність і безоплатність здобуття повної загальної середньої освіти у державних і комунальних навчальних закладах.\n2. Громадяни України мають право на здобуття повної загальної середньої освіти у приватних навчальних закладах.\n3. Здобуття повної загальної середньої освіти у навчальних закладах незалежно від підпорядкування, типів і форм власності має відповідати вимогам державних стандартів загальної середньої освіти.\n4. Іноземці та особи без громадянства, які перебувають в Україні на законних підставах, здобувають повну загальну середню освіту у порядку, встановленому для громадян України.\n5. Відповідальність за здобуття повної загальної середньої освіти дітьми покладається на їх батьків, а дітьми, позбавленими батьківського піклування, - на осіб, які їх замінюють, або навчальні заклади, де вони виховуються."
    },
    {
      "provision_ref": "art7",
      "section": "7",
      "title": "Стаття 7. Мова навчання і виховання у закладах загальної середньої освіти",
      "content": "Мовою загальної середньої освіти в Україні є державна мова.\nЗастосування мов у загальній середній освіті визначається законами України \"Про забезпечення функціонування української мови як державної\" та \"Про освіту\" .\nДітям з особливими освітніми потребами забезпечується право на навчання за допомогою найбільш прийнятних для таких осіб методів і способів спілкування, зокрема, навчання жестовою мовою та рельєфно-крапковим шрифтом (шрифтом Брайля)."
    },
    {
      "provision_ref": "art8",
      "section": "8",
      "title": "Стаття 8. Заклад загальної середньої освіти",
      "content": "1. Заклад загальної середньої освіти - це заклад освіти, основним видом діяльності якого є освітня діяльність у сфері загальної середньої освіти.\nЗаклад освіти провадить освітню діяльність на певному рівні загальної середньої освіти, за умови наявності відповідної ліцензії, виданої в установленому законодавством порядку.\n2. Заклад загальної середньої освіти діє на підставі статуту, який затверджується засновником або уповноваженим ним органом.\n3. Заклади загальної середньої освіти можуть створювати у своєму складі класи (групи) з вечірньою (заочною), дистанційною формою навчання, класи (групи) з поглибленим вивченням окремих предметів, спеціальні та інклюзивні класи для навчання дітей з особливими освітніми потребами.\nЗаклади загальної середньої освіти на підставі письмового звернення одного з батьків дитини з особливими освітніми потребами або її законних представників в обов’язковому порядку утворюють інклюзивні та/або спеціальні класи для навчання дітей з особливими освітніми потребами.\nЗаклади загальної середньої освіти незалежно від підпорядкування, типів і форми власності можуть мати у своєму складі структурні підрозділи, у тому числі філії, інтернати з частковим або повним утриманням здобувачів освіти, у тому числі за рахунок засновника.\nЗаклад загальної середньої освіти для здійснення статутної діяльності може на договірних засадах об’єднуватися з іншими юридичними особами, створюючи освітні, освітньо-наукові, наукові, освітньо-виробничі та інші об’єднання, кожен із учасників якого зберігає статус юридичної особи.\nЗаклад загальної середньої освіти може входити до складу освітнього округу, а також мати статус опорного. Положення про освітній округ та опорний заклад загальної середньої освіти затверджується Кабінетом Міністрів України."
    },
    {
      "provision_ref": "art9",
      "section": "9",
      "title": "Стаття 9. Типи закладів освіти, що забезпечують здобуття загальної середньої освіти",
      "content": "1. Здобуття загальної середньої освіти забезпечують:\nпочаткова школа - заклад освіти I ступеня (або структурний підрозділ іншого закладу освіти), що забезпечує початкову освіту;\nгімназія - заклад середньої освіти II ступеня (або структурний підрозділ іншого закладу освіти), що забезпечує базову середню освіту;\nліцей - заклад середньої освіти III ступеня (або структурний підрозділ іншого закладу освіти), що забезпечує профільну середню освіту.\nПочаткова школа, гімназія і ліцей можуть функціонувати як окремі юридичні особи або як структурні підрозділи іншого закладу освіти (зокрема закладу загальної середньої освіти I-II, II-III чи I-III ступенів). Ліцеї функціонують, як правило, як самостійні юридичні особи.\nЗаклад загальної середньої освіти, що реалізує освітні програми на декількох рівнях загальної середньої освіти, має тип закладу вищого рівня, на якому провадиться освітня діяльність.\n2. Здобуття повної загальної середньої освіти забезпечують також такі заклади освіти:\nспеціальна школа - заклад загальної середньої освіти для дітей, які потребують корекції фізичного та/або розумового розвитку;\nсанаторна школа - заклад загальної середньої освіти з відповідним профілем для дітей, які потребують тривалого лікування;\nшкола соціальної реабілітації - заклад загальної середньої освіти для дітей, які відповідно до рішення суду потребують особливих умов виховання;\nнавчально-реабілітаційний центр - заклад загальної середньої освіти для дітей з особливими освітніми потребами, зумовленими складними порушеннями розвитку.\nЗазначені заклади освіти можуть функціонувати на одному і на декількох рівнях загальної середньої освіти.\nПоложення про зазначені заклади освіти затверджуються Кабінетом Міністрів України.\n3. Здобуття загальної середньої освіти також можуть забезпечувати заклади професійної (професійно-технічної), фахової передвищої, вищої освіти та інші заклади освіти, зокрема міжшкільні ресурсні центри (міжшкільні навчально-виробничі комбінати), що мають ліцензію на провадження освітньої діяльності у сфері загальної середньої освіти.\nПоложення про міжшкільний ресурсний центр затверджується центральним органом виконавчої влади у сфері освіти і науки.\n4. У системі спеціалізованої освіти здобуття загальної середньої освіти забезпечують:\nспеціалізована мистецька школа (школа-інтернат) - заклад спеціалізованої освіти I-III або II-III ступенів мистецького профілю;\nшкола-інтернат (ліцей-інтернат) спортивного профілю - заклад спеціалізованої освіти I-III або II-III ступенів спортивного профілю (заклад із специфічними умовами навчання);\nпрофесійний коледж (коледж) спортивного профілю - заклад спеціалізованої освіти спортивного профілю (заклад із специфічними умовами навчання);\nпрофесійний коледж (коледж) культурологічного або мистецького спрямування - заклад спеціалізованої освіти, який забезпечує здобуття професійної мистецької освіти;\nвійськовий (військово-морський) ліцей, ліцей з посиленою військово-фізичною підготовкою - заклад спеціалізованої освіти II-III або III ступенів військового профілю для дітей з 13 років;\nнауковий ліцей, науковий ліцей-інтернат - заклад спеціалізованої освіти II-III або III ступеня наукового профілю.\nПоложення про заклади спеціалізованої освіти затверджуються Кабінетом Міністрів України за поданням центральних органів виконавчої влади, що забезпечують формування та реалізують державну політику у відповідній сфері."
    },
    {
      "provision_ref": "art10",
      "section": "10",
      "title": "Стаття 10. Статус закладу загальної середньої освіти",
      "content": "1. Заклад загальної середньої освіти є юридичною особою.\nФорма власності закладу загальної середньої освіти визначається відповідно до законодавства. Заклади загальної середньої освіти можуть бути засновані на засадах державно-приватного партнерства (корпоративний заклад загальної середньої освіти).\n2. Статус державного має заклад загальної середньої освіти, заснований на державній формі власності.\n3. Статус комунального має заклад загальної середньої освіти, заснований на комунальній формі власності.\n4. Статус приватного має заклад загальної середньої освіти, заснований на приватній формі власності.\n5. Статус корпоративного має заклад загальної середньої освіти, заснований кількома суб’єктами різних форм власності на засадах державно-приватного партнерства, особливості управління яким визначаються засновницьким договором і статутом, у якому, зокрема, можуть визначатися питання управління рухомим і нерухомим майном."
    },
    {
      "provision_ref": "art11",
      "section": "11",
      "title": "Стаття 11. Створення, реорганізація, ліквідація та перепрофілювання закладу загальної середньої освіти",
      "content": "1. Рішення про створення, реорганізацію, ліквідацію чи перепрофілювання (зміну типу) закладу загальної середньої освіти незалежно від підпорядкування, типу і форми власності приймає його засновник (засновники).\nЗасновником закладу загальної середньої освіти може бути орган державної влади від імені держави, відповідна рада від імені територіальної громади (громад), фізична та/або юридична особа (зокрема релігійна організація, статут (положення) якої зареєстровано у встановленому законодавством порядку), рішенням та за рахунок майна яких засновано заклад загальної середньої освіти або які в інший спосіб відповідно до законодавства набули прав і обов’язків засновника.\nЗаклади загальної середньої освіти створюються з урахуванням соціально-економічної та демографічної ситуації, а також відповідно до культурно-освітніх, соціально-економічних, національних і мовних потреб територіальної громади та/або суспільства.\nЗ метою задоволення духовних потреб громадян приватні заклади освіти, зокрема засновані релігійними організаціями, статути (положення) яких зареєстровано у встановленому законодавством порядку, мають право визначати релігійну спрямованість своєї освітньої діяльності.\nЗаклад загальної середньої освіти створюється відповідно до ліцензійних умов провадження освітньої діяльності у сфері загальної середньої освіти.\n2. У разі реорганізації чи ліквідації закладу загальної середньої освіти засновник зобов’язаний забезпечити здобувачам освіти можливість продовжити здобуття загальної середньої освіти.\n3. Заклади загальної середньої освіти можуть бути передані засновниками у комунальну чи державну власність відповідно до законодавства."
    },
    {
      "provision_ref": "art12",
      "section": "12",
      "title": "Стаття 12. Термін навчання",
      "content": "1. Термін навчання для здобуття повної загальної середньої освіти у закладах загальної середньої освіти I-III ступенів становить 11 років:\nу закладах загальної середньої освіти I ступеня - 4 роки;\nу закладах загальної середньої освіти II ступеня - 5 років;\nу закладах загальної середньої освіти III ступеня - 2 роки.\n2. Термін навчання в закладах загальної середньої освіти для дітей з особливими освітніми потребами встановлюється Кабінетом Міністрів України.\n3. У закладах професійної (професійно-технічної) та фахової передвищої освіти термін здобуття повної загальної середньої освіти встановлюється центральним органом виконавчої влади, що забезпечує формування державної політики у сфері освіти."
    },
    {
      "provision_ref": "art13",
      "section": "13",
      "title": "Стаття 13. Форми навчання",
      "content": "Освітній процес у закладах загальної середньої освіти здійснюється за груповою та індивідуальною формами навчання, положення про які затверджує центральний орган виконавчої влади, що забезпечує формування державної політики у сфері освіти.\nБажаючим надається право і створюються умови для прискореного закінчення школи, складання іспитів екстерном."
    },
    {
      "provision_ref": "art14",
      "section": "14",
      "title": "Стаття 14. Наповнюваність класів закладів загальної середньої освіти",
      "content": "1. Наповнюваність класів закладів загальної середньої освіти не може перевищувати 30 учнів.\n2. У закладах загальної середньої освіти, розташованих у селах і селищах, кількість учнів у класах визначається демографічною ситуацією, але повинна становити не менше п’яти осіб. У разі меншої кількості учнів у класі заняття проводяться за індивідуальною або іншими формами навчання.\nЗаклад освіти може забезпечувати здобуття початкової освіти дітьми (незалежно від їх кількості) одного або різного віку, які можуть бути об’єднані в один чи різні класи (групи). У такому разі освітній процес може організовуватися одним або кількома вчителями, або в будь-якій іншій формі, яка буде найбільш зручною та доцільною для забезпечення здобуття дітьми початкової освіти відповідно до стандарту освіти.\n3. Порядок поділу класів на групи при вивченні окремих предметів встановлюється центральним органом виконавчої влади, що забезпечує формування державної політики у сфері освіти, за погодженням з центральним органом виконавчої влади, що забезпечує формування державної фінансової політики.\n4. Гранична наповнюваність класів у закладах загальної середньої освіти для дітей з особливими освітніми потребами визначається положеннями про такі заклади освіти.\n5. За письмовими зверненнями батьків, інших законних представників учнів та відповідно до рішення засновника у закладі освіти функціонують групи подовженого дня, фінансування яких здійснюється за кошти засновника та за інші кошти, не заборонені законодавством.\nПорядок створення груп подовженого дня у державних і комунальних закладах загальної середньої освіти визначається центральним органом виконавчої влади, що забезпечує формування та реалізує державну політику у сфері освіти."
    },
    {
      "provision_ref": "art15",
      "section": "15",
      "title": "Стаття 15. Освітня програма",
      "content": "1. Освітня програма - це єдиний комплекс освітніх компонентів, спланованих і організованих закладом загальної середньої освіти для досягнення учнями визначених відповідним Державним стандартом загальної середньої освіти результатів навчання.\nОсновою для розроблення освітньої програми є відповідний Державний стандарт загальної середньої освіти.\n2. Освітня програма має містити:\nзагальний обсяг навчального навантаження та очікувані результати навчання здобувачів освіти;\nвимоги до осіб, які можуть розпочати навчання за програмою;\nперелік, зміст, тривалість і взаємозв’язок освітніх галузей та/або предметів, дисциплін тощо, логічну послідовність їх вивчення;\nформи організації освітнього процесу;\nопис та інструменти системи внутрішнього забезпечення якості освіти;\nінші освітні компоненти (за рішенням закладу загальної середньої освіти).\n3. Освітня програма схвалюється педагогічною радою закладу освіти та затверджується його керівником.\n4. Освітня програма має передбачати освітні компоненти для вільного вибору здобувачів освіти.\n5. Освітні програми, що розробляються на основі типових освітніх програм, не потребують окремого затвердження центральним органом забезпечення якості освіти.\n6. Освітня програма може бути розроблена для одного і для декількох рівнів освіти (наскрізна освітня програма).\n7. Кожна освітня програма має передбачати досягнення здобувачами освіти результатів навчання (компетентностей), визначених відповідним Державним стандартом загальної середньої освіти.\n8. На основі освітньої програми заклад освіти складає та затверджує навчальний план, що конкретизує організацію освітнього процесу."
    },
    {
      "provision_ref": "art16",
      "section": "16",
      "title": "Стаття 16. Навчальний рік та режим роботи закладу загальної середньої освіти",
      "content": "1. Навчальний рік у закладах загальної середньої освіти незалежно від підпорядкування, типів і форм власності розпочинається у День знань - 1 вересня і закінчується не пізніше 1 липня наступного року.\n3. Структура навчального року (за чвертями, півріччями, семестрами), тривалість навчального тижня, дня, занять, відпочинку між ними, інші форми організації освітнього процесу встановлюються закладом загальної середньої освіти у межах часу, передбаченого освітньою програмою.\nОрганізація освітнього процесу не повинна призводити до перевантаження учнів та має забезпечувати безпечні та нешкідливі умови здобуття освіти.\n4. Режим роботи закладу загальної середньої освіти визначається таким закладом освіти на основі відповідних нормативно-правових актів.\n5. Тривалість уроків у закладах освіти становить: у перших класах - 35 хвилин, у других - четвертих класах - 40 хвилин, у п’ятих - одинадцятих класах - 45 хвилин. Заклад освіти може обрати інші, крім уроку, форми організації освітнього процесу.\nРізниця в часі навчальних годин перших - четвертих класів обов’язково обліковується і компенсується проведенням додаткових, індивідуальних занять та консультацій з учнями.\nТривалість корекційно-розвиткових занять для дітей з особливими освітніми потребами, які навчаються в інклюзивних класах, становить: групове - 35-40 хвилин, індивідуальне - 20-25 хвилин.\n6. Тривалість канікул у закладах загальної середньої освіти протягом навчального року не може бути меншою 30 календарних днів."
    },
    {
      "provision_ref": "art16-1",
      "section": "16-1",
      "title": "Стаття 16-1. Інклюзивне навчання",
      "content": "1. Для навчання дітей з особливими освітніми потребами заклади загальної середньої освіти на підставі звернення батьків дитини або осіб, які їх замінюють, утворюють інклюзивні та/або спеціальні групи і класи.\n2. Інклюзивне навчання - система освітніх послуг, гарантованих державою, що базується на принципах недискримінації, врахування багатоманітності людини, ефективного залучення та включення до освітнього процесу всіх його учасників.\nОрганізація інклюзивного навчання у державних і комунальних закладах загальної середньої освіти здійснюється у порядку, встановленому центральним органом виконавчої влади у сфері освіти і науки.\n3. Відповідно до індивідуальних особливостей освітньої діяльності для кожного учня з особливими освітніми потребами складається індивідуальна програма розвитку дитини - документ, що забезпечує індивідуалізацію навчання, визначає перелік необхідних психолого-педагогічних, корекційних потреб/послуг для розвитку дитини та розробляється групою фахівців з обов’язковим залученням батьків дитини з метою визначення конкретних навчальних стратегій і підходів до навчання.\nПсихолого-педагогічні послуги - комплексна система заходів з організації освітнього процесу та розвитку особи з особливими освітніми потребами, що передбачені індивідуальною програмою розвитку та надаються педагогічними працівниками закладів освіти, фахівцями інклюзивно-ресурсного центру.\nКорекційно-розвиткові послуги (допомога) - комплексна система заходів супроводження дитини з особливими освітніми потребами у процесі навчання, що спрямовані на корекцію порушень шляхом розвитку особистості, її пізнавальної діяльності, емоційно-вольової сфери та мовлення.\n4. Особистісно орієнтоване спрямування освітнього процесу для дітей з особливими освітніми потребами в інклюзивному класі забезпечує асистент вчителя.\nОсвітні та соціальні потреби дітей із складними порушеннями розвитку під час їх перебування в закладі загальної середньої освіти задовольняються асистентом дитини - соціальним працівником, одним із батьків або особою, уповноваженою ними.\n5. Навчання та виховання дітей з особливими освітніми потребами здійснюються за рахунок коштів освітніх субвенцій, державного та місцевих бюджетів, інших джерел, не заборонених законодавством, з урахуванням потреб дитини, визначених індивідуальною програмою розвитку.\nПорядок та умови надання субвенції з державного бюджету місцевим бюджетам на надання державної підтримки дітям з особливими освітніми потребами здійснюються у порядку, встановленому центральним органом виконавчої влади у сфері освіти і науки."
    },
    {
      "provision_ref": "art17",
      "section": "17",
      "title": "Стаття 17. Виховний процес у закладах загальної середньої освіти",
      "content": "1. Виховання учнів (вихованців) у закладах загальної середньої освіти здійснюється в процесі урочної, позаурочної та позашкільної роботи з ними.\nЦілі виховного процесу в закладах загальної середньої освіти визначаються на основі принципів, закладених у Конституції України , законах та інших нормативно-правових актах України.\n2. У закладах загальної середньої освіти забороняється утворення і діяльність організаційних структур політичних партій, а також релігійних організацій і воєнізованих формувань.\n3. Примусове залучення учнів (вихованців) закладів загальної середньої освіти до вступу в будь-які об'єднання громадян, релігійні організації і воєнізовані формування забороняється.\n4. Діти з особливими освітніми потребами залучаються до позакласної та позашкільної роботи з урахуванням їхнього віку, здібностей, інтересів, потреб, можливостей, індивідуальних особливостей освітньої діяльності та стану здоров’я."
    },
    {
      "provision_ref": "art18",
      "section": "18",
      "title": "Стаття 18. Зарахування учнів",
      "content": "1. Місцеві органи виконавчої влади або органи місцевого самоврядування закріплюють за закладами загальної середньої освіти відповідні території обслуговування і до початку навчального року обліковують учнів, які мають їх відвідувати.\n2. Зарахування учнів до закладу загальної середньої освіти проводиться наказом директора, що видається на підставі заяви, копії свідоцтва про народження дитини, за наявності медичної довідки встановленого зразка і відповідного документа про освіту (крім учнів першого класу).\n3. Порядок зарахування, відрахування та переведення учнів до державних та комунальних закладів освіти для здобуття повної загальної середньої освіти затверджується центральним органом виконавчої влади, що забезпечує формування та реалізує державну політику у сфері освіти.\nПорядки зарахування, відрахування та переведення учнів до державних та комунальних закладів спеціалізованої освіти затверджуються центральними органами виконавчої влади, що забезпечують формування та реалізують державну політику у відповідній сфері.\nПорядок зарахування, відрахування та переведення учнів до приватних і корпоративних закладів освіти для здобуття повної загальної середньої освіти визначається засновником (засновниками).\n4. Зарахування дітей з особливими освітніми потребами до спеціальних закладів освіти, переведення з одного типу закладу до іншого та відрахування таких осіб здійснюються у порядку, встановленому центральним органом виконавчої влади у сфері освіти і науки.\n5. Зарахування учнів до загальноосвітньої санаторної школи (школи-інтернату) проводиться у порядку, встановленому центральним органом виконавчої влади, що забезпечує формування державної політики у сфері освіти та центральним органом виконавчої влади, що забезпечує формування державної політики у сфері охорони здоров'я.\n6. Направлення учнів (вихованців) до шкіл соціальної реабілітації та дострокове звільнення їх із цих навчальних закладів здійснюються за рішенням суду.\n8. Зарахування учнів до ліцеїв, приватних закладів загальної середньої освіти і закладів спеціалізованої освіти дозволяється проводити на конкурсних засадах.\nЗарахування учнів до інших закладів загальної середньої освіти дозволяється на конкурсних засадах лише у випадках, якщо кількість поданих заяв на відповідний рівень загальної середньої освіти перевищує спроможність цього закладу. Право на першочергове зарахування до початкової школи мають діти, які проживають на території обслуговування цієї школи.\nДіти з особливими освітніми потребами мають право на першочергове зарахування до початкової школи закладу загальної середньої освіти."
    },
    {
      "provision_ref": "art19",
      "section": "19",
      "title": "Стаття 19. Учасники освітнього процесу",
      "content": "Учасниками освітнього процесу в закладах загальної середньої освіти є:\nучні (вихованці);\nкерівники;\nпедагогічні працівники, психологи, бібліотекарі;\nінші спеціалісти;\nбатьки або особи, які їх замінюють."
    },
    {
      "provision_ref": "art20",
      "section": "20",
      "title": "Стаття 20. Учень (вихованець)",
      "content": "1. Учень (вихованець) - особа, яка навчається і виховується в одному із закладів загальної середньої освіти. Зарахування учнів до закладів загальної середньої освіти здійснюється, як правило, з 6 років.\n2. Статус учнів (вихованців) як учасників освітнього процесу у закладах загальної середньої освіти, їх права та обов'язки визначаються Законом України \"Про освіту\", цим Законом та іншими нормативно-правовими актами."
    },
    {
      "provision_ref": "art21",
      "section": "21",
      "title": "Стаття 21. Соціальний захист учнів (вихованців)",
      "content": "1. Учням (вихованцям) закладів загальної середньої освіти може подаватися додатково соціальна і матеріальна допомога за рахунок коштів центральних органів виконавчої влади та місцевих бюджетів, коштів юридичних і фізичних осіб України та громадян, які проживають за її межами, а також коштів фонду загальнообов'язкового навчання та за рахунок інших надходжень.\nОргани місцевого самоврядування можуть забезпечувати пільговий проїзд учнів, вихованців до місця навчання і додому у порядку та розмірах, визначених органами місцевого самоврядування, та передбачати на це відповідні видатки з місцевих бюджетів.\n2. Діти з особливими освітніми потребами забезпечуються допоміжними засобами для навчання в закладах освіти в порядку, встановленому Кабінетом Міністрів України.\nСоціальні потреби дітей із складними порушеннями розвитку під час їх перебування в загальноосвітньому навчальному закладі задовольняються асистентом дитини - соціальним працівником, батьками або особою, уповноваженою ними.\n3. Вихованці шкіл-інтернатів усіх типів з числа дітей-сиріт та дітей, позбавлених батьківського піклування, перебувають на повному державному утриманні. Діти-сироти та діти, позбавлені батьківського піклування, які навчаються в інших закладах загальної середньої освіти, забезпечуються харчуванням, одягом та іншими послугами у порядку, встановленому Кабінетом Міністрів України. Утримання вихованців, які потребують корекції фізичного та (або) розумового розвитку, у спеціальних загальноосвітніх школах (школах-інтернатах) здійснюється за рахунок держави.\nОргани місцевого самоврядування та місцеві органи виконавчої влади забезпечують безкоштовним харчуванням дітей-сиріт, дітей, позбавлених батьківського піклування, дітей з особливими освітніми потребами, які навчаються у спеціальних і інклюзивних класах, та учнів 1-4 класів із сімей, які отримують допомогу відповідно до Закону України \"Про державну соціальну допомогу малозабезпеченим сім’ям\".\n4. Діти-сироти, діти, позбавлені батьківського піклування, діти, які потребують корекції фізичного та (або) розумового розвитку, працевлаштовуються або продовжують навчання згідно з одержаною освітою у порядку, встановленому законодавством України."
    },
    {
      "provision_ref": "art22",
      "section": "22",
      "title": "Стаття 22. Охорона та зміцнення здоров'я учнів (вихованців)",
      "content": "1. Заклад загальної середньої освіти забезпечує безпечні та нешкідливі умови навчання, режим роботи, умови для фізичного розвитку та зміцнення здоров'я, формує гігієнічні навички та засади здорового способу життя учнів (вихованців).\n2. Учні (вихованці) закладів загальної середньої освіти незалежно від підпорядкування, типів і форм власності забезпечуються медичним обслуговуванням, що здійснюється медичними працівниками, які входять до штату цих закладів або відповідних закладів охорони здоров'я, у порядку , встановленому Кабінетом Міністрів України.\nЗаклади охорони здоров'я разом з органами управління освітою та органами охорони здоров'я щорічно забезпечують безоплатний медичний огляд учнів (вихованців), моніторинг і корекцію стану здоров'я, проведення лікувально-профілактичних заходів у закладах загальної середньої освіти незалежно від підпорядкування, типів і форм власності.\n3. Відповідальність за організацію харчування учнів (вихованців) у закладах загальної середньої освіти незалежно від підпорядкування, типів і форм власності додержання в них вимог санітарно-гігієнічних і санітарно-протиепідемічних правил і норм покладається на засновників (власників), керівників цих навчальних закладів. Норми та порядок організації харчування учнів (вихованців) у закладах загальної середньої освіти встановлюються Кабінетом Міністрів України.\n4. Контроль за охороною здоров'я та якістю харчування учнів (вихованців) покладається на органи охорони здоров'я."
    },
    {
      "provision_ref": "art23",
      "section": "23",
      "title": "Стаття 23. Заохочення учнів (вихованців)",
      "content": "Для учнів (вихованців) встановлюються різні види морального стимулювання та матеріального заохочення, передбачені центральним органом виконавчої влади, що забезпечує формування державної політики у сфері освіти, іншими органами виконавчої влади та органами місцевого самоврядування, статутом закладу загальної середньої освіти."
    },
    {
      "provision_ref": "art24",
      "section": "24",
      "title": "Стаття 24. Педагогічні працівники",
      "content": "1. Педагогічним працівником повинна бути особа з високими моральними якостями, яка має відповідну педагогічну освіту та/або професійну кваліфікацію педагогічного працівника, належний рівень професійної підготовки, здійснює педагогічну діяльність, забезпечує результативність та якість своєї роботи, фізичний та психічний стан здоров’я якої дозволяє виконувати професійні обов’язки в закладах системи загальної середньої освіти. Перелік посад педагогічних працівників системи загальної середньої освіти встановлюється Кабінетом Міністрів України.\n2. Посаду керівника закладу загальної середньої освіти незалежно від підпорядкування, типу і форми власності може обіймати особа, яка є громадянином України, має вищу освіту ступеня не нижче магістра та стаж педагогічної роботи не менше трьох років, а також організаторські здібності, фізичний і психічний стан якої не перешкоджає виконанню професійних обов’язків."
    },
    {
      "provision_ref": "art25",
      "section": "25",
      "title": "Стаття 25. Педагогічне навантаження",
      "content": "1. Педагогічне навантаження вчителя закладу загальної середньої освіти незалежно від підпорядкування, типу і форми власності - час, призначений для здійснення освітнього процесу.\nПедагогічне навантаження вчителя включає 18 навчальних годин протягом навчального тижня, що становлять тарифну ставку, а також інші види педагогічної діяльності в такому співвідношенні до тарифної ставки:\nкласне керівництво - 20-25 відсотків;\nперевірка зошитів - 10-20 відсотків;\nзавідування:\nмайстернями - 15-20 відсотків;\nнавчальними кабінетами - 10-15 відсотків;\nнавчально-дослідними ділянками - 10-15 відсотків;\nза роботу в інклюзивних класах (групах) - у граничному розмірі 20 відсотків.\nРозміри та порядок встановлення доплат за інші види педагогічної діяльності визначаються Кабінетом Міністрів України.\nПедагогічне навантаження вихователя закладу загальної середньої освіти становить 30 годин, вихователя спеціальної школи (школи-інтернату) та асистента вчителя інклюзивних класів закладів загальної середньої освіти - 25 годин на тиждень, що становить тарифну ставку.\nРозміри тарифних ставок інших педагогічних працівників закладів загальної середньої освіти встановлюються Кабінетом Міністрів України.\nРозподіл педагогічного навантаження у закладі загальної середньої освіти затверджується його керівником.\n2. Педагогічне навантаження вчителя закладу загальної середньої освіти незалежно від підпорядкування, типу і форми власності обсягом менше тарифної ставки, передбаченої частиною першою цієї статті, встановлюється тільки за його згодою.\nПерерозподіл педагогічного навантаження протягом навчального року допускається у разі зміни кількості годин з окремих предметів, що передбачається робочим навчальним планом, або за письмовою згодою педагогічного працівника з додержанням законодавства України про працю."
    },
    {
      "provision_ref": "art26",
      "section": "26",
      "title": "Стаття 26. Трудові відносини в системі загальної середньої освіти",
      "content": "1. Трудові відносини в системі загальної середньої освіти регулюються законодавством України про працю, Законом України \"Про освіту\", цим Законом та іншими нормативно-правовими актами.\n2. Керівник закладу загальної середньої освіти призначається на посаду та звільняється з посади рішенням засновника (засновників) закладу або уповноваженого ним (ними) органу.\nКерівник державного, комунального закладу загальної середньої освіти призначається на посаду за результатами конкурсного відбору строком на шість років (строком на два роки - для особи, яка призначається на посаду керівника закладу загальної середньої освіти вперше) на підставі рішення конкурсної комісії, до складу якої входять представники засновника (засновників), трудового колективу, громадського об’єднання батьків учнів (вихованців) закладу загальної середньої освіти та громадського об’єднання керівників закладів загальної середньої освіти відповідної адміністративно-територіальної одиниці. До участі у роботі комісії з правом дорадчого голосу можуть залучатися представники громадських об’єднань та експерти у сфері загальної середньої освіти.\nПоложення про конкурс на посаду керівника державного, комунального закладу загальної середньої освіти розробляє та затверджує засновник на підставі типового положення, затвердженого центральним органом виконавчої влади у сфері освіти і науки.\nОдна і та сама особа не може бути керівником відповідного закладу загальної середньої освіти більше ніж два строки підряд (до першого строку включається дворічний строк перебування на посаді керівника закладу загальної середньої освіти, призначеного вперше). Після закінчення другого строку перебування на посаді особа має право брати участь у конкурсі на заміщення вакансії керівника в іншому закладі загальної середньої освіти або продовжити роботу в тому самому закладі на іншій посаді.\nЗаступник керівника, педагогічні та інші працівники закладу загальної середньої освіти призначаються на посади та звільняються з посад керівником цього закладу. Керівник закладу загальної середньої освіти має право оголосити конкурс на вакантну посаду.\nУ разі надходження до засновника закладу загальної середньої освіти обґрунтованого звернення піклувальної ради або органу самоврядування закладу загальної середньої освіти щодо звільнення керівника цього закладу засновник зобов’язаний розглянути його і прийняти обґрунтоване рішення у найкоротший строк.\n3. Відволікання педагогічних працівників від виконання професійних обов'язків на виконання робіт, не передбачених трудовим договором, без згоди педагогічного працівника не допускається. Відмова педагогічного працівника від виконання робіт, не передбачених трудовим договором, не може бути підставою для його звільнення з посади, крім випадків, встановлених законодавством.\n4. Педагогічному працівнику - призовнику, який має вищу педагогічну освіту і основним місцем роботи якого є заклад загальної середньої освіти, надається відстрочка від призову на строкову військову службу на весь період його роботи за спеціальністю."
    },
    {
      "provision_ref": "art27",
      "section": "27",
      "title": "Стаття 27. Атестація та підвищення кваліфікації педагогічних працівників",
      "content": "1. Атестація педагогічних працівників закладів загальної середньої освіти незалежно від підпорядкування, типів і форм власності є обов'язковою і здійснюється, як правило, один раз на п'ять років відповідно до Типового положення про атестацію педагогічних працівників , затвердженого центральним органом виконавчої влади, що забезпечує формування державної політики у сфері освіти.\n2. За результатами атестації педагогічних працівників закладів загальної середньої освіти визначається відповідність педагогічного працівника займаній посаді, присвоюється кваліфікаційна категорія (спеціаліст, спеціаліст другої категорії, спеціаліст першої категорії і спеціаліст вищої категорії) та може бути присвоєно педагогічне звання (старший учитель, учитель-методист, вихователь-методист, педагог-організатор-методист тощо). Положення про кваліфікаційні категорії та педагогічні звання затверджуються центральним органом виконавчої влади, що забезпечує формування державної політики у сфері освіти.\n3. Щорічне підвищення кваліфікації педагогічних працівників закладів загальної середньої освіти здійснюється відповідно до Закону України \"Про освіту\". Загальна кількість академічних годин для підвищення кваліфікації педагогічного працівника впродовж п’яти років не може бути меншою за 150 годин, з яких певна кількість годин має бути обов’язково спрямована на вдосконалення знань, вмінь і практичних навичок у частині роботи з дітьми з особливими освітніми потребами."
    },
    {
      "provision_ref": "art28",
      "section": "28",
      "title": "Стаття 28. Права та обов'язки педагогічних працівників системи загальної середньої освіти",
      "content": "Права та обов'язки педагогічних працівників системи загальної середньої освіти визначаються Конституцією України , Законом України \"Про освіту\", Кодексом законів про працю України , цим Законом та іншими нормативно-правовими актами."
    },
    {
      "provision_ref": "art29",
      "section": "29",
      "title": "Стаття 29. Права та обов'язки батьків або осіб, які їх замінюють",
      "content": "1. Батьки або особи, які їх замінюють, мають право:\nвибирати навчальні заклади та форми навчання для неповнолітніх дітей;\nприймати рішення щодо участі дитини в інноваційній діяльності закладу загальної середньої освіти;\nобирати і бути обраними до органів громадського самоврядування закладів загальної середньої освіти;\nзвертатися до відповідних органів управління освітою з питань навчання і виховання дітей;\nзахищати законні інтереси дітей;\nздійснювати індивідуальний супровід дитини з особливими освітніми потребами під час її перебування у закладі загальної середньої освіти.\n2. Батьки або особи, які їх замінюють, зобов'язані:\nзабезпечувати умови для здобуття дитиною повної загальної середньої освіти за будь-якою формою навчання;\nпостійно дбати про фізичне здоров'я, психічний стан дітей, створювати належні умови для розвитку їх природних здібностей;\nповажати гідність дитини, виховувати працелюбність, почуття доброти, милосердя, шанобливе ставлення до сім'ї, старших за віком, державної, регіональних мов або мов меншин і рідної мови, до народних традицій і звичаїв;\nвиховувати повагу до національних, історичних, культурних цінностей Українського народу, дбайливе ставлення до історико-культурного надбання та навколишнього природного середовища, любов до України.\n4. Інші права та обов’язки батьків і осіб, які їх замінюють, визначаються Законом України \"Про освіту\"."
    },
    {
      "provision_ref": "art30",
      "section": "30",
      "title": "Стаття 30. Поняття Державного стандарту загальної середньої освіти",
      "content": "1. Державний стандарт загальної середньої освіти - зведення норм і положень, що визначають державні вимоги до освіченості учнів і випускників шкіл на відповідному рівні загальної середньої освіти та гарантії держави у її досягненні.\n2. Виконання Державних стандартів початкової, базової і профільної загальної середньої освіти є обов’язковим для закладів освіти, що забезпечують здобуття відповідної освіти."
    },
    {
      "provision_ref": "art31",
      "section": "31",
      "title": "Стаття 31. Розроблення та затвердження Державних стандартів загальної середньої освіти",
      "content": "1. Державні стандарти загальної середньої освіти розробляються центральним органом виконавчої влади у сфері освіти і науки, затверджуються Кабінетом Міністрів України і переглядаються не менше одного разу на 10 років.\nЗміна змісту і обсягу Державних стандартів загальної середньої освіти іншими органами виконавчої влади не допускається.\n2. Навчально-методичне забезпечення реалізації Державних стандартів загальної середньої освіти здійснюється центральним органом виконавчої влади, що забезпечує формування та реалізує державну політику у сфері освіти.\nНавчально-методичне забезпечення реалізації стандартів спеціалізованої освіти здійснюється центральними органами виконавчої влади, що забезпечують формування та реалізують державну політику у відповідних сферах.\n3. До розроблення Державних стандартів загальної середньої освіти долучаються Національна академія наук України, Національна академія педагогічних наук України, органи із забезпечення якості освіти, центральні органи виконавчої влади, яким підпорядковані заклади загальної середньої освіти, академічні, галузеві науково-дослідні інститути, заклади освіти, інші науково-методичні та методичні установи, громадські об’єднання, у тому числі фахові організації (професійні асоціації), об’єднання роботодавців, незалежні установи оцінювання та забезпечення якості освіти, інші інститути громадянського суспільства, експерти тощо."
    },
    {
      "provision_ref": "art32",
      "section": "32",
      "title": "Стаття 32. Зміст Державних стандартів загальної середньої освіти",
      "content": "1. Державні стандарти загальної середньої освіти визначають:\nвимоги до обов’язкових результатів навчання та компетентностей здобувача загальної середньої освіти відповідного рівня;\nзагальний обсяг навчального навантаження здобувачів освіти на відповідному рівні загальної середньої освіти;\nформи державної атестації здобувачів освіти."
    },
    {
      "provision_ref": "art33",
      "section": "33",
      "title": "Стаття 33. Додержання Державних стандартів загальної середньої освіти",
      "content": "1. Обов’язком закладу освіти, що забезпечує здобуття загальної середньої освіти, є створення умов для досягнення здобувачами освіти результатів навчання, передбачених у відповідному Державному стандарті загальної середньої освіти.\n2. Процедура досягнення здобувачами освіти результатів навчання, передбачених у відповідному Державному стандарті загальної середньої освіти, визначається освітньою програмою закладу освіти.\n3. Держава зобов’язана забезпечити здобуття повної загальної середньої освіти на рівні Державних стандартів загальної середньої освіти.\n4. Для забезпечення досягнення особами з особливими освітніми потребами результатів навчання, передбачених у відповідному Державному стандарті загальної середньої освіти, до штату закладу освіти вводиться посада асистента вчителя."
    },
    {
      "provision_ref": "art34",
      "section": "34",
      "title": "Стаття 34. Атестація та оцінювання знань учнів (вихованців)",
      "content": "1. Контроль за відповідністю освітнього рівня учнів (вихованців), які закінчили заклад загальної середньої освіти I, II і III ступенів, вимогам Державного стандарту загальної середньої освіти здійснюється шляхом їх державної підсумкової атестації. Зміст, форми і порядок проведення державної підсумкової атестації визначаються і затверджуються центральним органом виконавчої влади, що забезпечує формування державної політики у сфері освіти.\n2. Поточне та підсумкове оцінювання знань учнів та вибір їх форм, змісту та способу здійснює заклад загальної середньої освіти.\nОцінювання навчальних досягнень дітей з особливими освітніми потребами здійснюється згідно з критеріями оцінювання, визначеними центральним органом виконавчої влади у сфері освіти і науки.\nОсоби, місцем проживання яких є територія проведення антитерористичної операції (на період її проведення), територія здійснення заходів із забезпечення національної безпеки і оборони, відсічі і стримування збройної агресії Російської Федерації у Донецькій та Луганській областях (на період здійснення зазначених заходів), територія населених пунктів на лінії зіткнення, мають право пройти державну підсумкову атестацію та отримати документ державного зразка про повну загальну середню освіту у порядку, встановленому центральним органом виконавчої влади, що забезпечує формування державної політики у сфері освіти.\n3. Переведення учнів (вихованців) до наступного класу закладу загальної середньої освіти здійснюється у порядку , встановленому центральним органом виконавчої влади, що забезпечує формування державної політики у сфері освіти.\n4. Переведення учнів (вихованців) до іншого закладу загальної середньої освіти здійснюється за наявності особових справ учнів (вихованців) встановленого центральним органом виконавчої влади, що забезпечує формування державної політики у сфері освіти зразка.\n5. Випускникам закладів освіти, що забезпечують здобуття базової та профільної середньої освіти, видається відповідний документ про освіту. Зразки документів про загальну середню освіту затверджує центральний орган виконавчої влади у сфері освіти і науки.\nДокумент про загальну середню освіту для дітей з порушенням зору виготовляється з урахуванням забезпечення доступності відтвореної на ньому інформації (з використанням шрифту Брайля) за рахунок коштів державного бюджету.\nВиготовлення документів про загальну середню освіту здійснюється за рахунок коштів державного бюджету."
    },
    {
      "provision_ref": "art35",
      "section": "35",
      "title": "Стаття 35. Органи управління системою загальної середньої освіти",
      "content": "Управління системою загальної середньої освіти здійснюється центральним органом виконавчої влади, що забезпечує формування державної політики у сфері освіти, іншими центральними органами виконавчої влади, яким підпорядковані навчальні заклади, зазначені у частині другій статті 9 цього Закону, органом виконавчої влади Автономної Республіки Крим у сфері освіти, обласними, Київською та Севастопольською міською, районними, районними у містах Києві та Севастополі державними адміністраціями, а також органами місцевого самоврядування."
    },
    {
      "provision_ref": "art36",
      "section": "36",
      "title": "Стаття 36. Основні завдання органів управління системою загальної середньої освіти",
      "content": "Основними завданнями органів управління системою загальної середньої освіти є:\nстворення умов для здобуття громадянами повної загальної середньої освіти;\nпрогнозування розвитку загальної середньої освіти, мережі закладів освіти, що забезпечують здобуття повної загальної середньої освіти, відповідно до освітніх потреб громадян;\nліцензування закладів загальної середньої освіти;\nконтроль за додержанням Державних стандартів загальної середньої освіти, навчально-методичне керівництво та державне інспектування закладів освіти, що забезпечують здобуття повної загальної середньої освіти, незалежно від підпорядкування, типів і форми власності;\nзабезпечення соціального захисту, охорони життя, здоров’я та захисту прав педагогічних працівників, психологів, бібліотекарів, інших спеціалістів, які беруть участь в освітньому процесі, учнів (вихованців);\nсприяння розвитку самоврядування у закладах освіти, що забезпечують здобуття повної загальної середньої освіти;\nкомплектування системи загальної середньої освіти педагогічними працівниками, в тому числі керівними кадрами."
    },
    {
      "provision_ref": "art37",
      "section": "37",
      "title": "Стаття 37. Повноваження органів виконавчої влади та органів місцевого самоврядування в системі загальної середньої освіти",
      "content": "1. Центральний орган виконавчої влади, що забезпечує формування державної політики у сфері освіти:\nздійснює в межах своїх повноважень нормативно-правове регулювання відносин у системі загальної середньої освіти;\nрозробляє та подає на затвердження Кабінету Міністрів України нормативи матеріально-технічного та фінансового забезпечення закладів загальної середньої освіти згідно з Державним стандартом загальної середньої освіти;\nвизначає перспективи розвитку системи загальної середньої освіти; визначає загальну стратегію моніторингу якості загальної середньої освіти та забезпечує його проведення;\nрозробляє, впроваджує Державний стандарт загальної середньої освіти;\nвизначає порядок атестації педагогічних працівників закладів загальної середньої освіти;\nприймає рішення щодо організації інноваційної діяльності в системі загальної середньої освіти, координує та контролює її проведення;\nзатверджує типові переліки обов'язкового навчального та іншого обладнання (в тому числі корекційного), навчально-методичних та навчально-наочних посібників, підручників, художньої та іншої літератури;\nздійснює міжнародне співробітництво у встановленому законодавством порядку;\nздійснює інші повноваження, визначені законами та покладені на нього актами Президента України.\nАкти центрального органу виконавчої влади, що забезпечує формування державної політики у сфері освіти, прийняті у межах його повноважень, є обов'язковими для інших центральних органів виконавчої влади, яким підпорядковані заклади загальної середньої освіти, органу виконавчої влади Автономної Республіки Крим у сфері освіти, місцевих органів виконавчої влади та органів місцевого самоврядування, закладів загальної середньої освіти незалежно від типів і форм власності.\n2. Центральний орган виконавчої влади, що реалізує державну політику у сфері освіти:\nконтролює додержання Державного стандарту загальної середньої освіти;\nконтролює діяльність органів управління освітою та навчальних закладів системи загальної середньої освіти;\nорганізовує нормативне, програмне, науково-методичне та інформаційне забезпечення системи загальної середньої освіти;\nорганізовує підготовку та підвищення кваліфікації педагогічних працівників, в тому числі керівних кадрів, у системі загальної середньої освіти;\nзабезпечує підготовку та видання підручників, посібників;\nзабезпечує соціальний захист, охорону життя, здоров'я та захист прав педагогічних працівників, спеціалістів, які беруть участь у освітньому процесі, учнів (вихованців) закладів загальної середньої освіти;\nзаохочує педагогічних працівників;\nорганізовує безоплатне забезпечення підручниками, посібниками учнів закладів загальної середньої освіти та педагогічних працівників у порядку, встановленому Кабінетом Міністрів України;\nзабезпечує проведення зовнішнього незалежного оцінювання навчальних досягнень випускників закладів освіти системи загальної середньої освіти, які виявили бажання вступати до закладів фахової передвищої та вищої освіти;\nздійснює інші повноваження, визначені законами та покладені на нього актами Президента України.\n3. Рада міністрів Автономної Республіки Крим, місцеві органи виконавчої влади та органи місцевого самоврядування у галузі загальної середньої освіти в межах їх компетенції:\nзабезпечують реалізацію державної політики у сфері загальної середньої освіти на відповідній території;\nвиконують функції засновника закладів загальної середньої освіти на відповідній території;\nстворюють умови для здобуття громадянами повної загальної середньої освіти;\nзабезпечують доступність будівель, споруд і приміщень закладів освіти згідно з державними будівельними нормами і стандартами;\nздійснюють контроль щодо проектування, будівництва та реконструкції будівель, споруд, приміщень закладів освіти з урахуванням принципів універсального дизайну та/або розумного пристосування;\nстворюють умови для розвитку закладів освіти усіх форм власності;\nу разі ліквідації в установленому законодавством порядку комунального закладу загальної середньої освіти вживають заходів щодо влаштування учнів (вихованців) до інших закладів загальної середньої освіти;\nорганізовують нормативне, програмне, матеріальне, науково-методичне забезпечення, перепідготовку, підвищення кваліфікації, атестацію педагогічних працівників;\nзабезпечують педагогічних працівників підручниками, посібниками, методичною літературою;\nсприяють проведенню інноваційної діяльності в системі загальної середньої освіти;\nзабезпечують соціальний захист педагогічних працівників, спеціалістів, які беруть участь в освітньому процесі, учнів (вихованців);\nзабезпечують створення та функціонування інклюзивно-ресурсних центрів;\nздійснюють інші повноваження відповідно до Конституції України , Конституції Автономної Республіки Крим, законів України \"Про місцеве самоврядування в Україні\" , \"Про освіту\" та положень про них."
    },
    {
      "provision_ref": "art38",
      "section": "38",
      "title": "Стаття 38. Повноваження закладу загальної середньої освіти",
      "content": "Заклад загальної середньої освіти:\nреалізує положення Конституції України , Закону України \"Про освіту\", цього Закону, інших нормативно-правових актів у галузі освіти;\nзадовольняє потреби громадян відповідної території в здобутті повної загальної середньої освіти;\nзабезпечує єдність навчання і виховання;\nформує освітню (освітні) програму (програми) закладу освіти;\nстворює науково-методичну і матеріально-технічну бази для організації та здійснення освітнього процесу;\nзабезпечує відповідність рівня загальної середньої освіти Державним стандартам загальної середньої освіти;\nохороняє життя і здоров'я учнів (вихованців), педагогічних та інших працівників закладу загальної середньої освіти;\nформує в учнів (вихованців) засади здорового способу життя, гігієнічні навички;\nзабезпечує добір і розстановку кадрів;\nпланує власну діяльність та формує стратегію розвитку закладу освіти;\nвідповідно до статуту утворює, реорганізує та ліквідує структурні підрозділи;\nвстановлює відповідно до законодавства України прямі зв'язки з навчальними закладами зарубіжних країн, міжнародними організаціями тощо;\nдодержується фінансової дисципліни, зберігає матеріально-технічну базу;\nвидає документи про освіту встановленого зразка;\nздійснює інші повноваження відповідно до статуту закладу загальної середньої освіти."
    },
    {
      "provision_ref": "art39",
      "section": "39",
      "title": "Стаття 39. Управління та громадське самоврядування закладу загальної середньої освіти",
      "content": "1. Керівництво закладом загальної середньої освіти здійснює директор, повноваження якого визначаються законом, статутом закладу освіти та трудовим договором.\n2. Колегіальним органом управління закладу загальної середньої освіти є педагогічна рада, повноваження якої визначаються цим Законом і статутом закладу освіти.\nПедагогічна рада створюється в усіх закладах освіти, що забезпечують здобуття загальної середньої освіти, незалежно від підпорядкування, типів і форми власності за наявності не менше трьох педагогічних працівників. Усі педагогічні працівники закладу освіти мають брати участь у засіданнях педагогічної ради.\nПедагогічна рада закладу загальної середньої освіти:\nпланує роботу закладу;\nсхвалює освітню (освітні) програму (програми) закладу та оцінює результативність її (їх) виконання;\nформує систему та затверджує процедури внутрішнього забезпечення якості освіти, включаючи систему та механізми забезпечення академічної доброчесності;\nрозглядає питання щодо вдосконалення і методичного забезпечення освітнього процесу;\nприймає рішення щодо переведення учнів (вихованців) до наступного класу і їх випуску, видачі документів про відповідний рівень освіти, нагородження за успіхи у навчанні;\nобговорює питання підвищення кваліфікації педагогічних працівників, розвитку їхньої творчої ініціативи, визначає заходи щодо підвищення кваліфікації педагогічних працівників, затверджує щорічний план підвищення кваліфікації педагогічних працівників;\nрозглядає питання впровадження в освітній процес найкращого педагогічного досвіду та інновацій, участі в дослідницькій, експериментальній, інноваційній діяльності, співпраці з іншими закладами освіти, науковими установами, фізичними та юридичними особами, які сприяють розвитку освіти;\nухвалює рішення щодо відзначення, морального та матеріального заохочення учнів (вихованців), працівників закладу та інших учасників освітнього процесу;\nрозглядає питання щодо відповідальності учнів (вихованців), працівників закладу та інших учасників освітнього процесу за невиконання ними своїх обов’язків;\nмає право ініціювати проведення позапланового інституційного аудиту закладу та проведення громадської акредитації закладу;\nрозглядає інші питання, віднесені законом та/або статутом закладу до її повноважень.\nРішення педагогічної ради закладу загальної середньої освіти вводяться в дію рішеннями керівника закладу.\n3. У закладі загальної середньої освіти можуть діяти:\nоргани самоврядування працівників закладу освіти;\nоргани самоврядування здобувачів освіти;\nоргани батьківського самоврядування;\nінші органи громадського самоврядування учасників освітнього процесу.\nВищим колегіальним органом громадського самоврядування закладу загальної середньої освіти є загальні збори (конференція) колективу закладу освіти.\n4. У закладах загальної середньої освіти можуть функціонувати методичні об’єднання, що охоплюють учасників освітнього процесу та спеціалістів певного професійного спрямування."
    },
    {
      "provision_ref": "art40",
      "section": "40",
      "title": "Стаття 40. Державний нагляд (контроль) у сфері загальної середньої освіти",
      "content": "1. Державний нагляд (контроль) у сфері загальної середньої освіти здійснюється відповідно до Закону України \"Про освіту\".\n2. Інституційний аудит закладу, що забезпечує здобуття загальної середньої освіти, є єдиним плановим заходом державного нагляду (контролю) у сфері загальної середньої освіти, що проводиться один раз на 10 років центральним органом виконавчої влади із забезпечення якості освіти.\nІнституційний аудит включає планову перевірку дотримання ліцензійних умов."
    },
    {
      "provision_ref": "art41",
      "section": "41",
      "title": "Стаття 41. Завдання науково-методичного забезпечення системи загальної середньої освіти",
      "content": "Завданнями науково-методичного забезпечення системи загальної середньої освіти є:\nкоординація діяльності інститутів післядипломної педагогічної освіти, методичних кабінетів та методичних об'єднань педагогічних працівників;\nрозроблення і видання навчальних програм, навчально-методичних та навчально-наочних посібників;\nорганізація підготовки, перепідготовки та підвищення кваліфікації педагогічних працівників, у тому числі керівних кадрів, системи загальної середньої освіти;\nвивчення рівня знань, умінь і навичок учнів закладів загальної середньої освіти, вироблення відповідних рекомендацій;\nорганізація співпраці із закладами фахової передвищої та вищої освіти для підвищення ефективності навчально-методичного забезпечення;\nвисвітлення в засобах масової інформації досягнень педагогічної науки та педагогічного досвіду."
    },
    {
      "provision_ref": "art42",
      "section": "42",
      "title": "Стаття 42. Здійснення науково-методичного забезпечення системи загальної середньої освіти",
      "content": "Науково-методичне забезпечення системи загальної середньої освіти здійснюють центральний орган виконавчої влади, що реалізує державну політику у сфері освіти, підпорядковані йому науково-методичні установи та вищі навчальні заклади, а також Державний вищий навчальний заклад \"Університет менеджменту освіти\" Національної академії педагогічних наук України, Кримський республіканський, обласні, Київський і Севастопольський міські інститути післядипломної педагогічної освіти, районні (міські) методичні кабінети, науково-дослідні установи Академії педагогічних наук України та Національної академії наук України, інші суб’єкти, що здійснюють наукове і методичне забезпечення відповідно до статті 75 Закону України \"Про освіту\"."
    },
    {
      "provision_ref": "art43",
      "section": "43",
      "title": "Стаття 43. Фінансово-господарська діяльність закладів загальної середньої освіти",
      "content": "1. Фінансово-господарська діяльність закладів загальної середньої освіти здійснюється відповідно до цього Закону, законів України \"Про освіту\" , \"Про місцеве самоврядування в Україні\" , Бюджетного кодексу України та інших нормативно-правових актів.\n2. Утримання та розвиток матеріально-технічної бази закладів загальної середньої освіти фінансуються за рахунок коштів засновника (засновників) цих закладів.\n3. Держава здійснює фінансування здобуття особою загальної середньої освіти у приватному чи корпоративному закладі освіти, що має ліцензію на провадження освітньої діяльності у сфері загальної середньої освіти, за рахунок коштів державного та місцевих бюджетів шляхом передачі такому закладу освіти цільового обсягу коштів у розмірі фінансового нормативу (з урахуванням відповідних коригуючих коефіцієнтів) бюджетної забезпеченості одного учня, який здобуває повну загальну середню освіту, та в порядку, визначеному Кабінетом Міністрів України.\n4. Державні та комунальні заклади загальної середньої освіти можуть надавати платні освітні та інші послуги, перелік яких затверджує Кабінет Міністрів України. Засновники відповідних закладів освіти мають право затверджувати переліки платних освітніх та інших послуг, що не увійшли до переліку, затвердженого Кабінетом Міністрів України.\n5. Порядок діловодства і бухгалтерського обліку в закладі загальної середньої освіти визначається керівником відповідно до законодавства. За рішенням керівника закладу загальної середньої освіти бухгалтерський облік може здійснюватися самостійно закладом освіти або через централізовану бухгалтерію."
    },
    {
      "provision_ref": "art44",
      "section": "44",
      "title": "Стаття 44. Матеріально-технічна база закладів загальної середньої освіти",
      "content": "1. Матеріально-технічна база закладів загальної середньої освіти включає будівлі, споруди, землю, комунікації, обладнання, транспортні засоби, службове житло та інші цінності. Майно закладів загальної середньої освіти належить їм на правах, визначених законодавством України.\n2. Вимоги до матеріально-технічної бази закладів загальної середньої освіти визначаються відповідними будівельними і санітарно-гігієнічними нормами і правилами, а також типовими переліками обов'язкового навчального та іншого обладнання (в тому числі корекційного), навчально-методичних та навчально-наочних посібників, підручників, художньої та іншої літератури."
    },
    {
      "provision_ref": "art45",
      "section": "45",
      "title": "Стаття 45. Штатні розписи закладів загальної середньої освіти",
      "content": "1. Штатні розписи державних і комунальних закладів загальної середньої освіти незалежно від підпорядкування і типів затверджуються керівником закладу загальної середньої освіти на підставі Типових штатних нормативів закладів загальної середньої освіти, затверджених центральним органом виконавчої влади, що забезпечує формування та реалізує державну політику у сфері освіти.\n2. Штатні розписи державних і комунальних закладів спеціалізованої освіти затверджуються керівниками відповідних закладів на підставі Типових штатних нормативів закладів спеціалізованої освіти, затверджених центральними органами виконавчої влади, що забезпечують формування та реалізують державну політику у відповідних сферах.\n3. Штатні розписи приватних і корпоративних закладів загальної середньої освіти встановлюються засновником (засновниками)."
    },
    {
      "provision_ref": "art46",
      "section": "46",
      "title": "Стаття 46. Міжнародне співробітництво у системі загальної середньої освіти",
      "content": "Органи управління системою загальної середньої освіти, установи і навчальні заклади системи загальної середньої освіти мають право укладати угоди про співробітництво, встановлювати прямі зв'язки з органами управління освітою та навчальними закладами зарубіжних країн, міжнародними організаціями, фондами у встановленому законодавством порядку.\nДержава сприяє міжнародному співробітництву у системі загальної середньої освіти."
    },
    {
      "provision_ref": "art47",
      "section": "47",
      "title": "Стаття 47. Відповідальність за порушення законодавства про загальну середню освіту",
      "content": "1. Посадові особи і громадяни, винні у порушенні законодавства про загальну середню освіту, несуть відповідальність у порядку, встановленому законами України.\n2. Шкода, заподіяна учнями (вихованцями) закладу загальної середньої освіти, відшкодовується відповідно до законодавства України.\n3. Злісне ухилення батьків від виконання обов'язків щодо здобуття їх неповнолітніми дітьми повної загальної середньої освіти може бути підставою для позбавлення їх батьківських прав."
    },
    {
      "provision_ref": "art48",
      "section": "48",
      "title": "Стаття 48. Набрання чинності цим Законом",
      "content": "1. Закон України \"Про загальну середню освіту\" набирає чинності з дня його опублікування, крім:\nчастини першої статті 12 щодо терміну навчання для здобуття повної загальної середньої освіти у закладах загальної середньої освіти I-III ступенів, яка набирає чинності з 1 вересня 2001 року і поширюється на учнів, які почнуть навчатися в першому класі 2001 року і в наступні роки;\nчастини першої статті 14 щодо наповнюваності класів закладів загальної середньої освіти учнями, яка набирає чинності з 1 вересня 1999 року і поширюється на класи, що будуть створені, починаючи з 1 вересня 1999 року;\nчастини другої статті 15 щодо навчального навантаження учнів, абзаців першого - восьмого частини першої статті 25 щодо педагогічного навантаження вчителя закладу загальної середньої освіти, частини другої статті 43 щодо виплати педагогічним працівникам, спеціалістам та обслуговуючому персоналу державних і комунальних закладів загальної середньої освіти незалежно від підпорядкування і типів заробітної плати та інших виплат, передбачених статтею 57 Закону України \"Про освіту\", які набирають чинності з 1 вересня 2001 року;\nчастини п'ятої статті 16 щодо тривалості уроків у закладах загальної середньої освіти, яка набирає чинності з 1 вересня 1999 року.\nЧастина перша статті 24 щодо обов'язковості відповідної педагогічної освіти для педагогічного працівника поширюється на осіб, які будуть призначатися на посади педагогічних працівників у навчальних закладах системи загальної середньої освіти, з дня набрання чинності цим Законом.\n2. До приведення законів України, інших нормативно-правових актів у відповідність із цим Законом вони застосовуються в частині, що не суперечить цьому Закону.\n3. Кабінету Міністрів України протягом року з дня прийняття цього Закону:\nпідготувати та подати на розгляд Верховної Ради України пропозиції про внесення змін до законів України, що випливають з цього Закону;\nпривести свої нормативно-правові акти у відповідність із цим Законом;\nзабезпечити прийняття відповідно до своєї компетенції нормативно-правових актів, що випливають з цього Закону;\nзабезпечити перегляд і скасування центральними органами виконавчої влади їх нормативно-правових актів, що суперечать цьому Закону.\n3 -1 . До 1 вересня 2018 року Кабінету Міністрів України, Раді міністрів Автономної Республіки Крим, обласним державним адміністраціям, Київській та Севастопольській міським державним адміністраціям і органам місцевого самоврядування забезпечити:\nзміну типу підпорядкованих шкіл-інтернатів (крім закладів середньої освіти для дітей з порушенням інтелектуального розвитку) на гімназію, ліцей відповідно до вимог цього Закону із збереженням у складі цих закладів освіти інтернатів з частковим або повним утриманням учнів (вихованців) за рахунок засновника (засновників). Припинення функціонування інтернатів у складі таких закладів можливе лише після вирішення в установленому порядку питання здобуття учнями (вихованцями) освіти та/або отримання відповідних соціальних послуг за місцем їхнього проживання (реєстрації) чи місцем проживання (реєстрації) їхніх батьків;\nстворення обласних (міських - у містах Києві та Севастополі) ресурсних центрів підтримки інклюзивної освіти, а також районних, міських (районних у містах) інклюзивно-ресурсних центрів, у тому числі в об’єднаних територіальних громадах, шляхом реорганізації існуючої мережі психолого-медико-педагогічних консультацій.\nКабінету Міністрів України упродовж трьох місяців з дня набрання чинності Законом України \"Про освіту\" затвердити Положення про ресурсний центр підтримки інклюзивної освіти та інклюзивно-ресурсний центр.\n4. Друге речення частини першої статті 17 Закону України \"Про загальний військовий обов'язок і військову службу\" (Відомості Верховної Ради України, 1992 р., № 27, ст. 385; 1993 р., № 49, ст. 457; 1997 р., № 29, ст. 193) викласти в такій редакції:\n\"Така відстрочка надається також призовникам - педагогічним працівникам з вищою педагогічною освітою, основним місцем роботи яких є загальноосвітні навчальні заклади, на весь період їх роботи за спеціальністю\".\nЛ.КУЧМА"
    }
  ],
  "definitions": []
}