{
  "id": "ua-law-858-15",
  "type": "statute",
  "title": "Про землеустрій",
  "title_en": "",
  "short_name": "858-15",
  "status": "in_force",
  "issued_date": "2003-05-22",
  "url": "https://zakon.rada.gov.ua/laws/show/858-15",
  "description": "Official legislative act of Ukraine ingested from the Verkhovna Rada legal portal.",
  "provisions": [
    {
      "provision_ref": "art1",
      "section": "1",
      "title": "Стаття 1. Основні терміни та їх визначення",
      "content": "У цьому Законі наведені нижче основні терміни вживаються в такому значенні:\nвиди робіт із землеустрою - обстежувальні, вишукувальні, топографо-геодезичні, картографічні, проектні та проектно-вишукувальні роботи, що виконуються з метою складання документації із землеустрою;\nдіяльність у сфері землеустрою - наукова, технічна, виробнича та управлінська діяльність органів державної влади, органів місцевого самоврядування, юридичних і фізичних осіб, що здійснюється при землеустрої;\nдокументація із землеустрою (землевпорядна документація) - затверджені в установленому порядку текстові та графічні матеріали, якими регулюється використання та охорона земель державної, комунальної та приватної власності, а також матеріали обстеження і розвідування земель тощо;\nзаходи із землеустрою - передбачені документацією із землеустрою роботи щодо раціонального використання та охорони земель, формування та організації території об’єкта землеустрою з урахуванням їх цільового призначення, обмежень у використанні та обмежень (обтяжень) правами інших осіб (земельних сервітутів), збереження і підвищення родючості ґрунтів;\nземлеустрій - сукупність соціально-економічних та екологічних заходів, спрямованих на регулювання земельних відносин та раціональну організацію території адміністративно-територіальних одиниць, суб’єктів господарювання, що здійснюються під впливом суспільно-виробничих відносин і розвитку продуктивних сил;\nзрошувальний (осушувальний) масив - масив земель сільськогосподарського призначення, на якому проводиться гідротехнічна меліорація та/або розташовані внутрішньогосподарські меліоративні системи;\nмасив земель сільськогосподарського призначення - сукупність земельних ділянок сільськогосподарського призначення, що складаються з сільськогосподарських та необхідних для їх обслуговування несільськогосподарських угідь (земель під польовими дорогами, меліоративними системами, господарськими шляхами, прогонами, лінійними об’єктами, об’єктами інженерної інфраструктури, а також ярами, заболоченими землями, іншими угіддями, що розташовані всередині земельного масиву), мають спільні межі та обмежені природними та/або штучними елементами рельєфу (автомобільними дорогами загального користування, полезахисними лісовими смугами та іншими захисними насадженнями, водними об’єктами тощо);\nмежа території територіальної громади - умовна лінія на поверхні землі (у тому числі на водному просторі), що відокремлює територію однієї територіальної громади від інших територій;\nплан земельної ділянки - графічне зображення, що відображає місцезнаходження, зовнішні межі земельної ділянки та межі земель, обмежених у використанні і обмежених (обтяжених) правами інших осіб (земельних сервітутів), а також розміщення об’єктів нерухомого майна, природних ресурсів на земельній ділянці;\nпроект землеустрою - сукупність економічних, проектних і технічних документів щодо обґрунтування заходів з використання та охорони земель, які передбачається здійснити за таким проектом;\nробочий проект землеустрою - сукупність економічних, проектних і технічних документів з використання та охорони земель, що включає розрахунки, опис, креслення технічних рішень, кошторис, реалізацію яких передбачається здійснити протягом строку, встановленого цим проектом;\nстале землекористування - використання земель, що визначається тривалим користуванням земельною ділянкою без зміни її цільового призначення, погіршення її якісних характеристик та забезпечує оптимальні параметри екологічних і соціально-економічних функцій територій;\nтехнічна документація із землеустрою - сукупність текстових та графічних матеріалів, що визначають технічний процес проведення заходів з використання та охорони земель без застосування елементів проектування;\nцільове призначення земельної ділянки - допустимі напрями використання земельної ділянки відповідно до встановлених законом вимог щодо використання земель відповідної категорії та визначеного виду цільового призначення;\nчерезсмужжя - розташування між декількома земельними ділянками, що належать на праві власності, користування (оренда, суборенда, емфітевзис) одній особі і розташовані в одному масиві земель сільськогосподарського призначення, земельних ділянок, що належать на праві власності, користування (оренда, суборенда, емфітевзис) іншій особі.\nТерміни \"функціональна зона території\", \"комплексний план просторового розвитку території територіальної громади\", \"містобудівна документація\", \"генеральний план населеного пункту\", \"детальний план території\" вживаються в цьому Законі у значеннях, наведених у Законі України \"Про регулювання містобудівної діяльності\"."
    },
    {
      "provision_ref": "art2",
      "section": "2",
      "title": "Стаття 2. Призначення землеустрою",
      "content": "Землеустрій забезпечує:\nа) реалізацію державної політики щодо використання та охорони земель, здійснення земельної реформи, вдосконалення земельних відносин, наукове обґрунтування розподілу земель за цільовим призначенням з урахуванням державних, громадських та приватних інтересів, формування раціональної системи землеволодіння і землекористування, створення екологічно сталих агроландшафтів тощо;\nб) надання інформації для правового, економічного, екологічного і містобудівного механізмів регулювання земельних відносин на національному, регіональному, локальному і господарському рівнях шляхом встановлення особливого режиму та умов використання й охорони земель;\nв) встановлення і закріплення на місцевості меж адміністративно-територіальних одиниць, територій природно-заповідного фонду та іншого природоохоронного призначення, оздоровчого, рекреаційного та історико-культурного призначення, меж земельних ділянок власників і землекористувачів;\nг) прогнозування, планування і організацію раціонального використання та охорони земель на національному, регіональному, локальному і господарському рівнях;\nґ) організацію території сільськогосподарських підприємств, установ і організацій з метою створення просторових умов для еколого-економічної оптимізації використання та охорони земель сільськогосподарського призначення, впровадження прогресивних форм організації управління землекористуванням, удосконалення структури і розміщення земельних угідь, посівних площ, системи сівозміни, сінокосо- і пасовищезміни;\nд) розробку і здійснення системи заходів із землеустрою для збереження природних ландшафтів, відновлення та підвищення родючості ґрунтів, рекультивації порушених земель і землювання малопродуктивних угідь, захисту земель від ерозії, підтоплення, висушення, зсувів, вторинного засолення, закислення, заболочення, ущільнення, забруднення промисловими відходами та хімічними речовинами тощо, консервації деградованих і малопродуктивних земель, запобігання іншим негативним явищам;\nе) організацію території підприємств, установ і організацій з метою створення умов сталого землекористування та встановлення обмежень і обтяжень (земельних сервітутів) у використанні та охороні земель несільськогосподарського призначення;\nє) отримання інформації щодо кількості та якості земель, їхнього стану та інших даних, необхідних для ведення державного земельного кадастру, моніторингу земель, здійснення державного контролю за використанням та охороною земель."
    },
    {
      "provision_ref": "art3",
      "section": "3",
      "title": "Стаття 3. Система землеустрою",
      "content": "Система землеустрою включає:\nа) законодавчо визначену діяльність у сфері землеустрою;\nб) органи, що здійснюють державне регулювання у сфері землеустрою;\nв) організацію, регулювання та управління у сфері землеустрою;\nг) здійснення землеустрою на національному, регіональному, локальному і господарському рівнях (далі - загальнодержавному, регіональному і місцевому рівнях);\nґ) державний і самоврядний контроль за здійсненням землеустрою;\nд) наукове, кадрове та фінансове забезпечення землеустрою;\nе) суб’єкти та об’єкти землеустрою."
    },
    {
      "provision_ref": "art4",
      "section": "4",
      "title": "Стаття 4. Суб’єкти землеустрою",
      "content": "Суб’єктами землеустрою є:\nоргани державної влади, Верховна Рада Автономної Республіки Крим, Рада міністрів Автономної Республіки Крим та органи місцевого самоврядування;\nюридичні та фізичні особи, які здійснюють землеустрій;\nземлевласники та землекористувачі."
    },
    {
      "provision_ref": "art5",
      "section": "5",
      "title": "Стаття 5. Об’єкти землеустрою",
      "content": "Об’єктами землеустрою є:\nтериторія України;\nтериторії адміністративно-територіальних одиниць або їх частин;\nтериторії землеволодінь та землекористувань чи окремі земельні ділянки;\nмеліоративні мережі та складові частини меліоративних мереж."
    },
    {
      "provision_ref": "art6",
      "section": "6",
      "title": "Стаття 6. Принципи землеустрою",
      "content": "Землеустрій базується на таких принципах:\nа) дотримання законності;\nб) забезпечення науково обґрунтованого розподілу земельних ресурсів між галузями економіки з метою раціонального розміщення продуктивних сил, комплексного економічного і соціального розвитку регіонів, формування сприятливого навколишнього природного середовища;\nв) організації використання та охорони земель із врахуванням конкретних зональних умов, узгодженості екологічних, економічних і соціальних інтересів суспільства, які забезпечують високу економічну і соціальну ефективність виробництва, екологічну збалансованість і стабільність довкілля та агроландшафтів;\nг) створення умов для реалізації органами державної влади, органами місцевого самоврядування, фізичними та юридичними особами їхніх конституційних прав на землю;\nґ) забезпечення пріоритету сільськогосподарського землеволодіння і землекористування;\nд) забезпечення пріоритету вимог екологічної безпеки, охорони земельних ресурсів і відтворення родючості ґрунтів, продуктивності земель сільськогосподарського призначення, встановлення режиму природоохоронного, оздоровчого, рекреаційного та історико-культурного призначення;\nе) відкритості та доступності документації із землеустрою, публічності її погодження та затвердження."
    },
    {
      "provision_ref": "art7",
      "section": "7",
      "title": "Стаття 7. Правова основа землеустрою",
      "content": "Правову основу землеустрою становлять Конституція України , Земельний кодекс України , закони України \"Про топографо-геодезичну і картографічну діяльність\" , \"Про планування і забудову територій\" , цей Закон, закони України та інші нормативно-правові акти."
    },
    {
      "provision_ref": "art8",
      "section": "8",
      "title": "Стаття 8. Органи, що здійснюють регулювання у сфері землеустрою",
      "content": "Регулювання у сфері землеустрою здійснюють Верховна Рада України, Верховна Рада Автономної Республіки Крим, Кабінет Міністрів України, Рада міністрів Автономної Республіки Крим, органи місцевого самоврядування, місцеві державні адміністрації, а також центральний орган виконавчої влади, що забезпечує формування державної політики у сфері земельних відносин, центральні органи виконавчої влади, що реалізують державну політику у сфері земельних відносин у межах повноважень, встановлених законом."
    },
    {
      "provision_ref": "art9",
      "section": "9",
      "title": "Стаття 9. Повноваження Верховної Ради України у сфері землеустрою",
      "content": "До повноважень Верховної Ради України у сфері землеустрою належать:\nа) визначення засад державної політики у галузі використання та охорони земель;\nв) затвердження загальнодержавних програм щодо використання та охорони земель;\nг) вирішення інших питань у сфері землеустрою відповідно до Конституції України ."
    },
    {
      "provision_ref": "art10",
      "section": "10",
      "title": "Стаття 10. Повноваження Кабінету Міністрів України у сфері землеустрою",
      "content": "До повноважень Кабінету Міністрів України у сфері землеустрою належать:\nа) реалізація державної політики у галузі використання та охорони земель;\nб) організація здійснення землеустрою;\nв) забезпечення виконання загальнодержавних програм використання та охорони земель;\nг) затвердження в межах своїх повноважень нормативно-правових актів з питань землеустрою;\nґ) координація діяльності органів виконавчої влади з питань землеустрою;\nе) вирішення інших питань у сфері землеустрою відповідно до закону."
    },
    {
      "provision_ref": "art11",
      "section": "11",
      "title": "Стаття 11. Повноваження Верховної Ради Автономної Республіки Крим у сфері землеустрою",
      "content": "До повноважень Верховної Ради Автономної Республіки Крим на території республіки у сфері землеустрою належать:\nа) забезпечення реалізації державної політики у галузі використання та охорони земель;\nб) розроблення, затвердження та участь у реалізації республіканських програм використання та охорони земель, підвищення родючості ґрунтів відповідно до загальнодержавних програм;\nв) погодження та участь у реалізації загальнодержавних програм використання та охорони земель у межах території Автономної Республіки Крим;\nг) координація діяльності районних і міських (міст республіканського значення) рад у сфері землеустрою;\nд) вирішення інших питань у сфері землеустрою відповідно до закону."
    },
    {
      "provision_ref": "art12",
      "section": "12",
      "title": "Стаття 12. Повноваження Ради міністрів Автономної Республіки Крим у сфері землеустрою",
      "content": "До повноважень Ради міністрів Автономної Республіки Крим у сфері землеустрою належать:\nа) забезпечення реалізації державної політики у галузі використання та охорони земель;\nб) участь у розробленні та забезпеченні виконання загальнодержавних та республіканських програм щодо використання та охорони земель;\nв) координація діяльності державних органів земельних ресурсів;\nг) координація здійснення землеустрою;\nґ) вирішення інших питань у сфері землеустрою відповідно до закону."
    },
    {
      "provision_ref": "art13",
      "section": "13",
      "title": "Стаття 13. Повноваження місцевих державних адміністрацій у сфері землеустрою",
      "content": "До повноважень місцевих державних адміністрацій у сфері землеустрою належать:\nа) забезпечення реалізації державної політики у галузі використання та охорони земель;\nб) участь у розробленні та забезпеченні виконання загальнодержавних і регіональних (республіканських) програм щодо використання та охорони земель;\nв) координація діяльності державних органів земельних ресурсів;\nг) координація здійснення землеустрою;\nґ) інформування населення про заходи, передбачені землеустроєм;\nд) вирішення інших питань у сфері землеустрою відповідно до закону."
    },
    {
      "provision_ref": "art13-1",
      "section": "13-1",
      "title": "Стаття 13-1. Повноваження центрального органу виконавчої влади, що забезпечує формування державної політики у сфері земельних відносин, у сфері землеустрою",
      "content": "До повноважень центрального органу виконавчої влади, що забезпечує формування державної політики у сфері земельних відносин, у сфері землеустрою, належать:\nа) затвердження нормативно-правових актів, норм і правил у сфері землеустрою;\nб) забезпечення розроблення та реалізації загальнодержавних і регіональних програм з питань землеустрою;\nв) забезпечення здійснення землеустрою;\nг) вирішення інших питань у сфері землеустрою відповідно до закону."
    },
    {
      "provision_ref": "art14",
      "section": "14",
      "title": "Стаття 14. Повноваження центрального органу виконавчої влади, що реалізує державну політику у сфері земельних відносин, у сфері землеустрою",
      "content": "До повноважень центрального органу виконавчої влади, що реалізує державну політику у сфері земельних відносин, у сфері землеустрою, належать:\nа) внесення пропозицій про формування державної політики у сфері землеустрою і забезпечення її реалізації;\nб) участь у розробленні та реалізації загальнодержавних і регіональних програм використання та охорони земель;\nв) здійснення землеустрою, у тому числі забезпечення проведення державної інвентаризації земель та земельних ділянок усіх форм власності;\nг) здійснення сертифікації інженерів-землевпорядників, утворення Кваліфікаційної комісії та ведення Державних реєстрів сертифікованих інженерів-землевпорядників та інженерів-геодезистів;\nґ) розроблення в установленому законодавством порядку нормативно-правових актів, норм і правил;\nд) створення інформаційної бази даних з питань землеустрою;\nє) організація, у тому числі за участю іноземних наукових установ та організацій, наукових досліджень з питань землеустрою;\nж) забезпечення створення, формування і ведення Державного фонду документації із землеустрою;\nж -1 ) здійснення державного нагляду у сфері землеустрою;\nз) вирішення інших питань у сфері землеустрою відповідно до закону."
    },
    {
      "provision_ref": "art14-1",
      "section": "14-1",
      "title": "Стаття 14-1. {Статтю 14 -1 виключено на підставі Закону № 1423-IX від 28.04.2021 }",
      "content": "Статтю 14 -1 виключено на підставі Закону № 1423-IX від 28.04.2021"
    },
    {
      "provision_ref": "art15",
      "section": "15",
      "title": "Стаття 15. Повноваження обласних рад у сфері землеустрою",
      "content": "До повноважень обласних рад у сфері землеустрою належать:\nа) забезпечення реалізації державної політики в галузі використання та охорони земель;\nв) затвердження та участь у реалізації регіональних програм використання та охорони земель, підвищення родючості ґрунтів;\nг) організація землеустрою;\nґ) координація робіт із землеустрою;\nд) вирішення інших питань у сфері землеустрою відповідно до закону."
    },
    {
      "provision_ref": "art16",
      "section": "16",
      "title": "Стаття 16. Повноваження Київської і Севастопольської міських рад у сфері землеустрою",
      "content": "До повноважень Київської і Севастопольської міських рад у сфері землеустрою на їх території належать:\nа) розробка, затвердження і реалізація цільових програм, схем та проектів землеустрою щодо використання та охорони земель;\nб) організація здійснення землеустрою, проведення інвентаризації земель та земельних ділянок усіх форм власності;\nв) організація та здійснення державного контролю за використанням та охороною земель у межах та порядку, встановлених законом;\nґ) інформування населення про заходи, передбачені землеустроєм;\nд) вирішення інших питань у сфері землеустрою відповідно до закону."
    },
    {
      "provision_ref": "art17",
      "section": "17",
      "title": "Стаття 17. Повноваження районних рад у сфері землеустрою",
      "content": "До повноважень районних рад у сфері землеустрою на території району належать:\nа) забезпечення реалізації державної політики в галузі використання та охорони земель;\nв) організація землеустрою та затвердження землевпорядних проектів;\nг) вирішення інших питань у сфері землеустрою відповідно до закону."
    },
    {
      "provision_ref": "art18",
      "section": "18",
      "title": "Стаття 18. Повноваження районних у містах рад у сфері землеустрою",
      "content": "Повноваження районних у містах рад у сфері землеустрою визначаються міськими радами."
    },
    {
      "provision_ref": "art19",
      "section": "19",
      "title": "Стаття 19. Повноваження сільських, селищних, міських рад у сфері землеустрою",
      "content": "До повноважень сільських, селищних, міських рад у сфері землеустрою на території сіл, селищ, міст належать:\nа) організація та здійснення землеустрою, проведення інвентаризації земель та земельних ділянок усіх форм власності;\nб) організація та здійснення державного контролю за використанням та охороною земель у межах та порядку, встановлених законом;\nв) координація здійснення землеустрою та контролю за використанням і охороною земель комунальної власності;\nг) інформування населення про заходи, передбачені землеустроєм;\nґ) вирішення інших питань у сфері землеустрою відповідно до закону."
    },
    {
      "provision_ref": "art19-1",
      "section": "19-1",
      "title": "Стаття 19-1. Особливості адміністративного провадження адміністративних справ у сфері землеустрою",
      "content": "Вчинення процедурних дій, прийняття процедурних рішень у сфері землеустрою здійснюється в порядку, встановленому Законом України \"Про адміністративну процедуру\", з урахуванням особливостей, визначених цим Законом та статтею 17 -2 Земельного кодексу України."
    },
    {
      "provision_ref": "art20",
      "section": "20",
      "title": "Стаття 20. Обов’язковість землеустрою",
      "content": "Землеустрій проводиться в обов’язковому порядку на землях усіх категорій незалежно від форми власності в разі:\nа) розробки документації із землеустрою щодо організації раціонального використання та охорони земель;\nб) встановлення та зміни меж об’єктів землеустрою;\nв) надання, вилучення (викупу), відчуження земельних ділянок;\nг) встановлення в натурі (на місцевості) меж земель, обмежених у використанні і обмежених (обтяжених) правами інших осіб (земельні сервітути);\nґ) організації нових і впорядкування існуючих об’єктів землеустрою;\nд) виявлення порушених земель і земель, що зазнають впливу негативних процесів, та проведення заходів щодо їх відновлення чи консервації, рекультивації порушених земель, землювання малопродуктивних угідь, захисту земель від ерозії, підтоплення, заболочення, вторинного засолення, висушення, ущільнення, забруднення промисловими відходами, радіоактивними і хімічними речовинами та інших видів деградації, консервації деградованих і малопродуктивних земель;\nе) розроблення комплексного плану території територіальної громади, генерального плану населеного пункту, детального плану території.\nЗаходи, передбачені затвердженою в установленому порядку документацією із землеустрою, є обов’язковими для виконання органами державної влади та органами місцевого самоврядування, власниками землі, землекористувачами, у тому числі орендарями.\nВласники землі, землекористувачі, у тому числі орендарі, при здійсненні землеустрою зобов’язані забезпечити доступ розробникам документації із землеустрою до своїх земельних ділянок, що підлягають землеустрою."
    },
    {
      "provision_ref": "art21",
      "section": "21",
      "title": "Стаття 21. Організація і планування землеустрою",
      "content": "Організацію і планування землеустрою на загальнодержавному і місцевому рівнях здійснюють Верховна Рада України, Кабінет Міністрів України, органи виконавчої влади та органи місцевого самоврядування відповідно до повноважень, встановлених Конституцією України , Земельним кодексом України , цим Законом та іншими законами України."
    },
    {
      "provision_ref": "art22",
      "section": "22",
      "title": "Стаття 22. Підстави проведення землеустрою",
      "content": "Землеустрій здійснюється на підставі:\nа) рішень органів виконавчої влади та органів місцевого самоврядування щодо проведення робіт із землеустрою (у тому числі при розробленні містобудівної документації);\nб) укладених договорів між юридичними чи фізичними особами (землевласниками і землекористувачами) та розробниками документації із землеустрою;\nв) судових рішень.\nРішення Верховної Ради Автономної Республіки Крим, Ради міністрів Автономної Республіки Крим, органів виконавчої влади або органів місцевого самоврядування про надання дозволу на розробку документації із землеустрою приймається виключно у строки та лише у випадках, передбачених цим Законом та Земельним кодексом України . Зазначене рішення надається безоплатно та має необмежений строк дії."
    },
    {
      "provision_ref": "art23",
      "section": "23",
      "title": "Стаття 23. Нормативно-правові акти з питань здійснення землеустрою",
      "content": "Нормативно-правові акти з питань здійснення землеустрою встановлюють порядок організації, норми і правила виконання робіт із землеустрою, їх склад і зміст.\nНормативно-правові акти з питань здійснення землеустрою є обов’язковими до виконання всіма суб’єктами землеустрою."
    },
    {
      "provision_ref": "art24",
      "section": "24",
      "title": "Стаття 24. Норми і правила у сфері землеустрою",
      "content": "Норми і правила у сфері землеустрою встановлюють комплекс якісних та кількісних показників, параметрів, що регламентують розробку і реалізацію документації із землеустрою з урахуванням екологічних, економічних, соціальних, природно-кліматичних та інших умов.\nНорми і правила у сфері землеустрою розробляються і затверджуються в установленому законом порядку."
    },
    {
      "provision_ref": "art25",
      "section": "25",
      "title": "Стаття 25. Документація із землеустрою",
      "content": "Документація із землеустрою розробляється в електронній та паперовій формах у вигляді схеми, проекту, робочого проекту або технічної документації. Особливим видом такої документації є документація із землеустрою, яка одночасно є містобудівною документацією, - комплексні плани просторового розвитку територій територіальних громад, генеральні плани населених пунктів, детальні плани територій. Затверджена документація із землеустрою є публічною та загальнодоступною.\nВиди документації із землеустрою:\nа) схеми землеустрою і техніко-економічні обґрунтування використання та охорони земель адміністративно-територіальних одиниць;\nа -1 ) проекти землеустрою щодо встановлення меж територій територіальних громад;\nб) проекти землеустрою щодо встановлення (зміни) меж адміністративно-територіальних одиниць;\nб -1 ) містобудівна документація, яка одночасно є документацією із землеустрою (комплексні плани просторового розвитку територій територіальних громад, генеральні плани населених пунктів, детальні плани територій);\nв) проекти землеустрою щодо організації і встановлення меж територій природно-заповідного фонду та іншого природоохоронного призначення, оздоровчого, рекреаційного, історико-культурного, лісогосподарського призначення, земель водного фонду та водоохоронних зон, обмежень у використанні земель та їх режимоутворюючих об’єктів;\nг) проекти землеустрою щодо приватизації земель державних і комунальних сільськогосподарських підприємств, установ та організацій;\nґ) проекти землеустрою щодо відведення земельних ділянок;\nд) проекти землеустрою щодо впорядкування території для містобудівних потреб;\nе) проекти землеустрою, що забезпечують еколого-економічне обґрунтування сівозміни та впорядкування угідь;\nє) проекти землеустрою щодо впорядкування території населених пунктів;\nж) проекти землеустрою щодо організації території земельних часток (паїв);\nз) робочі проекти землеустрою;\nі) технічна документація із землеустрою щодо встановлення (відновлення) меж земельної ділянки в натурі (на місцевості);\nї) технічна документація із землеустрою щодо встановлення меж частини земельної ділянки, на яку поширюються права суборенди, сервітуту;\nй) технічна документація із землеустрою щодо поділу та об’єднання земельних ділянок;\nк) технічна документація із землеустрою щодо інвентаризації земель;\nл) технічна документація із землеустрою щодо резервування цінних для заповідання територій та об’єктів;\nм) технічна документація із землеустрою щодо встановлення меж режимоутворюючих об’єктів культурної спадщини.\nВиди документації із землеустрою та їх склад встановлюються виключно цим Законом.\nВідповідність документації із землеустрою положенням нормативно-правових актів, норм і правил у сфері землеустрою засвідчується сертифікованим інженером-землевпорядником, який відповідає за якість робіт із землеустрою:\nу паперовій формі - підписом та особистою печаткою;\nв електронній формі - накладанням кваліфікованого електронного підпису відповідно до вимог Закону України \"Про електронну ідентифікацію та електронні довірчі послуги\"."
    },
    {
      "provision_ref": "art26",
      "section": "26",
      "title": "Стаття 26. Замовники і розробники документації із землеустрою",
      "content": "Замовниками документації із землеустрою можуть бути органи державної влади, Рада міністрів Автономної Республіки Крим, органи місцевого самоврядування, землевласники і землекористувачі, а також інші юридичні та фізичні особи.\nРозробниками документації із землеустрою є:\nюридичні особи, що володіють необхідним технічним і технологічним забезпеченням та у складі яких працює за основним місцем роботи сертифікований інженер-землевпорядник, який є відповідальним за якість робіт із землеустрою;\nфізичні особи - підприємці, які володіють необхідним технічним і технологічним забезпеченням та є сертифікованими інженерами-землевпорядниками, відповідальними за якість робіт із землеустрою.\nРозробником комплексного плану просторового розвитку території територіальної громади, генерального плану населеного пункту, детального плану території є суб’єкт господарювання, що відповідає критеріям, визначеним частиною другою цієї статті, та відповідно до закону може розробляти містобудівну документацію.\nВзаємовідносини замовників і розробників документації із землеустрою регулюються законодавством України і договором.\nПодання документації із землеустрою до центрального органу виконавчої влади, що реалізує державну політику у сфері земельних відносин, для внесення відомостей до Державного земельного кадастру від імені замовника документації здійснюється її розробником, якщо інше не встановлено договором."
    },
    {
      "provision_ref": "art27",
      "section": "27",
      "title": "Стаття 27. Права та обов’язки замовників документації із землеустрою",
      "content": "Замовники документації із землеустрою мають право:\nа) доручати розробникам виконання робіт із землеустрою;\nб) встановлювати наукові, технічні, економічні та інші вимоги до документації із землеустрою;\nв) визначати строк виконання робіт і порядок розгляду документації із землеустрою;\nг) визначати за погодженням із розробником документації із землеустрою вартість робіт із землеустрою і порядок їх оплати;\nґ) виступати власником документації із землеустрою;\nд) проводити індексацію вартості виконаних робіт із землеустрою в порядку, встановленому законом;\nе) здійснювати контроль за виконанням робіт із землеустрою в порядку, встановленому законом.\nЗамовники документації із землеустрою за рахунок власних коштів мають право на вибір розробника та укладення з ним договору, якщо інше не передбачено законодавством України.\nЗамовники документації із землеустрою зобов’язані:\nа) виконувати всі умови договору, а в разі невиконання або неналежного виконання нести відповідальність, передбачену договором і законом;\nб) надавати вихідну документацію, необхідну для виконання робіт із землеустрою;\nв) проводити відповідно до закону на конкурсній основі відбір розробників документації із землеустрою, що розробляється за рахунок коштів державного та місцевих бюджетів;\nг) прийняти виконані роботи та оплатити їх."
    },
    {
      "provision_ref": "art28",
      "section": "28",
      "title": "Стаття 28. Права та обов’язки розробників документації із землеустрою",
      "content": "Розробники документації із землеустрою мають право:\nа) виконувати роботи із складання документації із землеустрою;\nб) погоджувати із замовником наукові, технічні, економічні та інші вимоги до документації із землеустрою, строк виконання робіт, їх вартість та порядок оплати;\nв) безперешкодного доступу до об’єктів землеустрою;\nд) вимагати зупинення робіт, що виконуються з порушенням документації із землеустрою і призводять до нецільового використання земель та їх псування;\nе) вносити пропозиції щодо оновлення застарілої або розробки нової документації із землеустрою;\nє) у процесі розробки документації із землеустрою, на підставі якої формуються відомості про об’єкти Державного земельного кадастру (у тому числі документації із землеустрою, яка одночасно є містобудівною документацією), одержувати від органів виконавчої влади, органів місцевого самоврядування, юридичних та фізичних осіб інформацію про місце розташування таких об’єктів та їх характеристики (з урахуванням законодавства про користування інформацією, що становить державну таємницю).\nРозробники документації із землеустрою зобов’язані:\nа) дотримуватися законодавства України, що регулює земельні відносини, відносини у сфері охорони навколишнього природного середовища, оцінки впливу на довкілля, а також норм і правил при здійсненні землеустрою;\nб) інформувати зацікавлених осіб про здійснення землеустрою;\nв) виконувати всі умови договору;\nг) виконувати роботи із складання документації із землеустрою у строк, передбачений договором. Максимальний строк складання документації із землеустрою, крім документації із землеустрою, яка одночасно є містобудівною документацією, не повинен перевищувати шести місяців з моменту укладення договору;\nґ) страхувати свою професійну відповідальність перед замовниками документації із землеустрою та третіми особами.\nРозробники документації із землеустрою несуть відповідно до закону відповідальність за достовірність, якість і безпеку заходів, передбачених цією документацією.\nУ разі невиконання або неналежного виконання умов договору при здійсненні землеустрою, розробники документації із землеустрою несуть відповідальність, передбачену договором і законом.\nВиконавці робіт із землеустрою не мають права складати документацію із землеустрою у разі, якщо:\nоб’єктом землеустрою є земельні ділянки, що належать виконавцю робіт із землеустрою або особам, які працюють у його складі;\nособи, які працюють у складі виконавця робіт із землеустрою, мають родинні зв’язки із замовником робіт із землеустрою, або у юридичній особі, керівництво якої має родинні зв’язки із замовником;\nоб’єктом землеустрою є земельні ділянки, що належать засновникам або учасникам виконавця робіт із землеустрою;\nзамовником робіт із землеустрою є засновник або учасник виконавця робіт із землеустрою.\nВимоги абзаців другого , четвертого , п’ятого частини п’ятої цієї статті не поширюються на розроблення документації із землеустрою, яка одночасно є містобудівною документацією, а також на розроблення комунальними підприємствами:\nпроектів землеустрою щодо встановлення меж територій територіальних громад, проектів землеустрою щодо встановлення (зміни) меж адміністративно-територіальних одиниць, проектів землеустрою щодо організації і встановлення меж територій природно-заповідного фонду та іншого природоохоронного призначення, оздоровчого, рекреаційного, історико-культурного, лісогосподарського призначення, земель водного фонду та водоохоронних зон, обмежень у використанні земель та їх режимоутворюючих об’єктів;\nтехнічної документації із землеустрою щодо інвентаризації земель.\nДокументація із землеустрою, складена з порушенням вимог цієї статті, не може бути затверджена."
    },
    {
      "provision_ref": "art29",
      "section": "29",
      "title": "Стаття 29. Загальні вимоги до змісту документації із землеустрою",
      "content": "Документація із землеустрою включає в себе текстові та графічні матеріали і містить обов’язкові положення, встановлені завданням на розробку відповідного виду документації.\nДокументація із землеустрою розробляється на основі завдання на розробку відповідного виду документації, затвердженого замовником.\nДокументація із землеустрою у складі текстових матеріалів обов’язково містить пояснювальну записку, в якій зазначаються:\nпідстава проведення землеустрою (у тому числі рішення органу державної влади, органу місцевого самоврядування, на підставі якого здійснюється розроблення документації із землеустрою);\nосновні відомості про об’єкт (об’єкти) землеустрою;\nвикористані розробником нормативно-правові акти з питань здійснення землеустрою;\nвикористані розробником норми і правила у сфері землеустрою;\nвикористані розробником документи Державного фонду документації із землеустрою та оцінки земель;\nвикористані розробником відомості Державного земельного кадастру, а також Державного реєстру земель у разі внесення до Державного земельного кадастру відомостей про земельні ділянки, сформовані до 2013 року;\nвикористані розробником відомості Державного картографо-геодезичного фонду;\nвикористана розробником затверджена містобудівна документація, а також викопіювання із такої документації;\nопис процедури виконання топографо-геодезичних робіт (у разі їх виконання);\nопис та обґрунтування проектного рішення;\nінформація про проведення ґрунтових, геоботанічних та інших обстежень земель при здійсненні землеустрою (у разі їх проведення);\nінформація про наявні в межах об’єкта землеустрою будівлі, споруди та речові права на них (у разі формування земельних ділянок, внесення відомостей про земельну ділянку до Державного земельного кадастру);\nінформація про наявні в межах об’єкта землеустрою обмеження у використанні земель (у разі формування земельних ділянок, внесення до Державного земельного кадастру відомостей про сформовану земельну ділянку, обмеження у використанні земель) із зазначенням підстави встановлення таких обмежень;\nвиконавець робіт із землеустрою, його технічне і технологічне забезпечення;\nумови щодо зняття та перенесення ґрунтового покриву земельних ділянок (у разі порушення ґрунтового покриву земельних ділянок у результаті реалізації проектного рішення);\nінформація про виконання передбачених законом вимог щодо погодження документації із землеустрою;\nінформація про дотримання вимог закону щодо погодження поділу, об’єднання, вилучення земельних ділянок;\nзаява виконавця робіт із землеустрою про дотримання ним обмежень, встановлених статтею 28 цього Закону.\nДо пояснювальної записки за рішенням розробника можуть бути додані документи, що підтверджують відомості (інформацію), наведені в ній.\nУ графічній частині документації із землеустрою відображаються існуючі (за наявності) та проектні межі об’єктів землеустрою, відомості про які підлягають внесенню до Державного земельного кадастру відповідно до Закону України \"Про Державний земельний кадастр\", креслення технічних рішень (для робочих проектів землеустрою).\nДо документації із землеустрою, що розробляється з метою внесення до Державного земельного кадастру відомостей про сформовану земельну ділянку, додається копія документа, на підставі якого набуто право власності, користування такою земельною ділянкою (за наявності)."
    },
    {
      "provision_ref": "art30",
      "section": "30",
      "title": "Стаття 30. Погодження і затвердження документації із землеустрою",
      "content": "Погодження і затвердження документації із землеустрою проводиться в порядку, встановленому Земельним кодексом України , цим Законом."
    },
    {
      "provision_ref": "art31",
      "section": "31",
      "title": "Стаття 31. Порядок внесення змін до документації із землеустрою",
      "content": "Зміни до документації із землеустрою вносяться особою, яка відповідно до вимог цього Закону може бути розробником документації із землеустрою за рішенням органів виконавчої влади, органів місцевого самоврядування або власників землі та землекористувачів, у тому числі орендарів, які затвердили проекти землеустрою.\nПогодження та затвердження змін до документації із землеустрою здійснюються в порядку, передбаченому для погодження та затвердження документації із землеустрою."
    },
    {
      "provision_ref": "art32",
      "section": "32",
      "title": "Стаття 32. Державний фонд документації із землеустрою та оцінки земель",
      "content": "Державний фонд документації із землеустрою та оцінки земель формується на основі збирання, обробки, обліку матеріалів, отриманих у результаті здійснення землеустрою та оцінки земель.\nДержавний фонд документації із землеустрою та оцінки земель ведеться в електронній формі.\nВедення та адміністрування Державного фонду документації із землеустрою та оцінки земель здійснює центральний орган виконавчої влади, що реалізує державну політику у сфері земельних відносин, який є держателем цього фонду. За рішенням центрального органу виконавчої влади, що реалізує державну політику у сфері земельних відносин, ведення та адміністрування Державного фонду документації із землеустрою та оцінки земель можуть здійснювати державні підприємства, що належать до сфери його управління і здійснюють заходи із створення та супроводження програмного забезпечення, необхідного для обліку, зберігання та оприлюднення матеріалів Державного фонду документації із землеустрою та оцінки земель.\nДокументація із землеустрою та оцінки земель Державного фонду документації із землеустрою та оцінки земель є державною власністю і не може передаватися у приватну власність.\nПоложення про Державний фонд документації із землеустрою та оцінки земель, а також порядок надходження, обліку, зберігання матеріалів у фонді, порядок користування такими матеріалами затверджує Кабінет Міністрів України.\nСертифіковані інженери-землевпорядники, які відповідають за якість робіт із землеустрою, зобов’язані безоплатно передавати документацію із землеустрою та оцінки земель до Державного фонду документації із землеустрою та оцінки земель в електронному вигляді у місячний строк після її затвердження. Порядок передачі такої документації визначається Положенням про Державний фонд документації із землеустрою та оцінки земель."
    },
    {
      "provision_ref": "art33",
      "section": "33",
      "title": "Стаття 33. Порядок користування Державним фондом документації із землеустрою та оцінки земель",
      "content": "Документи Державного фонду документації із землеустрою та оцінки земель належать до публічної інформації.\nВідомості Державного фонду документації із землеустрою та оцінки земель, що містять інформацію, яка відповідно до закону становить державну таємницю, надаються в порядку та на умовах, визначених Законом України \"Про державну таємницю\".\nДоступ до документів Державного фонду документації із землеустрою та оцінки земель надається центральним органом виконавчої влади, що реалізує державну політику у сфері земельних відносин, усім зацікавленим юридичним та фізичним особам у порядку, визначеному Законом України \"Про доступ до публічної інформації\".\nПерелік документів, що зберігаються у Державному фонді документації із землеустрою та оцінки земель, а також документація із землеустрою та оцінки земель в електронному вигляді оприлюднюються на офіційному веб-сайті центрального органу виконавчої влади, що реалізує державну політику у сфері земельних відносин.\nТехнологічні та програмні засоби, необхідні для оприлюднення відомостей та документів Державного фонду документації із землеустрою та оцінки земель, повинні забезпечувати юридичним та фізичним особам можливість авторизованого перегляду, копіювання та роздрукування інформації, яка відповідно до цієї статті надається безоплатно, на основі поширених веб-оглядачів та редакторів, без необхідності застосування спеціально створених для цього технологічних та програмних засобів, цілодобово, без обмежень.\nУ разі якщо відомості та документи Державного фонду документації із землеустрою та оцінки земель містять персональні дані фізичних осіб (реєстраційний номер облікової картки платника податків, серія та номер паспорта, місце проживання, дата народження), вони оприлюднюються та надаються центральним органом виконавчої влади, що реалізує державну політику у сфері земельних відносин, виключно після знеособлення персональних даних."
    },
    {
      "provision_ref": "art34",
      "section": "34",
      "title": "Стаття 34. Топографо-геодезичні та картографічні роботи при здійсненні землеустрою",
      "content": "Топографо-геодезичні та картографічні роботи проводяться з метою створення і своєчасного поновлення планово-картографічної основи при здійсненні землеустрою в порядку, визначеному Законом України \"Про топографо-геодезичну і картографічну діяльність\".\nІнформаційний зміст і масштаб топографо-геодезичних та картографічних матеріалів визначаються з урахуванням використання цих матеріалів, детальності проектування, обстежень і вишукувань відповідно до закону."
    },
    {
      "provision_ref": "art35",
      "section": "35",
      "title": "Стаття 35. Інвентаризація земель при здійсненні землеустрою",
      "content": "Інвентаризація земель проводиться з метою встановлення місця розташування об’єктів землеустрою, їхніх меж, розмірів, правового статусу, формування земельних ділянок, виявлення земель, що не використовуються, використовуються нераціонально або не за цільовим призначенням, виявлення і консервації деградованих сільськогосподарських угідь і забруднених земель, встановлення кількісних та якісних характеристик земель, необхідних для ведення Державного земельного кадастру, виявлення та виправлення помилок у відомостях Державного земельного кадастру, здійснення державного контролю за використанням та охороною земель і прийняття на їх основі відповідних рішень органами виконавчої влади та органами місцевого самоврядування.\nПорядок проведення інвентаризації земель затверджується Кабінетом Міністрів України.\nІнвентаризація масиву земель сільськогосподарського призначення проводиться з такими особливостями:\nа) підставою для проведення інвентаризації масиву земель сільськогосподарського призначення є:\nдля земель державної власності - рішення органу виконавчої влади, уповноваженого здійснювати розпорядження земельною ділянкою;\nв інших випадках - рішення сільської, селищної, міської ради, на території якої знаходиться масив;\nб) при проведенні інвентаризації масиву земель сільськогосподарського призначення здійснюються заходи щодо:\nвнесення до Державного земельного кадастру відомостей про сформовані земельні ділянки, відомості про які не внесені до Державного земельного кадастру;\nформування невитребуваних (нерозподілених) земельних ділянок;\nформування земельних ділянок сільськогосподарського призначення під польовими дорогами;\nформування земельних ділянок сільськогосподарського призначення під полезахисними лісовими смугами та іншими захисними насадженнями, які обмежують масив та земельні ділянки, розташовані уздовж масиву;\nвиправлення помилок, допущених у відомостях Державного земельного кадастру щодо меж земельних ділянок та інших відомостей про земельні ділянки.\nІнвентаризація масиву земель сільськогосподарського призначення, не менш як 75 відсотків земель якого належить одній або декільком особам на праві власності або користування, може проводитися за відсутності рішення органів, зазначених у пункті \"а\" частини четвертої цієї статті.\nЗа результатами проведення інвентаризації масиву земель сільськогосподарського призначення відомості про такий масив та про земельні ділянки, розташовані в ньому (у разі їх формування або за відсутності відомостей про них у Державному земельному кадастрі), вносяться до Державного земельного кадастру, про що замовник документації із землеустрою письмово повідомляє власників та користувачів земельних ділянок."
    },
    {
      "provision_ref": "art36",
      "section": "36",
      "title": "Стаття 36. Ґрунтові, геоботанічні та інші обстеження земель при здійсненні землеустрою",
      "content": "Ґрунтові, геоботанічні та інші обстеження земель при здійсненні землеустрою проводяться з метою отримання інформації про якісний стан земель, а також для виявлення самозалісених ділянок, земель, що зазнають впливу водної та вітрової ерозії, підтоплення, радіоактивного та хімічного забруднення, інших негативних явищ.\nОтримана в процесі обстежень інформація використовується для:\nа) проведення агроекологічної оцінки земель;\nб) розробки прогнозів і програм використання та охорони земель, схем і проектів землеустрою;\nв) ведення обліку про якісний стан земель;\nг) ведення моніторингу земель;\nґ) прийняття органами виконавчої влади і органами місцевого самоврядування рішень про рекультивацію та консервацію земель, введення обмежень у використанні земель, відновлення, збереження та підвищення родючості ґрунтів, покращення природних ландшафтів, передачу в постійне користування державним та комунальним лісогосподарським підприємствам самозалісених ділянок тощо;\nд) розробки заходів із землеустрою щодо організації раціонального використання та охорони земель;\nе) обґрунтування бізнес-планів та проектів землеустрою."
    },
    {
      "provision_ref": "art37",
      "section": "37",
      "title": "Стаття 37. Бонітування ґрунтів при здійсненні землеустрою",
      "content": "Бонітування ґрунтів проводиться з метою отримання показників для порівняння оцінки якості ґрунтів за їхніми основними природними властивостями.\nКритерієм бонітування є отримані при ґрунтових обстеженнях якісні показники ґрунтів, які мають сталий характер та суттєво впливають на врожайність сільськогосподарських культур, вирощуваних у конкретних природно-кліматичних умовах, і найповніше відображають родючість ґрунту.\nДані бонітування ґрунтів використовуються при здійсненні землеустрою з метою розробки комплексу заходів із землеустрою щодо використання та охорони земель, збереження і підвищення родючості ґрунтів."
    },
    {
      "provision_ref": "art38",
      "section": "38",
      "title": "Стаття 38. Земельно-оціночні роботи при здійсненні землеустрою",
      "content": "Земельно-оціночні роботи при здійсненні землеустрою виконуються з метою визначення якісних характеристик, економічної цінності та вартості земель у порядку, встановленому законом.\nОцінка земель проводиться для порівняльного аналізу і прогнозу ефективності використання землі як природного ресурсу та основного засобу виробництва, а також при здійсненні цивільно-правових угод, для визначення розміру земельного податку, втрат лісогосподарського виробництва, справляння державного мита та в інших випадках, визначених законом.\nОцінка земель проводиться відповідно до Закону України \"Про оцінку земель\" за методиками, затвердженими Кабінетом Міністрів України."
    },
    {
      "provision_ref": "art39",
      "section": "39",
      "title": "Стаття 39. Природно-сільськогосподарське районування земель при здійсненні землеустрою",
      "content": "Природно-сільськогосподарське районування земель при здійсненні землеустрою провадиться з метою обліку і відображення положення земель з урахуванням природних умов та агробіологічних вимог сільськогосподарських культур в єдиній системі класифікації.\nПриродно-сільськогосподарське районування земель при здійснені землеустрою є основою для проведення оцінки земель, розробки схем землеустрою і техніко-економічного обґрунтування використання та охорони земель адміністративно-територіальних одиниць і робочих проектів землеустрою.\nПорядок здійснення природно-сільськогосподарського районування земель визначає Кабінет Міністрів України."
    },
    {
      "provision_ref": "art40",
      "section": "40",
      "title": "Стаття 40. Технічне та технологічне забезпечення землеустрою",
      "content": "Технічне забезпечення землеустрою базується на використанні засобів обчислювальної та інформаційної техніки, технічних засобів для виконання геодезичних та інших робіт.\nТехнологічне забезпечення землеустрою базується на використанні сучасних інформаційних технологій і систем для збору, ведення, контролю, накопичення, зберігання, поновлення, пошуку, перетворення, переробки, відображення, видачі й передачі даних.\nОсновою інформаційного забезпечення землеустрою є автоматизовані системи, призначені для обробки даних земельно-кадастрових, топографо-геодезичних та інших зйомок і дистанційного зондування, ведення земельної статистики, прогнозування, планування, проектування, картографування, організаційного управління.\nВимоги до технічного і технологічного забезпечення виконавців робіт із землеустрою встановлюються центральним органом виконавчої влади, що забезпечує формування державної політики у сфері земельних відносин."
    },
    {
      "provision_ref": "art41",
      "section": "41",
      "title": "Стаття 41. Надання консалтингових послуг з питань землеустрою",
      "content": "Консалтингові послуги з питань землеустрою передбачають:\nа) консультування власників землі та землекористувачів щодо раціонального використання та охорони земель;\nб) надання інформації про результати досліджень щодо використання та охорони земель, запровадження і здійснення природоохоронних заходів тощо;\nв) надання інформаційних послуг з питань земельного законодавства, здійснення цивільно-правових угод, оцінки земель, оподаткування, оренди та інших послуг щодо земельних ділянок;\nг) надання сільськогосподарським товаровиробникам і громадянам практичної допомоги щодо складання бізнес-планів.\nКонсалтингові послуги землевласникам та землекористувачам надають юридичні особи незалежно від їх організаційно-правової форми господарювання і форми власності та фізичні особи, які здійснюють господарську діяльність у сфері землеустрою."
    },
    {
      "provision_ref": "art42",
      "section": "42",
      "title": "Стаття 42. {Статтю 42 виключено на підставі Закону № 1175-IX від 02.02.2021 }",
      "content": "Статтю 42 виключено на підставі Закону № 1175-IX від 02.02.2021"
    },
    {
      "provision_ref": "art43",
      "section": "43",
      "title": "Стаття 43. {Статтю 43 виключено на підставі Закону № 497-VIII від 02.06.2015 }",
      "content": "Статтю 43 виключено на підставі Закону № 497-VIII від 02.06.2015"
    },
    {
      "provision_ref": "art44",
      "section": "44",
      "title": "Стаття 44. {Статтю 44 виключено на підставі Закону № 497-VIII від 02.06.2015 }",
      "content": "Статтю 44 виключено на підставі Закону № 497-VIII від 02.06.2015"
    },
    {
      "provision_ref": "art45",
      "section": "45",
      "title": "Стаття 45. Схеми землеустрою і техніко-економічні обґрунтування використання та охорони земель адміністративно-територіальних одиниць, територій територіальних громад",
      "content": "Схеми землеустрою і техніко-економічні обґрунтування використання та охорони земель адміністративно-територіальних одиниць, територій територіальних громад розробляються з метою визначення перспективи щодо використання та охорони земель, для підготовки обґрунтованих пропозицій у галузі земельних відносин, організації раціонального використання та охорони земель, перерозподілу земель з урахуванням потреби сільського, лісового та водного господарств, розвитку сіл, селищ, міст, територій оздоровчого, рекреаційного, історико-культурного призначення, природно-заповідного фонду та іншого природоохоронного призначення тощо.\nСхеми землеустрою і техніко-економічні обґрунтування використання та охорони земель адміністративно-територіальних одиниць, територій територіальних громад розробляються щодо території відповідного району, територіальної громади, села, селища, міста.\nСхеми землеустрою і техніко-економічні обґрунтування використання та охорони земель району розробляються за рішенням районної ради.\nСхеми землеустрою і техніко-економічні обґрунтування використання та охорони земель села, селища, міста, територіальної громади розробляються за рішенням відповідної сільської, селищної, міської ради.\nСхема землеустрою і техніко-економічні обґрунтування використання та охорони земель відповідної адміністративно-територіальної одиниці, територій територіальних громад включає:\nа) завдання на складання схеми землеустрою і техніко-економічного обґрунтування використання та охорони земель адміністративно-територіальної одиниці, територій територіальних громад;\nб) пояснювальну записку;\nг) характеристику природних умов адміністративно-територіальної одиниці, територій територіальних громад;\nґ) інформацію про сучасний стан використання та охорони земель у межах адміністративно-територіальної одиниці, територій територіальних громад (включаючи обмеження у використанні земель);\nд) картограму категорій земель у розрізі угідь у межах відповідної території;\nе) картограму агровиробничих груп ґрунтів та крутизни схилів;\nє) еколого-економічне обґрунтування використання та охорони земель;\nж) техніко-економічні показники схеми землеустрою;\nж -1 ) відомості про якісні характеристики угідь, заходи щодо охорони земель і ґрунтів;\nз) матеріали геодезичних вишукувань та землевпорядного проектування;\nи) інформацію про перспективний стан використання та охорони земель у межах адміністративно-територіальної одиниці, територій територіальних громад;\nі) схему запланованих заходів щодо раціонального використання та охорони земель;\nі -1 ) перелік обмежень у використанні земельної ділянки."
    },
    {
      "provision_ref": "art45-1",
      "section": "45-1",
      "title": "Стаття 45-1. Комплексний план просторового розвитку території територіальної громади, генеральний план населеного пункту, детальний план території",
      "content": "Комплексний план просторового розвитку території територіальної громади, генеральний план населеного пункту, детальний план території є одночасно документацією із землеустрою та містобудівною документацією на місцевому рівні.\nКомплексний план просторового розвитку території територіальної громади, генеральний план населеного пункту, крім відомостей, передбачених Законом України \"Про регулювання містобудівної діяльності\", включає:\nа) матеріали топографо-геодезичних вишукувань;\nб) матеріали погодження відповідно до Земельного кодексу України ;\nв) експлікацію земельних угідь за власниками та користувачами земельних ділянок;\nг) переліки обмежень у використанні земель та переліки земельних ділянок, щодо яких встановлено обмеження у використанні земель;\nґ) збірний план земельних ділянок, наданих у власність чи користування, та земельних ділянок, не наданих у власність чи користування;\nд) план розподілу земель за категоріями, власниками і користувачами (форма власності, вид речового права), угіддями з відображенням наявних обмежень (обтяжень).\nДетальний план території, крім відомостей, передбачених Законом України \"Про регулювання містобудівної діяльності\", також повинен містити переліки обмежень у використанні земель та переліки земельних ділянок, щодо яких встановлено обмеження у використанні земель.\nКомплексний план просторового розвитку території територіальної громади, генеральний план населеного пункту, детальний план території може також передбачати:\nа) формування земельних ділянок комунальної власності територіальної громади, щодо території якої розроблена відповідна документація;\nб) внесення до Державного земельного кадастру відомостей про земельні ділянки всіх форм власності, сформованих до 2004 року, відомості про які відсутні у Державному земельному кадастрі.\nУ разі формування земельної ділянки або внесення відомостей про земельну ділянку до Державного земельного кадастру комплексний план просторового розвитку території територіальної громади, генеральний план населеного пункту, детальний план території також включає:\nа) відомості про обчислення площі земельної ділянки;\nб) кадастровий план земельної ділянки;\nв) матеріали перенесення меж земельної ділянки в натуру (на місцевість);\nг) перелік обмежень у використанні земельних ділянок;\nґ) акт приймання-передачі межових знаків на зберігання;\nд) акт перенесення в натуру (на місцевість) меж охоронних зон, зон санітарної охорони, санітарно-захисних зон і зон особливого режиму використання земель (за наявності).\nМежі територій природно-заповідного фонду та іншого природоохоронного призначення, оздоровчого, рекреаційного, історико-культурного, лісогосподарського призначення, земель водного фонду та водоохоронних зон, обмеження у використанні земель встановлюються по суходолу і по водному простору.\nПід час кадастрових зйомок при розробці комплексного плану просторового розвитку території територіальної громади, генерального плану населеного пункту, детального плану території, які проводяться з метою внесення до Державного земельного кадастру відомостей про землі, що передані до 1 січня 2004 року в постійне користування державним та комунальним підприємствам, установам, організаціям або державним та комунальним підприємствам, установам, організаціям, правонаступниками яких вони є, із площ, переданих у постійне користування, виключаються землі (частини земельних ділянок), які раніше вибули з постійного користування, у тому числі внаслідок прийняття рішень органами державної влади та органами місцевого самоврядування."
    },
    {
      "provision_ref": "art46",
      "section": "46",
      "title": "Стаття 46. Проекти землеустрою щодо встановлення (зміни) меж адміністративно-територіальних одиниць",
      "content": "Для встановлення або зміни меж адміністративно-територіальних одиниць розробляються проекти землеустрою щодо встановлення (зміни) меж відповідних адміністративно-територіальних одиниць.\nПроекти землеустрою щодо встановлення (зміни) меж адміністративно-територіальних одиниць розробляються для створення повноцінного життєвого середовища та створення сприятливих умов їх територіального розвитку, забезпечення ефективного використання потенціалу територій із збереженням їх природних ландшафтів та історико-культурної цінності, з урахуванням інтересів власників земельних ділянок, землекористувачів, у тому числі орендарів, і затвердженої містобудівної документації.\nПроект землеустрою щодо встановлення (зміни) меж адміністративно-територіальної одиниці включає:\nа) пояснювальну записку;\nб) завдання на виконання робіт;\nв) план існуючої (за наявності) та проектної межі адміністративно-територіальної одиниці;\nг) площу земель в існуючих (за наявності) та проектних межах адміністративно-територіальної одиниці;\nґ) опис меж адміністративно-територіальної одиниці;\nд) каталог координат поворотних точок меж адміністративно-територіальної одиниці.\nПроект землеустрою щодо зміни меж населеного пункту може також передбачати пов’язані із цим зміни меж інших суміжних адміністративних одиниць, якщо прийняття рішення про їх зміну згідно із законом належить до компетенції одного органу.\nМежі адміністративно-територіальних одиниць визначаються як по суходолу, так і по водному простору.\nПроекти землеустрою щодо встановлення (зміни) меж сіл, селищ, міст розробляються за рішенням відповідної сільської, селищної, міської ради.\nПроект землеустрою щодо встановлення (зміни) меж району розробляється за рішенням відповідної районної ради, а у разі якщо районна рада не утворена - обласної ради.\nПроект землеустрою щодо встановлення (зміни) меж адміністративно-територіальної одиниці підлягає погодженню сільськими, селищними, міськими, районними радами, районними державними адміністраціями, за рахунок території яких планується здійснити розширення її меж. У разі розширення меж населеного пункту за рахунок території, яка не входить до складу відповідного району, або якщо районна рада не утворена, проект погоджується з Радою міністрів Автономної Республіки Крим, обласною державною адміністрацією.\nУ разі встановлення меж міст проект також погоджується з Верховною Радою Автономної Республіки Крим, обласною радою.\nРішення про встановлення (зміну) меж адміністративно-територіальних одиниць є одночасно рішенням про затвердження проектів землеустрою щодо їх встановлення (зміни).\nВідомості про встановлення (зміну) меж адміністративно-територіальних одиниць вносяться до Державного земельного кадастру. Відомості про встановлені (змінені) межі адміністративно-територіальних одиниць зазначаються у витязі з Державного земельного кадастру, який безоплатно видається відповідній сільській, селищній, міській, районній, обласній раді."
    },
    {
      "provision_ref": "art46-1",
      "section": "46-1",
      "title": "Стаття 46-1. Проекти землеустрою щодо встановлення меж територій територіальних громад",
      "content": "Проекти землеустрою щодо встановлення меж територій територіальних громад розробляються з метою:\nа) з’ясування дійсної межі території територіальної громади;\nб) вирішення спору між декількома органами місцевого самоврядування щодо меж територій територіальних громад;\nв) внесення відомостей про межі території територіальної громади до Державного земельного кадастру.\nПри розробленні проектів землеустрою щодо встановлення меж територій територіальних громад не допускається:\nвстановлення межі території територіальної громади, що змінюватиме межі адміністративно-територіальних одиниць;\nрозташування сформованої земельної ділянки в межах декількох територіальних громад (крім земель лісогосподарського призначення, водного фонду, природно-заповідного та іншого природоохоронного призначення, земельних ділянок під лінійними об’єктами транспортної, енергетичної інфраструктури).\nПроект землеустрою щодо встановлення меж території територіальної громади включає:\nа) пояснювальну записку;\nб) завдання на виконання робіт;\nв) викопіювання із проекту формування території сільської (селищної) ради (за наявності);\nг) опис меж території територіальної громади;\nґ) креслення меж території територіальної громади, складене у відповідному масштабі;\nд) каталог координат поворотних точок меж території територіальної громади.\nМежі території територіальної громади можуть проходити по суходолу і по водному простору.\nУ разі встановлення меж території об’єднаної територіальної громади проект землеустрою щодо встановлення її межі має визначати зовнішні межі об’єднаної територіальної громади, межі територій усіх територіальних громад, що увійшли до її складу.\nПроекти землеустрою щодо встановлення меж територій територіальних громад розробляються за рішенням відповідної сільської, селищної, міської ради.\nВідомості про межі території територіальної громади вносяться до Державного земельного кадастру.\nВідомості про межі території територіальної громади зазначаються у витягу з Державного земельного кадастру, який безоплатно видається відповідній сільській, селищній, міській раді."
    },
    {
      "provision_ref": "art47",
      "section": "47",
      "title": "Стаття 47. Проекти землеустрою щодо організації і встановлення меж територій природно-заповідного фонду та іншого природоохоронного призначення, оздоровчого, рекреаційного, історико-культурного, лісогосподарського призначення, земель водного фонду та водоохоронних зон, обмежень у використанні земель та їх режимоутворюючих об’єктів",
      "content": "Проекти землеустрою щодо організації і встановлення меж територій природно-заповідного фонду та іншого природоохоронного призначення, оздоровчого, рекреаційного, історико-культурного, лісогосподарського призначення, земель водного фонду та водоохоронних зон, обмежень у використанні земель та їх режимоутворюючих об’єктів розробляються з метою:\nа) збереження природного різноманіття ландшафтів, охорони довкілля, підтримання екологічного балансу;\nб) створення місць для організованого лікування та оздоровлення людей, масового відпочинку і туризму;\nв) створення приміських зелених зон, збереження і використання об’єктів культурної спадщини;\nг) проведення науково-дослідних робіт;\nґ) встановлення меж водоохоронних зон та прибережних захисних смуг;\nд) визначення в натурі (на місцевості) меж охоронних зон та інших обмежень у використанні земель, встановлених законами та прийнятими відповідно до них нормативно-правовими актами, а також інформування про такі обмеження землевласників, землекористувачів, інших фізичних та юридичних осіб.\nПроекти землеустрою щодо організації і встановлення меж територій природно-заповідного фонду та іншого природоохоронного призначення, оздоровчого, рекреаційного, історико-культурного, лісогосподарського призначення, земель водного фонду та водоохоронних зон, обмежень у використанні земель та їх режимоутворюючих об’єктів визначають місце розташування і розміри земельних ділянок, власників земельних ділянок, землекористувачів, у тому числі орендарів, межі територій природно-заповідного фонду та іншого природоохоронного призначення, оздоровчого (округи і зони санітарної (гірничо-санітарної) охорони), рекреаційного та історико-культурного (охоронні зони) призначення, водоохоронних зон та прибережних захисних смуг, смуг відведення та берегових смуг водних шляхів, а також встановлюють режим використання та охорони їх територій.\nПроекти землеустрою щодо організації і встановлення меж територій природно-заповідного фонду та іншого природоохоронного призначення, оздоровчого, рекреаційного, історико-культурного, лісогосподарського призначення, земель водного фонду та водоохоронних зон, обмежень у використанні земель та їх режимоутворюючих об’єктів розробляються на підставі укладених договорів між замовниками документації із землеустрою та її розробниками.\nПроекти землеустрою щодо організації і встановлення меж територій природно-заповідного фонду та іншого природоохоронного призначення, оздоровчого, рекреаційного, історико-культурного, лісогосподарського призначення, земель водного фонду та водоохоронних зон, обмежень у використанні земель та їх режимоутворюючих об’єктів для біосферних заповідників, природних заповідників, національних природних парків, регіональних ландшафтних парків, ботанічних садів, дендрологічних парків, парків - пам’яток садово-паркового мистецтва та зоологічних парків можуть розроблятися лише на землях та земельних ділянках, що включаються до складу таких територій без вилучення у землевласників та землекористувачів.\nПроекти землеустрою щодо організації і встановлення меж територій природно-заповідного фонду та іншого природоохоронного призначення, оздоровчого, рекреаційного, історико-культурного, лісогосподарського призначення, земель водного фонду та водоохоронних зон, обмежень у використанні земель та їх режимоутворюючих об’єктів включають:\nа) завдання на складання проекту землеустрою;\nб) пояснювальну записку;\nв) характеристику території із встановленням режиму використання земель природно-заповідного фонду та іншого природоохоронного призначення, оздоровчого, рекреаційного, історико-культурного, лісогосподарського призначення, земель водного фонду та водоохоронних зон, обмежень у використанні земель та їх режимоутворюючих об’єктів;\nґ) матеріали геодезичних вишукувань та землевпорядного проектування;\nд) витяг з графічної частини відповідної містобудівної документації з позначеними межами водоохоронної зони, прибережної захисної смуги, пляжної зони (за наявності);\nе) інформацію про перспективний стан використання та охорони земель у межах адміністративно-територіальної одиниці, яка є складовою схеми землеустрою і техніко-економічного обґрунтування використання та охорони земель відповідної адміністративно-територіальної одиниці (за наявності);\nє) план організації території з відображенням угідь, землевласників і землекористувачів, у тому числі земельних ділянок, щодо яких встановлені обмеження у використанні;\nж) план меж земельних ділянок, що включаються до території природно-заповідного фонду та іншого природоохоронного призначення, оздоровчого, рекреаційного, історико-культурного, лісогосподарського призначення, водного фонду та водоохоронних зон, меж обмежень у використанні земель та їх режимоутворюючих об’єктів без їх вилучення у землевласників та землекористувачів;\nз) креслення перенесення в натуру (на місцевість) меж території оздоровчого, рекреаційного, історико-культурного, лісогосподарського призначення та земель водного фонду та водоохоронних зон, меж обмежень у використанні земель та їх режимоутворюючих об’єктів;\nи) акт перенесення в натуру (на місцевість) меж території оздоровчого, рекреаційного, історико-культурного, лісогосподарського призначення, земель водного фонду та водоохоронних зон, меж обмежень у використанні земель та їх режимоутворюючих об’єктів у натурі (на місцевості);\nі) перелік обмежень у використанні земельних ділянок.\nПроект землеустрою щодо організації і встановлення меж територій природно-заповідного фонду та іншого природоохоронного призначення, оздоровчого, рекреаційного, історико-культурного, лісогосподарського призначення, земель водного фонду та водоохоронних зон, обмежень у використанні земель та їх режимоутворюючих об’єктів, що розробляється з метою внесення до Державного земельного кадастру відомостей про межі та режими використання земель у межах територій пам’яток культурної спадщини, історико-культурних заповідників, історико-культурних заповідних територій, охоронюваних археологічних територій, зон охорони, буферних зон, історичних ареалів населених місць, територій об’єктів культурної всесвітньої спадщини, розробляється у складі науково-проектної документації у сфері охорони культурної спадщини, крім випадків розроблення таких проектів з метою внесення до Державного земельного кадастру відомостей про обмеження у використанні земель, встановлені до набрання чинності цією частиною.\nПроект землеустрою щодо організації і встановлення меж територій природно-заповідного фонду та іншого природоохоронного призначення, оздоровчого, рекреаційного, історико-культурного, лісогосподарського призначення, земель водного фонду та водоохоронних зон, обмежень у використанні земель та їх режимоутворюючих об’єктів, що розробляється з метою внесення до Державного земельного кадастру відомостей про межі та режими використання земель, щодо яких відповідно до Закону України \"Про охорону культурної спадщини\" встановлюються обмеження у використанні земель, включає:\nа) завдання на складання проекту землеустрою;\nб) пояснювальну записку;\nв) характеристику території із встановленням режиму використання земель, на яких розташовані об’єкти культурної всесвітньої спадщини, пам’ятки культурної спадщини, історико-культурні заповідники, історико-культурні заповідні території, охоронювані археологічні території, музеї просто неба, меморіальні музеї-садиби, зони охорони, буферні зони, історичні ареали населених місць;\nг) матеріали геодезичних вишукувань та землевпорядного проектування;\nґ) перелік обмежень у використанні земельних ділянок;\nд) перелік земельних ділянок, на які поширюється дія зони обмеження у використанні земельних ділянок;\nе) відомості обчислення площі зони обмеження, у тому числі каталог координат.\nМежі територій природно-заповідного фонду та іншого природоохоронного призначення, оздоровчого, рекреаційного, історико-культурного, лісогосподарського призначення, земель водного фонду та водоохоронних зон встановлюються і по суходолу, і по водному простору.\nРішення про затвердження проектів землеустрою щодо організації і встановлення меж територій природно-заповідного фонду та іншого природоохоронного призначення, оздоровчого, рекреаційного, історико-культурного, лісогосподарського призначення, земель водного фонду та водоохоронних зон одночасно є рішенням про встановлення меж таких територій.\nВідомості про межі територій природно-заповідного фонду та іншого природоохоронного призначення, межі обмежень у використанні земель та їх режимоутворюючих об’єктів вносяться до Державного земельного кадастру."
    },
    {
      "provision_ref": "art48",
      "section": "48",
      "title": "Стаття 48. Врахування громадських інтересів при здійсненні землеустрою",
      "content": "З метою врахування громадських інтересів при здійсненні землеустрою органи виконавчої влади та органи місцевого самоврядування відповідно до своїх повноважень:\nа) інформують у разі необхідності населення через медіа про заходи, передбачені землеустроєм;\nб) залучають представників громадських організацій та об’єднань громадян до участі в обговоренні загальнодержавних і регіональних програм використання та охорони земель, схем землеустрою адміністративно-територіальних одиниць;\nв) готують пропозиції щодо врахування інтересів територіальних громад при здійсненні землеустрою."
    },
    {
      "provision_ref": "art49",
      "section": "49",
      "title": "Стаття 49. Проекти землеустрою щодо приватизації земель державних і комунальних сільськогосподарських підприємств, установ та організацій",
      "content": "Проекти землеустрою щодо приватизації земель державних і комунальних сільськогосподарських підприємств, установ та організацій розробляються на підставі рішення органу виконавчої влади або органу місцевого самоврядування відповідно до їх повноважень за заявою працівників цих підприємств, установ та організацій.\nПроекти землеустрою щодо приватизації земель державних і комунальних сільськогосподарських підприємств, установ та організацій включають:\nа) завдання на складання проекту землеустрою;\nб)пояснювальну записку;\nг) список осіб, які мають право на отримання у власність земельної частки (паю);\nґ) розрахунок нормативної грошової оцінки сільськогосподарських угідь підприємства;\nд) схему розподілу земель підприємств, установ, організацій на землі, що передаються у приватну власність та залишаються у державній або комунальній власності (лісогосподарського призначення, водного фонду, резервного фонду);\nе) розрахунок нормативної грошової оцінки і розміру земельної частки (паю) в умовних кадастрових гектарах;\nє) схему поділу сільськогосподарських угідь, що підлягають приватизації, на земельні ділянки;\nз) відомості про обчислення площі земельної ділянки;\nи) кадастровий план земельної ділянки;\nі) перелік обмежень у використанні земельних ділянок;\nї) матеріали перенесення меж земельних ділянок у натуру (на місцевість)."
    },
    {
      "provision_ref": "art49-1",
      "section": "49-1",
      "title": "Стаття 49-1. Проекти землеустрою щодо організації території земельних часток (паїв)",
      "content": "Проекти землеустрою щодо організації території земельних часток (паїв) розробляються з метою формування земельних ділянок сільськогосподарських угідь, що підлягають розподілу між власниками земельних часток (паїв), а також земельних ділянок, що передаються з колективної у комунальну власність.\nУ разі необхідності в проектах землеустрою щодо організації території земельних часток (паїв) здійснюється перерахунок розміру в умовних кадастрових гектарах та вартості земельної частки (паю).\nІз площі земельних ділянок, що підлягають розподілу, виключаються:\nа) деградовані, малопродуктивні, а також техногенно забруднені сільськогосподарські угіддя, що підлягають консервації;\nб)заболочені землі;\nв) землі, на яких розміщені розвідані родовища корисних копалин загальнодержавного значення, запаси яких затверджені у встановленому законодавством порядку;\nґ) землі під полезахисними лісовими смугами;\nд) землі під водними об’єктами;\nе) землі під господарськими шляхами, прогонами, польовими дорогами;\nє) землі, які відповідно до закону не можуть перебувати у приватній власності;\nж) землі під будівлями, спорудами, іншими об’єктами нерухомого майна;\nз) землі, які передаються до запасу та резервного фонду;\nи) інші землі несільськогосподарського призначення.\nПроекти землеустрою щодо організації території земельних часток (паїв) розробляються на підставі рішення відповідної сільської, селищної, міської ради про виділення земельних ділянок у натурі (на місцевості) власникам земельних часток (паїв).\nПроекти землеустрою щодо організації території земельних часток (паїв) включають:\nа) завдання на складання проекту землеустрою;\nб) пояснювальну записку;\nг) список осіб, які мають право на отримання у власність земельної частки (паю);\nґ) розрахунок (за потреби - перерахунок) нормативної грошової оцінки і розміру земельної частки (паю) в умовних кадастрових гектарах;\nд) схему розподілу земельних ділянок власникам земельних часток (паїв);\nе) відомості про площу земельних ділянок, кадастрові плани земельних ділянок, що формуються або відомості про які вносяться до Державного земельного кадастру, та перелік обмежень у їх використанні;\nж) матеріали перенесення меж земельних ділянок у натуру (на місцевість), сформованих за проектом."
    },
    {
      "provision_ref": "art50",
      "section": "50",
      "title": "Стаття 50. Проекти землеустрою щодо відведення земельних ділянок",
      "content": "Проекти землеустрою щодо відведення земельних ділянок розробляються у разі формування нових земельних ділянок із земель державної, комунальної власності (крім випадків формування земельних ділянок за іншою документацією із землеустрою) та у разі зміни цільового призначення земельних ділянок у випадках, визначених законом. Проекти землеустрою щодо відведення земельної ділянки також можуть передбачати поділ, об’єднання земельних ділянок, які перебувають у власності однієї особи.\nПроект землеустрою щодо відведення земельних ділянок може передбачати формування та/або зміну цільового призначення декількох земельних ділянок, за умови що розпорядником земельних ділянок буде один орган виконавчої влади або орган місцевого самоврядування відповідно до повноважень, визначених статтею 122 Земельного кодексу України, або власником земельної ділянки приватної власності є одна особа.\nПроект землеустрою щодо відведення земельної ділянки включає:\nа) пояснювальну записку;\nб) матеріали геодезичних вишукувань та землевпорядного проектування (у разі формування земельної ділянки);\nв) розрахунок розміру втрат лісогосподарського виробництва (у випадках, передбачених законом);\nг) розрахунок розміру збитків власників землі та землекористувачів (у випадках, передбачених законом);\nґ) перелік обмежень у використанні земельної ділянки;\nд) кадастровий план земельної ділянки.\nУ разі формування земельної ділянки чи зміни цільового призначення земельної ділянки для потреб, пов’язаних із забудовою, до проекту додається витяг із відповідної містобудівної документації із зазначенням функціональної зони території, в межах якої розташована земельна ділянка, та обмежень у використанні території для містобудівних потреб. Ці вимоги не поширюються на випадки, якщо відповідно до закону передача (надання) земельних ділянок із земель державної або комунальної власності у власність чи користування фізичним та юридичним особам для містобудівних потреб може здійснюватися за відсутності зазначеної містобудівної документації або без дотримання правил співвідношення між видом цільового призначення земельної ділянки та видом функціонального призначення території, визначеного відповідною містобудівною документацією."
    },
    {
      "provision_ref": "art51",
      "section": "51",
      "title": "Стаття 51. Проекти землеустрою щодо впорядкування території для містобудівних потреб",
      "content": "Проекти землеустрою щодо впорядкування території для містобудівних потреб розробляються в межах кварталу, мікрорайону, іншої частини території населеного пункту та за межами населеного пункту з метою формування земельних ділянок, на яких передбачається будівництво чи реконструкція об’єктів нерухомого майна.\nПроекти землеустрою щодо впорядкування території для містобудівних потреб розробляються на підставі рішення відповідної сільської, селищної, міської ради або районної державної адміністрації.\nПроекти землеустрою щодо впорядкування території для містобудівних потреб включають:\nа) завдання на складання проекту землеустрою;\nб) пояснювальну записку;\nг) матеріали геодезичних вишукувань та землевпорядного проектування;\nґ) відомості про об’єкти нерухомого майна, розташовані на земельних ділянках, якщо права власності на такі об’єкти зареєстровані;\nе) перелік обмежень у використанні земельних ділянок;\nє) план організації території для містобудівних потреб;\nж) план меж зон обмежень у використанні земель (земельних ділянок);\nи) викопіювання з детального плану території.\nУ разі формування земельної ділянки проект землеустрою щодо впорядкування територій для містобудівних потреб також включає:\nа) відомості про обчислення площі земельної ділянки;\nб) кадастровий план земельної ділянки;\nв) перелік обмежень у використанні земельної ділянки;\nг) відомості про встановлені межові знаки;\nґ) відомості про межі охоронних зон, зон санітарної охорони, санітарно-захисних зон і зон особливого режиму використання земель, прибережних захисних смуг і пляжних зон (за наявності);\nд) матеріали перенесення меж земельної ділянки в натуру (на місцевість)."
    },
    {
      "provision_ref": "art52",
      "section": "52",
      "title": "Стаття 52. Проекти землеустрою, що забезпечують еколого-економічне обґрунтування сівозміни та впорядкування угідь",
      "content": "Проекти землеустрою, що забезпечують еколого-економічне обґрунтування сівозміни та впорядкування угідь, розробляються за заявою землевласників або землекористувачів з метою організації сільськогосподарського виробництва і впорядкування сільськогосподарських угідь у межах землеволодінь та землекористувань для ефективного ведення сільськогосподарського виробництва, раціонального використання та охорони земель, створення сприятливого екологічного середовища і покращання природних ландшафтів.\nПроекти землеустрою, що забезпечують еколого-економічне обґрунтування сівозміни та впорядкування угідь, визначають:\nа) розміщення виробничих будівель і споруд;\nб) організацію землеволодінь та землекористувань з виділенням сівозміни, виходячи з екологічних та економічних умов, формування інженерної та соціальної інфраструктури;\nв) визначення типів і видів сівозміни з урахуванням спеціалізації сільськогосподарського виробництва;\nг) складання схем чергування сільськогосподарських культур у сівозміні;\nґ) проектування полів сівозміни;\nд) розробку плану переходу до прийнятної сівозміни;\nе) перенесення в натуру (на місцевість) запроектованих полів сівозміни.\nПроект землеустрою, що забезпечує еколого-економічне обґрунтування сівозміни та впорядкування угідь, включає:\nа) завдання на складання проекту землеустрою;\nб) пояснювальну записку;\nв) документи, що підтверджують площу землеволодіння (землекористування);\nг) матеріали геодезичних та землевпорядних вишукувань;\nґ) матеріали ґрунтових обстежень (за наявності);\nд) копії агрохімічних паспортів полів, земельних ділянок (за наявності таких паспортів) у разі здійснення за проектом заходів з організації сівозміни;\nе) матеріали книги історії полів за останні три роки (за наявності);\nж) план існуючого стану використання земель у розрізі землеволодінь та землекористувань, угідь, обмежень та особливих умов використання земель;\nз) схему розміщення попередників сільськогосподарських культур (у разі здійснення за проектом заходів з організації сівозміни);\nи) план агровиробничих груп ґрунтів та крутизни схилів;\nі) план організації землеволодінь (землекористувань), впорядкування угідь, розміщення виробничих будівель і споруд, об’єктів інженерної та соціальної інфраструктури та заходів з охорони земель;\nї) план організації території сівозміни (проектування полів сівозміни з визначенням їх типів і видів з урахуванням спеціалізації сільськогосподарського виробництва, чергування сільськогосподарських культур у сівозміні) (у разі здійснення за проектом заходів з організації сівозміни);\nй) матеріали перенесення в натуру (на місцевість) запроектованих полів сівозміни (у разі здійснення за проектом заходів з організації сівозміни);\nк) матеріали перенесення в натуру (на місцевість) меж земельних угідь (у разі здійснення за проектом зміни земельних угідь)."
    },
    {
      "provision_ref": "art53",
      "section": "53",
      "title": "Стаття 53. Проекти землеустрою щодо впорядкування території населених пунктів",
      "content": "Проекти землеустрою щодо впорядкування території населених пунктів складаються на основі затверджених у встановленому законодавством порядку генеральних планів населених пунктів.\nПроекти землеустрою щодо впорядкування територій населених пунктів складаються з метою обґрунтування, розробки і подальшої реалізації необхідного обсягу організаційних та інженерно-технічних заходів з освоєння, поліпшення якості земель, їх раціонального використання та охорони, захисту від руйнівних процесів.\nПроекти землеустрою щодо впорядкування територій населених пунктів розробляються на певний період та поетапно згідно з генеральними планами населених пунктів і визначають:\nа) цільове призначення земель;\nб) землі, що знаходяться у власності, користуванні, в тому числі орендовані;\nв) організаційні, правові, фінансові та інші заходи щодо вдосконалення структури територій, освоєння земель, поліпшення їх якості, рекультивації, консервації;\nг) необхідність і обсяги економічного стимулювання раціонального використання та охорони земель;\nґ) заходи для забезпечення режиму використання земель охоронних зон, зон санітарної охорони, санітарно-захисних зон і зон особливого режиму використання, а також відшкодування збитків власникам землі та землекористувачам внаслідок встановлення цих зон;\nд) напрями природоохоронної діяльності.\nПроекти землеустрою можуть передбачати також формування земельних ділянок державної та комунальної власності за рахунок земель, не наданих у користування.\nПроекти землеустрою щодо впорядкування територій населених пунктів розробляються на підставі рішення відповідної сільської, селищної, міської ради.\nПроекти землеустрою щодо впорядкування територій населених пунктів включають:\nа) завдання на складання проекту землеустрою;\nб) пояснювальну записку;\nг) викопіювання з містобудівної документації (за наявності);\nґ) матеріали геодезичних та землевпорядних вишукувань;\nд) переліки земельних ділянок (земель), наданих у власність (користування) з кадастровими номерами, наданих у власність (користування) без кадастрових номерів, не наданих у власність чи користування у розрізі угідь, що використовуються без документів, які посвідчують право на них;\nе) переліки земельних ділянок, на які встановлено обмеження або обтяження;\nє) експлікацію земельних угідь за власниками та користувачами земельних ділянок;\nж) відомості про обчислення площі земельних ділянок;\nз) план організації території населеного пункту;\nі) збірний план земельних ділянок, наданих у власність чи користування, та земельних ділянок, не наданих у власність чи користування;\nї) плани сучасного та перспективного використання земель у межах відповідного населеного пункту;\nй) план розподілу земель за категоріями, власниками і користувачами (форма власності, вид речового права), угіддями з відображенням наявних обмежень (обтяжень);\nУ разі формування земельної ділянки проект землеустрою щодо впорядкування територій населених пунктів також включає:\nа) відомості про обчислення площі земельної ділянки;\nб) кадастровий план земельної ділянки;\nв) матеріали перенесення меж земельної ділянки в натуру (на місцевість);\nг) перелік обмежень у використанні земельних ділянок;\nґ) відомості про встановлені межові знаки;\nд) відомості про перенесення в натуру (на місцевість) меж охоронних зон, зон санітарної охорони, санітарно-захисних зон і зон особливого режиму використання земель за їх наявності."
    },
    {
      "provision_ref": "art54",
      "section": "54",
      "title": "Стаття 54. Робочі проекти землеустрою",
      "content": "Робочі проекти землеустрою розробляються з метою здійснення заходів з рекультивації порушених земель, зняття та перенесення родючого шару ґрунту, консервації деградованих та малопродуктивних угідь, поліпшення сільськогосподарських і лісогосподарських угідь, захисту земель від ерозії, підтоплення, заболочення, вторинного засолення, висушення, зсувів, ущільнення, закислення, забруднення промисловими та іншими відходами, радіоактивними та хімічними речовинами.\nРобочі проекти землеустрою розробляються на підставі рішення власника земельної ділянки (щодо земель державної та комунальної власності - рішення Верховної Ради Автономної Республіки Крим, Ради міністрів Автономної Республіки Крим, відповідного органу виконавчої влади або органу місцевого самоврядування) або землекористувача.\nРобочі проекти землеустрою щодо рекультивації земель, порушених внаслідок дослідно-промислової розробки родовищ бурштину, інших корисних копалин загальнодержавного значення, нафти і газу та/або видобування бурштину, інших корисних копалин загальнодержавного значення, нафти і газу, крім підстав, визначених абзацом першим частини другої цієї статті, можуть розроблятися на підставі рішення замовника, якому надано спеціальний дозвіл на користування надрами з метою дослідно-промислової розробки родовищ бурштину, інших корисних копалин загальнодержавного значення, нафти і газу та/або видобування бурштину, інших корисних копалин загальнодержавного значення, нафти і газу.\nРобочий проект землеустрою включає:\nа) завдання на складання робочого проекту землеустрою;\nб) пояснювальну записку;\nг) характеристику природних та агрокліматичних умов відповідної території;\nґ) матеріали ґрунтових та інших обстежень;\nд) матеріали геодезичних вишукувань та землевпорядного проектування;\nе) техніко-економічні показники робочого проекту землеустрою;\nе -1 ) відомості про якісні характеристики угідь, заходи щодо охорони земель і ґрунтів;\nє) проектні рішення з визначення комплексу заходів та обсягу робіт з охорони земель;\nж) розрахунки кошторисної вартості щодо впровадження запроектованих заходів з охорони земель;\nж -1 ) перелік обмежень у використанні земельної ділянки;\nи) плани агровиробничих груп ґрунтів та крутизни схилів (за потреби);\nі) плани запроектованих заходів;\nї) матеріали перенесення проекту в натуру (на місцевість).\nПравила розроблення робочих проектів землеустрою затверджуються Кабінетом Міністрів України."
    },
    {
      "provision_ref": "art55",
      "section": "55",
      "title": "Стаття 55. Технічна документація із землеустрою щодо встановлення (відновлення) меж земельної ділянки в натурі (на місцевості)",
      "content": "Встановлення (відновлення) меж земельної ділянки в натурі (на місцевості) здійснюється відповідно до відомостей Державного земельного кадастру, матеріалів Державного фонду документації із землеустрою та оцінки земель, матеріалів топографо-геодезичних робіт.\nТехнічна документація із землеустрою щодо встановлення (відновлення) меж земельної ділянки в натурі (на місцевості) розробляється за рішенням власника (розпорядника) земельної ділянки, землекористувача.\nУ разі передачі у власність та користування земельної ділянки на підставі технічної документації із землеустрою щодо встановлення (відновлення) меж земельної ділянки в натурі (на місцевості) за рішенням Верховної Ради Автономної Республіки Крим, Ради міністрів Автономної Республіки Крим, органу виконавчої влади, органу місцевого самоврядування технічна документація розробляється на підставі дозволу, виданого відповідним органом (крім випадків, якщо відповідно до закону розроблення технічної документації здійснюється без надання такого дозволу).\nТехнічна документація із землеустрою щодо встановлення (відновлення) меж земельної ділянки в натурі (на місцевості) включає:\nа) завдання на складання технічної документації із землеустрою;\nб) пояснювальну записку;\nв) матеріали топографо-геодезичних робіт;\nг) кадастровий план земельної ділянки;\nґ) перелік обмежень у використанні земельної ділянки;\nд) відомості про встановлені межові знаки."
    },
    {
      "provision_ref": "art55-1",
      "section": "55-1",
      "title": "Стаття 55-1. Технічна документація із землеустрою щодо встановлення меж частини земельної ділянки, на яку поширюється право суборенди, сервітуту",
      "content": "Встановлення меж частини земельної ділянки, на яку поширюються права суборенди, сервітуту, проводиться відповідно до топографо-геодезичних і картографічних матеріалів.\nТехнічна документація із землеустрою щодо встановлення меж частини земельної ділянки, на яку поширюються права суборенди, сервітуту, включає:\nа) пояснювальну записку;\nб) технічне завдання на складання документації, затверджене замовником документації;\nв) кадастровий план земельної ділянки із зазначенням меж частини земельної ділянки, на яку поширюються права суборенди, сервітуту;\nг) матеріали польових геодезичних робіт;\nґ) копії документів, що є підставою для виникнення прав суборенди, сервітуту."
    },
    {
      "provision_ref": "art55-2",
      "section": "55-2",
      "title": "Стаття 55-2. Технічна документація із землеустрою щодо резервування цінних для заповідання територій та об’єктів",
      "content": "Технічна документація із землеустрою щодо резервування цінних для заповідання територій та об’єктів включає:\nа) завдання на складання технічної документації із землеустрою;\nб) пояснювальну записку із зазначенням характеристик території, що обумовлюють необхідність її заповідання, особливих вимог охорони навколишнього природного середовища та обмежень, що визначаються рішенням про резервування;\nв) матеріали землевпорядного проектування та геодезичних вишукувань;\nг) перелік обмежень у використанні земель;\nґ) відомості обчислення площі резервування території, зони обмеження, у тому числі каталог координат."
    },
    {
      "provision_ref": "art56",
      "section": "56",
      "title": "Стаття 56. Технічна документація із землеустрою щодо поділу та об’єднання земельних ділянок",
      "content": "Технічна документація із землеустрою щодо поділу та об’єднання земельних ділянок розробляється за рішенням власників земельних ділянок за згодою заставодержателів, користувачів земельних ділянок.\nТехнічна документація із землеустрою щодо поділу та об’єднання земельних ділянок включає:\nа) пояснювальну записку;\nб) технічне завдання на складання документації, затверджене замовником документації;\nв) кадастрові плани земельних ділянок, які об’єднуються в одну земельну ділянку, або частини земельної ділянки, яка виділяється в окрему земельну ділянку;\nг) матеріали польових геодезичних робіт;\nґ) відомості про встановлені межові знаки на межі поділу;\nд) перелік обтяжень прав на земельну ділянку, обмежень на її використання та наявні земельні сервітути."
    },
    {
      "provision_ref": "art57",
      "section": "57",
      "title": "Стаття 57. Технічна документація із землеустрою щодо інвентаризації земель",
      "content": "Технічна документація із землеустрою щодо інвентаризації земель розробляється за рішенням власників (розпорядників) земельних ділянок, крім випадків, передбачених частиною другою цієї статті. Рішення про розроблення технічної документації із землеустрою щодо інвентаризації масиву земель сільськогосподарського призначення приймається у порядку, визначеному статтею 35 цього Закону.\nПідставою для проведення інвентаризації земель (у разі якщо об’єктом інвентаризації земель є виключно меліоративна мережа та/або складові частини меліоративної мережі) є:\nа) договір між розробником документації із землеустрою та організацією водокористувачів;\nб) договір між розробником документації із землеустрою та органами, що здійснюють управління відповідними меліоративними мережами та/або складовими частинами меліоративних мереж, що знаходяться у державній або комунальній власності (до створення організації водокористувачів);\nв) договір між розробником документації із землеустрою та власниками відповідних меліоративних мереж та/або складових частин меліоративних мереж, що перебувають у приватній власності.\nТехнічна документація із землеустрою щодо інвентаризації земель включає:\nа) пояснювальну записку;\nб) матеріали топографо-геодезичних вишукувань;\nв) пропозиції щодо узгодження даних, отриманих у результаті проведення інвентаризації земель, з інформацією, що міститься у документах, що посвідчують право на земельну ділянку, та Державному земельному кадастрі;\nг) робочий і зведений інвентаризаційні плани;\nґ) переліки земельних ділянок (земель) у розрізі за категоріями земель та угіддями, наданих у власність (користування) з кадастровими номерами, наданих у власність (користування) без кадастрових номерів, не наданих у власність чи користування, що використовуються без документів, що посвідчують право на них, що використовуються не за цільовим призначенням, невитребуваних земельних часток (паїв), відумерлої спадщини;\nд) відомості про меліоративну мережу або її складову частину/частини, в тому числі надані центральним органом виконавчої влади, що реалізує державну політику у сфері гідротехнічної меліорації земель, для державної реєстрації меліоративної мережі або її складової частини/частин у Державному земельному кадастрі, а також про земельні ділянки, на яких вони розміщені;\nе) відомості про земельні ділянки (частини земельних ділянок) та масиви земель сільськогосподарського призначення, включених до території обслуговування меліоративної мережі.\nУ разі формування земельної ділянки технічна документація із землеустрою щодо інвентаризації земель також включає:\nа) відомості про обчислення площі земельної ділянки;\nб) кадастровий план земельної ділянки;\nв) перелік обмежень у використанні земельних ділянок;\nг) відомості про встановлені межові знаки.\nУ разі виправлення помилок, допущених у відомостях Державного земельного кадастру щодо меж земельних ділянок та/або інших відомостей про земельні ділянки, технічна документація із землеустрою щодо інвентаризації земель також включає кадастрові плани відповідних земельних ділянок із зазначенням виправлених відомостей про них.\nУ разі формування земельної ділянки під час інвентаризації земель не допускається:\nа) розташування однієї будівлі на декількох земельних ділянках;\nб) розташування на земельній ділянці лише окремої частини будівлі.\nКадастрові плани земельних ділянок, помилки у відомостях Державного земельного кадастру щодо яких виправляються, погоджуються з власниками таких земельних ділянок (якщо земельна ділянка перебуває у користуванні - також із землекористувачем)."
    },
    {
      "provision_ref": "art57-1",
      "section": "57-1",
      "title": "Стаття 57-1. Технічна документація із землеустрою щодо встановлення меж режимоутворюючих об’єктів культурної спадщини",
      "content": "Технічна документація із землеустрою щодо встановлення меж режимоутворюючих об’єктів культурної спадщини розробляється з метою внесення до Державного земельного кадастру відомостей про межі територій пам’яток культурної спадщини, зон охорони, об’єктів культурної всесвітньої спадщини, буферних зон, історичних ареалів населених місць, охоронюваних археологічних територій, історико-культурних заповідників та історико-культурних заповідних територій, а також пов’язаних з ними обмежень у використанні земель, що встановлені Законом України \"Про охорону культурної спадщини\" і діють до затвердження відповідної науково-проектної документації у сфері охорони культурної спадщини.\nТехнічна документація із землеустрою щодо встановлення меж режимоутворюючого об’єкта культурної спадщини включає:\nа) завдання на складання документації;\nб) пояснювальну записку;\nв) матеріали геодезичних вишукувань з визначення координат поворотних точок меж режимоутворюючого об’єкта;\nг) перелік обмежень у використанні земельної ділянки."
    },
    {
      "provision_ref": "art58",
      "section": "58",
      "title": "Стаття 58. Врахування державних інтересів при здійсненні землеустрою на місцевому рівні",
      "content": "Врахування державних інтересів при здійсненні землеустрою на місцевому рівні полягає у виконанні заходів, передбачених загальнодержавними програмами щодо використання та охорони земель, схемами землеустрою і техніко-економічного обґрунтування використання та охорони земель, здійснення державного контролю за використанням та охороною земель."
    },
    {
      "provision_ref": "art59",
      "section": "59",
      "title": "Стаття 59. Врахування громадських і приватних інтересів при здійсненні землеустрою на місцевому рівні",
      "content": "Врахування громадських інтересів при здійсненні землеустрою на місцевому рівні полягає в прогнозуванні та забезпеченні комплексного розвитку соціальної та інженерної інфраструктури території.\nВрахування приватних інтересів при здійсненні землеустрою на місцевому рівні полягає у забезпеченні фізичним та юридичним особам рівних можливостей набуття у власність або користування, у тому числі на умовах оренди, земельних ділянок і в захисті їхніх прав на землю."
    },
    {
      "provision_ref": "art60",
      "section": "60",
      "title": "Стаття 60. Державний контроль за здійсненням землеустрою",
      "content": "Державний контроль за проведенням землеустрою, виконанням запроектованих заходів із землеустрою і дотриманням вимог, встановлених цим Законом та іншими нормативно-правовими актами, при розробленні документації із землеустрою здійснюється органами, що здійснюють державний контроль за використанням та охороною земель відповідно до повноважень, визначених законом."
    },
    {
      "provision_ref": "art61",
      "section": "61",
      "title": "Стаття 61. {Статтю 61 виключено на підставі Законів № 365-VII від 02.07.2013 , № 367-VII від 02.07.2013 }",
      "content": "Статтю 61 виключено на підставі Законів № 365-VII від 02.07.2013 , № 367-VII від 02.07.2013"
    },
    {
      "provision_ref": "art61-1",
      "section": "61-1",
      "title": "Стаття 61-1. Гарантії захисту прав замовників документації із землеустрою та третіх осіб",
      "content": "Відповідальність розробників документації із землеустрою перед замовниками такої документації та третіми особами за шкоду, що може бути заподіяна внаслідок необережності, недогляду і професійних помилок, допущених при складанні документації із землеустрою, підлягає обов’язковому страхуванню згідно із Законом України \"Про страхування\".\nСтраховим випадком є заподіяння замовнику та/або третій особі шкоди внаслідок складання документації із землеустрою.\nСтрахова сума встановлюється за згодою сторін, але не може бути меншою за 1 тисячу мінімальних розмірів заробітної плати.\nМаксимальний розмір страхового тарифу з розрахунку на один рік страхування становить:\n0,3 відсотка страхової суми, якщо договором обов’язкового страхування не передбачено встановлення франшизи;\n0,1 відсотка страхової суми, якщо договором обов’язкового страхування передбачено встановлення франшизи.\nРозмір франшизи (частини збитків, що не відшкодовується страховиком) визначається за згодою сторін у договорі обов’язкового страхування, але не може перевищувати 5 відсотків розміру страхової суми.\nУ разі настання страхового випадку страховик здійснює виплату страхового відшкодування в розмірі заподіяної замовнику та/або третій особі майнової шкоди, визначеному судовим рішенням, що набрало законної сили, або письмовою вимогою (претензією) замовника та/або третьої особи, визнаною страхувальником та погодженою страховиком.\nСтрахове відшкодування здійснюється страховиком відповідно до договору обов’язкового страхування на підставі судового рішення, що набрало законної сили, або визнаної страхувальником та погодженої страховиком письмової вимоги (претензії) замовника та/або третьої особи."
    },
    {
      "provision_ref": "art62",
      "section": "62",
      "title": "Стаття 62. {Статтю 62 виключено на підставі Закону № 1423-IX від 28.04.2021 }",
      "content": "Статтю 62 виключено на підставі Закону № 1423-IX від 28.04.2021"
    },
    {
      "provision_ref": "art63",
      "section": "63",
      "title": "Стаття 63. Саморегулювання у сфері землеустрою",
      "content": "Саморегулівними організаціями у сфері землеустрою є громадські організації, які об’єднують фізичних осіб, визнаних сертифікованими інженерами-землевпорядниками у порядку, встановленому цим Законом, отримали свій статус відповідно до вимог цього Закону та здійснюють повноваження з громадського регулювання землеустрою.\nУтворення та порядок діяльності саморегулівних організацій у сфері землеустрою регулюються відповідно до закону.\nСаморегулівні організації у сфері землеустрою є юридичними особами, які діють на засадах самоврядування і діяльність яких не має на меті отримання прибутку.\nГромадська організація фізичних осіб, визнаних сертифікованими інженерами-землевпорядниками відповідно до цього Закону, що претендує на визнання її статусу саморегулівної організації у сфері землеустрою, повинна відповідати таким критеріям:\nїї кількісний склад повинен налічувати не менше 250 сертифікованих інженерів-землевпорядників;\nне менше 90 відсотків членів її загального кількісного складу повинні бути сертифікованими інженерами-землевпорядниками;\nнаявність встановленої процедури внутрішньої сертифікації своїх членів з метою контролю за якістю проведених ними робіт із землеустрою.\nСтатус саморегулівної організації у сфері землеустрою надається громадським організаціям центральним органом виконавчої влади, що реалізує державну політику у сфері земельних відносин, у порядку, встановленому Кабінетом Міністрів України.\nСаморегулівні організації у сфері землеустрою здійснюють такі повноваження з громадського регулювання землеустрою:\nвизначення правил підприємницької та професійної діяльності, обов’язкових для виконання всіма членами таких організацій, а також передбачення механізму відшкодування збитків, завданих споживачам внаслідок надання членами саморегулівної організації товарів, виконання робіт (послуг) неналежної якості;\nконтроль за виконанням положень нормативно-правових актів, норм і правил у сфері землеустрою, забезпеченням належної якості документації із землеустрою, яка складається сертифікованими інженерами-землевпорядниками - її членами;\nучасть у розробленні нормативно-правових актів з проведення землеустрою;\nучасть у професійній підготовці та сертифікації інженерів-землевпорядників;\nучасть у складі Кваліфікаційної комісії;\nзахист своїх членів у питаннях судового та досудового вирішення спорів, пов’язаних із проведенням землеустрою, відповідно до закону;\nсприяння розвитку конкуренції у сфері землеустрою;\nпідвищення професійного рівня членів саморегулівної організації шляхом внутрішньої сертифікації за процедурою, встановленою саморегулівною організацією;\nсприяння розвитку інформаційних технологій у сфері землеустрою, широкому інформуванню суспільства про особливості організації раціонального використання та охорони земель, формування сталого землекористування;\nвстановлення інших вимог щодо сумлінного виконання своїми членами робіт із землеустрою, забезпечення виконання ними вимог цього Закону, нормативно-правових актів у сфері землеустрою.\nСертифікований інженер-землевпорядник може бути членом лише однієї саморегулівної організації у сфері землеустрою."
    },
    {
      "provision_ref": "art64",
      "section": "64",
      "title": "Стаття 64. {Статтю 64 виключено на підставі Закону № 1423-IX від 28.04.2021 }",
      "content": "Статтю 64 виключено на підставі Закону № 1423-IX від 28.04.2021"
    },
    {
      "provision_ref": "art65",
      "section": "65",
      "title": "Стаття 65. Наукове забезпечення землеустрою",
      "content": "Наукове забезпечення землеустрою здійснюють Національна академія наук України, Українська академія аграрних наук, мережа науково-дослідних установ і навчальних закладів у порядку, встановленому законами України."
    },
    {
      "provision_ref": "art66",
      "section": "66",
      "title": "Стаття 66. Професійна підготовка та кадрове забезпечення у сфері землеустрою",
      "content": "Професійною діяльністю у сфері землеустрою можуть займатися особи, які мають вищу освіту за спеціальностями та кваліфікаціями у галузі знань землеустрою.\nПідготовка інженерів-землевпорядників здійснюється на факультетах землевпорядного профілю у вищих навчальних закладах відповідного рівня акредитації.\nВідповідальними особами за якість робіт із землеустрою можуть бути лише сертифіковані інженери-землевпорядники.\nСертифікованими інженерами-землевпорядниками є особи, які мають вищу освіту за спеціальностями та кваліфікаціями у галузі знань землеустрою, мають стаж роботи за спеціальністю не менше одного року, склали кваліфікаційний іспит, одержали сертифікат та зареєстровані в Державному реєстрі сертифікованих інженерів-землевпорядників відповідно до цього Закону.\nСертифікованим інженером-землевпорядником не може бути особа, обмежена у дієздатності або визнана недієздатною за рішенням суду.\nСкладання інженерами-землевпорядниками кваліфікаційного іспиту Кваліфікаційній комісії та підвищення кваліфікації сертифікованих інженерів-землевпорядників здійснюється на базі факультетів землевпорядного профілю у вищих навчальних закладах відповідного рівня акредитації, які уклали договір з центральним органом виконавчої влади, що реалізує державну політику у сфері земельних відносин.\nКваліфікаційний іспит є процедурою, під час проведення якої підтверджується професійна компетентність особи, рівень кваліфікації і знань як виконавця робіт із землеустрою.\nВимоги до програм підвищення кваліфікації сертифікованих інженерів-землевпорядників установлюються Кваліфікаційною комісією, склад якої затверджується наказом центрального органу виконавчої влади, що реалізує державну політику у сфері земельних відносин. До складу Кваліфікаційної комісії включаються десять сертифікованих інженерів-землевпорядників, які делегуються центральним органом виконавчої влади, що реалізує державну політику у сфері земельних відносин, та по п’ять сертифікованих інженерів-землевпорядників від кожної саморегулівної організації у сфері землеустрою. Особа, яка делегувала члена Кваліфікаційної комісії, має право відкликати або замінити його. Зміни до складу Кваліфікаційної комісії вносяться центральним органом виконавчої влади, що реалізує державну політику у сфері земельних відносин, протягом місяця з дня отримання подання про делегування, відкликання або заміну члена Кваліфікаційної комісії. Члени Кваліфікаційної комісії обирають із свого складу голову і секретаря комісії шляхом таємного голосування. Засідання Кваліфікаційної комісії є правомочним у разі присутності на ньому більш як половини загального складу комісії. Рішення Кваліфікаційної комісії, крім рішень про припинення дії сертифіката інженера-землевпорядника та про затвердження програм підвищення кваліфікації сертифікованих інженерів-землевпорядників, приймаються на її засіданні простою більшістю голосів присутніх членів комісії. Рішення Кваліфікаційної комісії про припинення дії сертифіката інженера-землевпорядника та про затвердження програм підвищення кваліфікації сертифікованих інженерів-землевпорядників приймаються на її засіданні трьома чвертями голосів від загального складу комісії. У разі рівного розподілу голосів голос голови Кваліфікаційної комісії є вирішальним. Член Кваліфікаційної комісії може бути виключений з її складу за власним бажанням, у разі його смерті, набрання законної сили рішенням суду про позбавлення (обмеження) волі або призначення іншого покарання, що унеможливлює членство у Кваліфікаційній комісії, визнання його обмежено дієздатним або недієздатним, втрати ним громадянства України. Член Кваліфікаційної комісії виключається із складу Кваліфікаційної комісії за поданням особи, яка його делегувала, а також у разі втрати такою особою права делегувати своїх представників до складу Кваліфікаційної комісії. Кваліфікаційна комісія здійснює контроль за якістю професійної підготовки сертифікованих інженерів-землевпорядників. Рішення Кваліфікаційної комісії може бути оскаржено до суду.\nІнженер-землевпорядник, зацікавлений у складанні кваліфікаційного іспиту, подає до Кваліфікаційної комісії:\nзаяву встановленого зразка;\nкопію документа про вищу освіту у галузі знань землеустрою за освітньо-кваліфікаційним рівнем спеціаліста або магістра;\nдокумент, що підтверджує стаж роботи;\nрекомендації керівника стажування;\nперелік документації із землеустрою та/або оцінки земель, у складанні якої інженер-землевпорядник брав участь, засвідчений керівником стажування;\nкопії двох схем та/або проектів землеустрою та/або технічної документації з оцінки земель, у складенні яких інженер-землевпорядник брав участь.\nКваліфікаційний іспит включає перевірку теоретичної підготовки та практичних навичок щодо складення документації із землеустрою та оцінки земель і роботи з Єдиною державною електронною системою у сфері будівництва.\nІнженеру-землевпоряднику, який склав кваліфікаційний іспит, видається кваліфікаційний сертифікат, що підтверджує відповідність інженера-землевпорядника кваліфікаційним вимогам та його спроможність самостійно складати окремі види документації із землеустрою та документації з оцінки земель, виконувати топографо-геодезичні і картографічні роботи, проводити інвентаризацію земель, перевіряти якість ґрунтових, геоботанічних та інших обстежень земель при здійсненні землеустрою.\nФорма кваліфікаційного сертифіката встановлюється центральним органом виконавчої влади, що забезпечує формування державної політики у сфері земельних відносин.\nІнженери-землевпорядники, позбавлені кваліфікаційного сертифіката внаслідок порушення законодавства у сфері землеустрою відповідно до статті 68 цього Закону, допускаються до складання кваліфікаційного іспиту після прийняття рішення про позбавлення кваліфікаційного сертифіката та за умови успішного підвищення кваліфікації.\nСертифікований інженер-землевпорядник має особисту печатку, на якій зазначаються його прізвище, ім’я, по батькові та реєстраційний номер облікової картки платника податків (РНОКПП) або серія та номер паспорта (для фізичних осіб, які через свої релігійні переконання відмовляються від прийняття реєстраційного номера облікової картки платника податків, офіційно повідомили про це відповідний орган державної податкової служби та мають відмітку у паспорті).\nОсоби, які не склали кваліфікаційного іспиту Кваліфікаційній комісії, допускаються до його повторного складання не раніше ніж через два місяці.\nСертифіковані інженери-землевпорядники зобов’язані не рідше одного разу на чотири роки підвищувати кваліфікацію за програмою підвищення кваліфікації.\nВидача кваліфікаційного сертифіката інженерам-землевпорядникам, які склали кваліфікаційний іспит, видача свідоцтва про підвищення кваліфікації, видача їх дублікатів здійснюється навчальним закладом, на базі якого складається кваліфікаційний іспит або підвищується кваліфікація за рішенням Кваліфікаційної комісії.\nСтрок дії кваліфікаційного сертифіката інженера-землевпорядника не обмежений у часі, крім випадків, визначених законом. Невиконання вимоги щодо підвищення кваліфікації у встановлений законом строк є підставою для зупинення дії сертифіката на період до одержання свідоцтва про підвищення кваліфікації.\nДія кваліфікаційного сертифіката інженера-землевпорядника припиняється центральним органом виконавчої влади, що реалізує державну політику у сфері земельних відносин:\nа) за зверненням сертифікованого інженера-землевпорядника;\nб) у разі набрання законної сили рішенням суду про обмеження дієздатності особи (інженера-землевпорядника), визнання її недієздатною, безвісно відсутньою;\nв) за поданням Кваліфікаційної комісії в разі встановлення факту порушення інженером-землевпорядником законодавства у сфері землеустрою відповідно до статті 68 цього Закону;\nг) на підставі свідоцтва про смерть.\nКваліфікаційний сертифікат інженера-землевпорядника може бути скасований за рішенням суду.\nРішення про зупинення дії чи припинення дії кваліфікаційного сертифіката інженера-землевпорядника може бути оскаржено до суду.\nПорядок роботи Кваліфікаційної комісії, видачі та припинення дії кваліфікаційного сертифіката інженера-землевпорядника встановлюється центральним органом виконавчої влади, що забезпечує формування державної політики у сфері земельних відносин."
    },
    {
      "provision_ref": "art66-1",
      "section": "66-1",
      "title": "Стаття 66-1. Державний реєстр сертифікованих інженерів-землевпорядників",
      "content": "Центральний орган виконавчої влади, що реалізує державну політику у сфері земельних відносин, веде Державний реєстр сертифікованих інженерів-землевпорядників, які отримали кваліфікаційний сертифікат.\nУ Державному реєстрі сертифікованих інженерів-землевпорядників зазначається така інформація про інженера-землевпорядника:\n1) прізвище, ім’я та по батькові;\n1 -1 ) реєстраційний номер облікової картки платника податків або серії та номера паспорта громадянина України (для фізичних осіб, які через свої релігійні переконання відмовилися від прийняття реєстраційного номера облікової картки платника податків);\n2) дата видачі та номер кваліфікаційного сертифіката;\n3) назва навчального закладу, на базі якого складався кваліфікаційний іспит та який здійснював підвищення кваліфікації інженера-землевпорядника;\n4) дата та номер протоколу рішення Кваліфікаційної комісії про видачу кваліфікаційного сертифіката;\n5) види робіт із землеустрою, зазначені в кваліфікаційному свідоцтві;\n6) інформація про підвищення кваліфікації;\n7) інформація щодо припинення дії чи зупинення дії кваліфікаційного сертифіката;\n8) місце роботи інженера-землевпорядника;\n9) відомості про членство у саморегулівній організації у сфері землеустрою.\nВідомості про зупинення дії чи припинення дії кваліфікаційного сертифіката інженера-землевпорядника вносяться центральним органом виконавчої влади, що реалізує державну політику у сфері земельних відносин, до Державного реєстру сертифікованих інженерів-землевпорядників у строк не пізніше ніж через три робочі дні після прийняття відповідного рішення про припинення дії (позбавлення) чи зупинення дії кваліфікаційного сертифіката.\nІнформація з Державного реєстру сертифікованих інженерів-землевпорядників надається за письмовою заявою фізичним і юридичним особам у формі витягу на безоплатній основі.\nДержавний реєстр сертифікованих інженерів-землевпорядників оприлюднюється на офіційному веб-сайті центрального органу виконавчої влади, що реалізує державну політику у сфері земельних відносин, крім відомостей про реєстраційний номер облікової картки платника податків, серії та номера паспорта громадянина України. Технологічні та програмні засоби, необхідні для оприлюднення відомостей Державного реєстру сертифікованих інженерів-землевпорядників, повинні забезпечувати юридичним та фізичним особам можливість безоплатного анонімного перегляду, копіювання та роздрукування реєстру на основі поширених веб-оглядачів та редакторів без необхідності застосування спеціально створених для цього технологічних та програмних засобів, цілодобово, без обмежень.\nІнженери-землевпорядники несуть відповідальність за достовірність інформації, яка подається до Державного реєстру сертифікованих інженерів-землевпорядників, у порядку, встановленому цим Законом."
    },
    {
      "provision_ref": "art67",
      "section": "67",
      "title": "Стаття 67. Фінансування робіт із землеустрою",
      "content": "Фінансування робіт із землеустрою здійснюється за рахунок коштів Державного бюджету України, місцевих бюджетів, коштів юридичних осіб, громадян та інших джерел, не заборонених законом.\nЗа рахунок коштів Державного бюджету України в порядку, що визначається Кабінетом Міністром України, фінансуються:\nб) розробка загальнодержавних і регіональних програм використання та охорони земель;\nв) розробка проектів законів України, інших нормативно-правових актів з питань землеустрою;\nг) науково-дослідні роботи та фундаментальні дослідження у сфері землеустрою загальнодержавного значення;\nґ) проекти землеустрою щодо організації і встановлення меж територій природно-заповідного фонду та іншого природоохоронного призначення, оздоровчого, рекреаційного, історико-культурного, лісогосподарського призначення, земель водного фонду та водоохоронних зон, обмежень у використанні земель та їх режимоутворюючих об’єктів, що мають особливу екологічну, оздоровчу, наукову, естетичну та історико-культурну цінність;\nд) здійснення землеустрою на землях державної власності та проведення державної інвентаризації земель;\nе) розробка технічної документації із землеустрою щодо встановлення (відновлення) меж земельної ділянки в натурі (на місцевості) щодо земельних ділянок усіх форм власності, сформованих до 2004 року, відомості про які не внесені до Державного земельного кадастру, а також земельних ділянок усіх форм власності, речові права на які (документи, що посвідчують права на них) зареєстровано до 1 січня 2013 року, але відомості про які не внесені до Державного земельного кадастру."
    },
    {
      "provision_ref": "art68",
      "section": "68",
      "title": "Стаття 68. Відповідальність за порушення законодавства у сфері землеустрою",
      "content": "Особи, винні в порушенні законодавства у сфері землеустрою, несуть відповідальність згідно із законом.\nКваліфікаційна комісія за результатами розгляду письмових звернень заінтересованих осіб, замовників документації із землеустрою, органів державної влади та місцевого самоврядування, саморегулівних організацій у сфері землеустрою робить подання центральному органу виконавчої влади, що реалізує державну політику у сфері земельних відносин, про позбавлення сертифікованого інженера-землевпорядника кваліфікаційного сертифіката (його припинення дії) з таких підстав:\nвстановлення Кваліфікаційною комісією факту порушення сертифікованим інженером-землевпорядником законодавства у сфері землеустрою та Державного земельного кадастру, що призвело до порушення прав та/або законних інтересів замовників документації із землеустрою, юридичних або фізичних осіб, держави, територіальної громади, на підставі розгляду письмових звернень таких осіб, органів державної влади, органів місцевого самоврядування;\nрішення суду за фактами неякісного проведення землеустрою сертифікованим інженером-землевпорядником;\nнаявність у сертифікованого інженера-землевпорядника непогашеної судимості за корисливі кримінальні правопорушення;\nз’ясування факту неправомірної видачі кваліфікаційного сертифіката.\nНа підставі подання Кваліфікаційної комісії про позбавлення сертифікованого інженера-землевпорядника кваліфікаційного сертифіката центральний орган виконавчої влади, що реалізує державну політику у сфері земельних відносин, приймає відповідне рішення та повідомляє його письмово у двотижневий строк після надходження відповідного протоколу засідання Кваліфікаційної комісії.\nРішення про позбавлення сертифікованого інженера-землевпорядника кваліфікаційного сертифіката може бути оскаржено в судовому порядку.\nРішення про видачу кваліфікаційного сертифіката інженеру-землевпоряднику, який був позбавлений його на підставі цього Закону, приймається Кваліфікаційною комісією в порядку, передбаченому для видачі кваліфікаційного сертифіката.\nРішення про зупинення дії кваліфікаційного сертифіката сертифікованого інженера-землевпорядника приймається центральним органом виконавчої влади, що реалізує державну політику у сфері земельних відносин, у разі:\nневиконання вимог частини шостої статті 32, частини тринадцятої статті 66 цього Закону;\nзазначення завідомо неправдивих даних, що призвело до викривлення інформації в Державному реєстрі сертифікованих інженерів-землевпорядників.\nДія кваліфікаційного сертифіката поновлюється центральним органом виконавчої влади, що реалізує державну політику у сфері земельних відносин, у тижневий строк після усунення особою наявних зауважень.\nСкладення документації із землеустрою особою, яка не отримала кваліфікаційного сертифіката, яку позбавлено кваліфікаційного сертифіката або дія кваліфікаційного сертифіката якої зупинена, забороняється. Документація із землеустрою та технічна документація з оцінки земель, яка була підписана такою особою, є недійсною.\nПритягнення осіб, винних у порушенні законодавства у сфері землеустрою, до відповідальності, передбаченої законами України, не звільняє їх від обов’язку відшкодувати шкоду, заподіяну в результаті порушення цього законодавства."
    },
    {
      "provision_ref": "art69",
      "section": "69",
      "title": "Стаття 69. Відшкодування шкоди, заподіяної у результаті здійснення землеустрою",
      "content": "Шкода, заподіяна в результаті здійснення землеустрою фізичній особі, її майну чи майну юридичної особи, підлягає відшкодуванню в повному обсязі особою, яка її заподіяла, у порядку, встановленому законодавством України."
    },
    {
      "provision_ref": "art70",
      "section": "70",
      "title": "Стаття 70. Вирішення спорів з питань землеустрою",
      "content": "Спори, що виникають при здійсненні землеустрою, вирішуються судом.\n1. Цей Закон набирає чинності з дня його опублікування.\n1 -1 . Центральний орган виконавчої влади, що реалізує державну політику у сфері земельних відносин, видає дублікати кваліфікаційних сертифікатів інженерів-землевпорядників, отриманих ними відповідно до Закону України від 2 жовтня 2012 року № 5394-VI \"Про внесення змін до деяких законодавчих актів України щодо дерегуляції господарської діяльності з проведення робіт із землеустрою та землеоціночних робіт\".\n1 -2 . До 1 січня 2024 року:\nа) до складу проектів землеустрою щодо відведення земельної ділянки, технічної документації із землеустрою щодо інвентаризації земель включається:\nщодо земель природно-заповідного та іншого природоохоронного призначення, земельних ділянок, розташованих на території чи в межах об’єкта природно-заповідного фонду, його охоронної зони, земель, зарезервованих для заповідання, або в межах прибережної захисної смуги, - інформація про обмеження у використанні земель, додержання режиму охорони та використання відповідної території та вимоги природоохоронного законодавства, надана органом виконавчої влади Автономної Республіки Крим у сфері охорони навколишнього природного середовища, структурним підрозділом обласної, Київської чи Севастопольської міської державної адміністрації у сфері охорони навколишнього природного середовища, з обов’язковим посиланням на закони та прийняті відповідно до них нормативно-правові акти, а також проекти створення територій та об’єктів природно-заповідного фонду, проекти організації територій та об’єктів природно-заповідного фонду, положення про них та/або схеми формування екологічної мережі, програми у сфері формування, збереження та використання екологічної мережі, а щодо земельних ділянок, розташованих у зоні відчуження або зоні безумовного (обов’язкового) відселення території, що зазнала радіоактивного забруднення внаслідок Чорнобильської катастрофи, - центральним органом виконавчої влади, що забезпечує формування та реалізує державну політику у сфері охорони навколишнього природного середовища;\nщодо земельної ділянки, розташованої на території об’єкта культурної всесвітньої спадщини, буферної зони, історико-культурного заповідника державного значення, історико-культурної заповідної території, пам’ятки культурної спадщини національного значення, її зони охорони, в історичному ареалі населеного місця та охоронюваній археологічній території, - інформація про наявність у межах земельної ділянки режимоутворюючих об’єктів культурної спадщини та обмеження у використанні земельної ділянки, надана центральним органом виконавчої влади, що реалізує державну політику у сфері охорони культурної спадщини;\nщодо земельної ділянки, розташованої на території пам’ятки культурної спадщини місцевого значення, історико-культурного заповідника місцевого значення, їх зон охорони, - інформація про режимоутворюючі об’єкти культурної спадщини та обмеження у використанні земельної ділянки, надана органом охорони культурної спадщини органу виконавчої влади Автономної Республіки Крим, обласної, Київської чи Севастопольської міських державних адміністрацій;\nб) до складу проектів землеустрою щодо організації і встановлення меж територій природно-заповідного фонду та іншого природоохоронного призначення, оздоровчого, рекреаційного, історико-культурного, лісогосподарського призначення, земель водного фонду та водоохоронних зон, обмежень у використанні земель та їх режимоутворюючих об’єктів включається:\nінформація про наявність у межах земельної ділянки територій об’єктів культурної всесвітньої спадщини, буферних зон, історико-культурних заповідників та історико-культурних заповідних територій, пам’яток культурної спадщини, їх зон охорони, історичних ареалів населених місць та охоронюваних археологічних територій, а також про обмеження у використанні земельної ділянки, надана центральним органом виконавчої влади, що реалізує державну політику у сфері охорони культурної спадщини, органом охорони культурної спадщини органу виконавчої влади Автономної Республіки Крим, обласних, Київської чи Севастопольської міських державних адміністрацій (щодо проектів, за якими здійснюється встановлення меж територій історико-культурного призначення, режимоутворюючих об’єктів культурної спадщини);\nінформація про обмеження у використанні земельної ділянки, надана центральним органом виконавчої влади, що реалізує державну політику у сфері охорони навколишнього природного середовища (у разі наявності територій чи об’єктів природно-заповідного фонду загальнодержавного значення, земель оздоровчого, рекреаційного призначення, земель водного фонду та водоохоронних зон), органом виконавчої влади Автономної Республіки Крим у сфері охорони навколишнього природного середовища, структурним підрозділом відповідної обласної, Київської чи Севастопольської міської державної адміністрації у сфері охорони навколишнього природного середовища (у разі наявності територій чи об’єктів природно-заповідного фонду місцевого значення).\nІнформація, зазначена у цьому пункті, надається відповідним органом виконавчої влади в електронній формі за зверненням розробника проекту землеустрою щодо відведення земельної ділянки технічної документації із землеустрою щодо інвентаризації земель протягом 10 робочих днів з дня одержання проекту землеустрою щодо відведення земельної ділянки. При розгляді звернення про надання інформації забороняється вимагати:\nдодаткові матеріали та документи, не включені до проекту землеустрою щодо відведення земельної ділянки технічної документації із землеустрою щодо інвентаризації земель відповідно до статей 50 та 57 Закону України \"Про землеустрій\";\nнадання погодження проекту землеустрою щодо відведення земельної ділянки технічної документації із землеустрою щодо інвентаризації земель будь-якими іншими органами виконавчої влади, органами місцевого самоврядування, підприємствами, установами та організаціями;\nпроведення будь-яких обстежень, експертиз і робіт.\n1 -3 . Вимоги частин п’ятої і шостої статті 28 цього Закону не поширюються на випадки виконання робіт із землеустрою, передбачені договорами, укладеними до набрання чинності зазначеними частинами.\n1 -4 . Вимоги частини третьої статті 55 цього Закону не поширюються на випадки розроблення технічної документації із землеустрою щодо встановлення (відновлення) меж земельної ділянки в натурі (на місцевості) на замовлення особи, якій на підставі рішення Кабінету Міністрів України та відповідного договору було передано у господарське відання об’єкт державної власності, що використовується у процесі провадження діяльності з передачі електричної енергії і транспортування та/або зберігання природного газу, яка розробляється з метою передачі земельної ділянки, на якій розміщений такий об’єкт, у постійне користування зазначеній особі.\n1 -5 . Розроблення документації із землеустрою в Україні або окремих її місцевостях, у яких введено воєнний стан, здійснюється з урахуванням пункту 27 розділу X \"Перехідні положення\" Земельного кодексу України.\n2. Кабінету Міністрів України в шестимісячний строк з дня опублікування цього Закону:\nа) забезпечити прийняття відповідно до своїх повноважень нормативно-правових актів, що випливають з цього Закону;\nб) привести свої нормативно-правові акти у відповідність із цим Законом;\nв) забезпечити перегляд і скасування міністерствами та іншими центральними органами виконавчої влади їх нормативно-правових актів, що суперечать цьому Закону.\nЛ.КУЧМА"
    }
  ],
  "definitions": []
}