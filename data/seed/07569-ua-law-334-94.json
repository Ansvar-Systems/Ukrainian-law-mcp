{
  "id": "ua-law-334-94",
  "type": "statute",
  "title": "Закон України (334/94-ВР)",
  "title_en": "",
  "short_name": "334/94-ВР",
  "status": "in_force",
  "issued_date": "1994-12-28",
  "url": "https://zakon.rada.gov.ua/laws/show/334/94-ВР",
  "description": "Official legislative act of Ukraine ingested from the Verkhovna Rada legal portal.",
  "provisions": [
    {
      "provision_ref": "art1",
      "section": "1",
      "title": "Стаття 1. Визначення термінів",
      "content": "У цьому Законі терміни вживаються в такому значенні:\n1.1. Матеріальний актив - основні фонди та оборотні активи у\nбудь-якому виді, що відрізняється від коштів, цінних паперів,\nдеривативів та нематеріальних активів.\n1.2. Нематеріальний актив - об'єкти інтелектуальної, в тому\nчислі промислової власності, а також інші аналогічні права,\nвизнані у порядку, встановленому відповідним законодавством,\nоб'єктом права власності платника податку.\n1.3. Кошти - гривня або іноземна валюта.\n1.4. Цінний папір - документ, що засвідчує право володіння\nабо відносини позики та відповідає вимогам, установленим\nзаконодавством про цінні папери.\n1.5. Дериватив - стандартний документ, що засвідчує право\nта/або зобов'язання придбати або продати цінні папери, матеріальні\nабо нематеріальні активи, а також кошти на визначених ним умовах у\nмайбутньому. Стандартна (типова) форма деривативів та порядок їх\nвипуску та обігу встановлюються законодавством.\nДо деривативів належать:\n1.5.1. Форвардний контракт - стандартний документ, який\nзасвідчує зобов'язання особи придбати (продати) цінні папери,\nтовари або кошти у визначений час та на визначених умовах у\nмайбутньому, з фіксацією цін такого продажу під час укладення\nтакого форвардного контракту.\nПри цьому будь-яка сторона форвардного контракту має право\nвідмовитися від його виконання виключно за наявності згоди іншої\nсторони контракту або у випадках, визначених цивільним\nзаконодавством.\nПретензії щодо невиконання або неналежного виконання\nфорвардного контракту можуть пред'являтися виключно емітенту\nтакого форвардного контракту.\nПродавець форвардного контракту не може передати (продати)\nзобов'язання за цим контрактом іншим особам без згоди покупця\nфорвардного контракту.\nПокупець форвардного контракту має право без погодження з\nіншою стороною контракту в будь-який момент до закінчення строку\nдії (ліквідації) форвардного контракту продати такий контракт\nбудь-якій іншій особі, включаючи продавця такого форвардного\nконтракту.\n1.5.2. Ф'ючерсний контракт - стандартний документ, який\nзасвідчує зобов'язання придбати (продати) цінні папери, товари або\nкошти у визначений час та на визначених умовах у майбутньому, з\nфіксацією цін на момент виконання зобов'язань сторонами контракту.\nПри цьому будь-яка сторона ф'ючерсного контракту має право\nвідмовитися від його виконання виключно за наявності згоди іншої\nсторони контракту або у випадках, визначених цивільним\nзаконодавством.\nПокупець ф'ючерсного контракту має право продати такий\nконтракт протягом строку його дії іншим особам без погодження умов\nтакого продажу з продавцем контракту.\n1.5.3. Опціон - стандартний документ, який засвідчує право\nпридбати (продати) цінні папери (товари, кошти) на визначених\nумовах у майбутньому, з фіксацією ціни на час укладення такого\nопціону або на час такого придбання за рішенням сторін контракту.\nПерший продавець опціону (емітент) несе безумовне та\nбезвідкличне зобов'язання щодо продажу цінних паперів (товарів,\nкоштів) на умовах укладеного опціонного контракту.\nБудь-який покупець опціону має право відмовитися у будь-який\nмомент від придбання таких цінних паперів (товарів, коштів).\nПретензії стосовно неналежного виконання або невиконання\nзобов'язань опціонного контракту можуть пред'являтися виключно\nемітенту опціону.\nОпціон може бути проданий без обмежень іншим особам протягом\nстроку його дії.\n1.5.4. Відповідно до виду цінностей деривативи розподіляються\nна:\nа) фондовий дериватив - стандартний документ, який засвідчує\nправо продати та/або купити цінний папір на обумовлених умовах у\nмайбутньому. Правила випуску та обігу фондових деривативів\nвстановлюються державним органом, на який покладаються функції\nрегулювання ринку цінних паперів;\nб) валютний дериватив - стандартний документ, який засвідчує\nправо продати та/або купити валютну цінність на обумовлених умовах\nу майбутньому. Правила випуску та обігу валютних деривативів\nустановлюються Національним банком України;\nв) товарний дериватив - стандартний документ, який засвідчує\nправо продати та/або купити біржовий товар (крім цінних паперів)\nна обумовлених стандартних умовах у майбутньому. Правила випуску\nта обігу товарних деривативів установлюються органом, на який\nпокладаються функції регулювання товарного біржового ринку.\n1.6. Товари - матеріальні та нематеріальні активи, а також\nцінні папери та деривативи, що використовуються у будь-яких\nопераціях, крім операцій з їх випуску (емісії) та погашення.\n1.7. Гудвіл - нематеріальний актив, вартість якого\nвизначається як різниця між балансовою вартістю активів\nпідприємства та його звичайною вартістю, як цілісного майнового\nкомплексу, що виникає внаслідок використання кращих управлінських\nякостей, домінуючої позиції на ринку товарів (робіт, послуг),\nнових технологій тощо. Вартість гудвілу не підлягає амортизації і\nне враховується у визначенні валових витрат платника податку.\n1.8. Корпоративні права - право власності на статутний\nкапітал юридичної особи або його частку (пай), включаючи права на\nуправління, отримання відповідної частки прибутку такої юридичної\nособи, а також активів у разі її ліквідації відповідно до чинного\nзаконодавства, незалежно від того, чи створена така юридична особа\nу формі господарського товариства, підприємства, заснованого на\nвласності однієї юридичної або фізичної особи, або в інших\nорганізаційно-правових формах.\n1.9. Дивіденд - платіж, який здійснюється юридичною особою -\nемітентом корпоративних прав чи інвестиційних сертифікатів на\nкористь власника таких корпоративних прав (інвестиційних\nсертифікатів) у зв'язку з розподілом частини прибутку такого\nемітента, розрахованого за правилами бухгалтерського обліку.\nДо дивідендів прирівнюється також платіж, який здійснюється\nдержавним некорпоратизованим, казенним чи комунальним\nпідприємством на користь відповідно держави або органу місцевого\nсамоврядування у зв'язку з розподілом частини прибутку такого\nпідприємства, платіж, який виплачується власнику сертифіката фонду\nоперацій з нерухомістю в результаті розподілу доходу фонду\nоперацій з нерухомістю. При цьому наявність чи відсутність\nприбутку, розрахованого згідно з правилами податкового обліку, не\nможе впливати на прийняття чи неприйняття рішення щодо нарахування\nдивідендів. { Абзац другий пункту 1.9 статті 1 із змінами,\nвнесеними згідно із Законом N 1957-IV ( 1957-15 ) від 01.07.2004 }\n{ Пункт 1.9 статті 1 із змінами, внесеними згідно із Законом\nN 2831-III ( 2831-14 ) від 29.11.2001, в редакції Закону N 349-IV\n( 349-15 ) від 24.12.2002 }\n1.10. Проценти - доход, який сплачується (нараховується)\nпозичальником на користь кредитора у вигляді плати за\nвикористання залучених на визначений строк коштів або майна. До\nпроцентів включаються: { Абзац перший пункту 1.10 статті 1 із\nзмінами, внесеними згідно із Законом N 639/97-ВР від 18.11.97 }\nплатіж за використання коштів або товарів (робіт, послуг),\nотриманих у кредит;\nплатіж за використання коштів, залучених у депозит;\nплатіж за придбання товарів у розстрочку.\nПроценти нараховуються у вигляді відсотків на основну суму\nзаборгованості або фіксованих сум. У разі коли залучення коштів\nздійснюється шляхом продажу облігацій, казначейських зобов'язань\nабо ощадних (депозитних) сертифікатів, емітованих позичальником,\nсума процентів визначається шляхом нарахування відсотків на\nномінал такого цінного паперу, виплати фіксованої премії чи\nвиграшу або шляхом визначення різниці між ціною розміщення та\nціною погашення такого цінного паперу (сума дисконту).\nПлатежі за іншими цивільно-правовими договорами, незалежно\nвід того, чи встановлені вони в абсолютних (фіксованих) цінах або\nу відсотках до суми договору або до іншої вартісної бази, не є\nпроцентами.\n1.11. Кредит - кошти та матеріальні цінності, які надаються\nрезидентами або нерезидентами у користування юридичним або\nфізичним особам на визначений строк та під процент. Кредит\nрозподіляється на фінансовий кредит, товарний кредит,\nінвестиційний податковий кредит та кредит під цінні папери, що\nзасвідчують відносини позики:\n1.11.1. Фінансовий кредит - кошти, які надаються\nбанком - резидентом або нерезидентом, кваліфікованим як\nбанківська установа згідно із законодавством країни перебування\nнерезидента, або резидентами і нерезидентами, які мають статус\nнебанківських фінансових установ, згідно з відповідним\nзаконодавством, а також іноземними урядами або його офіційними\nагентствами чи міжнародними фінансовими організаціями та іншими\nкредиторами-нерезидентами у позику юридичній або фізичній особі на\nвизначений строк, для цільового використання та під процент.\nПравила надання фінансових кредитів встановлюються Національним\nбанком України (стосовно банківських кредитів), а також Кабінетом\nМіністрів України (стосовно небанківських фінансових організацій)\nвідповідно до законодавства.\n1.11.2. Товарний кредит - товари, які передаються резидентом\nабо нерезидентом у власність юридичним чи фізичним особам на\nумовах угоди, що передбачає відстрочення кінцевого розрахунку на\nвизначений строк та під процент.\nТоварний кредит передбачає передання права власності на\nтовари (результати робіт, послуг) покупцю (замовнику) у момент\nпідписання договору або в момент фізичного отримання товарів\n(робіт, послуг) таким покупцем (замовником), незалежно від часу\nпогашення заборгованості.\n1.11.3. Кредит під цінні папери, що засвідчують відносини\nпозики:\nкошти, які залучаються юридичною особою-боржником (дебітором)\nвід інших юридичних або фізичних осіб як компенсація вартості\nвипущених (емітованих) таким дебітором облігацій або депозитних\nсертифікатів. Правила емісії (випуску), продажу та погашення\n(викупу) зазначених цінних паперів, а також вимоги до їх емітентів\nвстановлюються відповідним законодавством.\n1.11.4. Інвестиційний податковий кредит - це відстрочка плати\nподатку на прибуток, що надається суб'єкту підприємницької\nдіяльності на визначений строк з метою збільшення його фінансових\nресурсів для здійснення інноваційних програм, з наступною\nкомпенсацією відстрочених сум у вигляді додаткових надходжень\nподатку через загальне зростання прибутку, що буде отримано\nвнаслідок реалізації інноваційних програм.\n1.12. Торгівля у розстрочку - господарська операція, яка\nпередбачає продаж резидентом або нерезидентом товарів фізичним чи\nюридичним особам на умовах розстрочення кінцевого розрахунку, на\nвизначений строк та під процент.\nТоргівля у розстрочку передбачає передачу товарів у\nрозпорядження покупця в момент здійснення першого внеску\n(завдатку) з передачею права власності на такі товари після\nкінцевого розрахунку.\nПравила торгівлі у розстрочку фізичним особам, які не є\nплатниками цього податку, встановлюються Кабінетом Міністрів\nУкраїни. { Абзац третій пункту 1.12 статті 1 із змінами,\nвнесеними згідно із Законом N 639/97-ВР від 18.11.97 }\n1.13. Депозит (вклад) - кошти, які надаються фізичними чи\nюридичними особами в управління резиденту, визначеному фінансовою\nорганізацією згідно із законодавством України, або нерезиденту на\nстрок та під процент. Залучення депозитів може здійснюватися у\nформі випуску (емісії) ощадних (депозитних) сертифікатів. Правила\nздійснення депозитних операцій встановлюються: для банківських\nдепозитів - Національним банком України відповідно до\nзаконодавства; для депозитів (внесків) до інших фінансових установ\n- державним органом, визначеним законом.\nДо депозитів не належать суми завдатку, внесеного як\nзабезпечення договірних зобов'язань однієї сторони договору перед\nіншою.\n1.14. Ломбардна операція - операція фізичних чи юридичних\nосіб з отримання коштів від юридичної особи, кваліфікованої як\nфінансова установа згідно із законодавством України, під заставу\nтоварів або валютних цінностей. Ломбардні операції є різновидом\nкредиту під заставу.\n1.15. Резиденти - юридичні особи та суб'єкти господарської\nдіяльності України, що не мають статусу юридичної особи (філії,\nпредставництва тощо), які створені та здійснюють свою діяльність\nвідповідно до законодавства України з місцезнаходженням на її\nтериторії.\nДипломатичні представництва, консульські установи та інші\nофіційні представництва України за кордоном, які мають\nдипломатичні привілеї та імунітет, а також філії і представництва\nпідприємств та організацій України за кордоном, що не здійснюють\nгосподарської діяльності.\n1.16. Нерезиденти - юридичні особи та суб'єкти\nгосподарської діяльності, що не мають статусу юридичної особи\n(філії, представництва тощо) з місцезнаходженням за межами\nУкраїни, які створені та здійснюють свою діяльність відповідно до\nзаконодавства іншої держави.\nРозташовані на території України дипломатичні представництва,\nконсульські установи та інші офіційні представництва іноземних\nдержав, міжнародні організації та їх представництва, що мають\nдипломатичні привілеї та імунітет, а також представництва інших\nіноземних організацій і фірм, які не здійснюють господарської\nдіяльності відповідно до законодавства України.\n1.17. Постійне представництво нерезидента в Україні\n(далі-постійне представництво) - постійне місце діяльності, через\nяке повністю або частково здійснюється господарська діяльність\nнерезидента на території України. До постійних представництв,\nзокрема, відносяться: місце управління, філіал, офіс, завод,\nфабрика, майстерня, шахта, нафтова чи газова свердловина, кар'єр\nабо інше місце розвідки чи видобутку корисних копалин. З метою\nоподаткування до постійних представництв прирівнюються резиденти,\nякі мають повноваження діяти від імені нерезидента, що тягне за\nсобою виникнення у нерезидента цивільних прав та обов'язків\n(укладати договори (контракти) від імені нерезидента; утримувати\n(зберігати) запаси товарів, що належать нерезиденту, із складу\nяких здійснюється поставка товару від імені нерезидента, крім\nрезидентів, що мають статус складу митниці). Резиденти, що з метою\nоподаткування прирівнюються до постійних представництв, не\nпідлягають додатковій реєстрації в податкових органах як платники\nподатку.\n1.18. Лізингова (орендна) операція - господарська операція\n(крім операцій з фрахтування (чартеру) морських суден та інших\nтранспортних засобів) фізичної чи юридичної особи (орендодавця),\nщо передбачає надання основних фондів або землі у користування\nіншим фізичним чи юридичним особам (орендарям) за орендну плату та\nна визначений строк. Операції з лізингу (оренди) цілісних майнових\nкомплексів державних підприємств регулюються відповідним\nзаконодавством. { Абзац перший пункту 1.18 статті 1 із змінами,\nвнесеними згідно із Законами N 977-XIV ( 977-14 ) від 15.07.99,\nN 349-IV ( 349-15 ) від 24.12.2002 }\nЛізингові (орендні) операції здійснюються у вигляді\nоперативного лізингу (оренди), фінансового лізингу (оренди),\nзворотного лізингу (оренди), оренди землі та оренди жилих\nприміщень.\n1.18.1. Оперативний лізинг (оренда) - господарська операція\nфізичної або юридичної особи, що передбачає відповідно до договору\nоперативного лізингу (оренди) передання орендарю майна, що\nпідпадає під визначення основного фонду згідно із статтею 8 цього\nЗакону, придбаного або виготовленого орендодавцем на умовах інших,\nніж передбачаються фінансовим лізингом (орендою).\n1.18.2. Фінансовий лізинг (оренда) - господарська операція\nфізичної або юридичної особи, яка передбачає відповідно до\nдоговору фінансового лізингу (оренди) передання орендарю майна, що\nпідпадає під визначення основного фонду згідно із статтею 8 цього\nЗакону, придбаного або виготовленого орендодавцем, а також усіх\nризиків та винагород, пов'язаних з правом користування та\nволодіння об'єктом лізингу.\nЛізинг (оренда) вважається фінансовим, якщо лізинговий\n(орендний) договір містить одну з таких умов:\nоб'єкт лізингу передається на строк, протягом якого\nамортизується не менше 75 відсотків його первісної вартості за\nнормами амортизації, визначеними статтею 8 цього Закону, та\nорендар зобов'язаний придбати об'єкт лізингу у власність протягом\nстроку дії лізингового договору або в момент його закінчення за\nціною, визначеною у такому лізинговому договорі;\nсума лізингових (орендних) платежів з початку строку оренди\nдорівнює або перевищує первісну вартість об'єкта лізингу;\nякщо у лізинг передається об'єкт, що перебував у складі\nосновних фондів лізингодавця протягом строку перших 50 відсотків\nамортизації його первісної вартості, загальна сума лізингових\nплатежів має дорівнювати або бути більшою 90 відсотків від\nзвичайної ціни на такий об'єкт лізингу, діючої на початок строку\nдії лізингового договору, збільшеної на суму процентів,\nрозрахованих виходячи з облікової ставки Національного банку\nУкраїни, визначеної на дату початку дії лізингового договору на\nвесь його строк;\nмайно, яке передається у фінансовий лізинг, є виготовленим за\nзамовленням лізингоотримувача (орендаря) та після закінчення дії\nлізингового договору не може бути використаним іншими особами,\nкрім лізингоотримувача (орендаря), виходячи з його технологічних\nта якісних характеристик.\nДля цілей цього підпункту під терміном \"строк фінансового\nлізингу\" розуміється строк від дати передання майна\nлізингоотримувачу (орендарю) до дати набуття права власності на\nтаке майно або здійснення останнього лізингового платежу\nлізингоотримувачем, залежно від того, яка подія сталася раніше.\nНезалежно від того, чи відноситься лізингова операція до\nфінансового лізингу відповідно до норм цього підпункту чи ні,\nсторони договору можуть визначити при укладенні договору таку\nоперацію як оперативний лізинг без права подальшої зміни статусу\nтакої операції до закінчення дії відповідного договору. { Абзац\nвосьмий підпункту 1.18.2 пункту 1.18 статті 1 в редакції Закону\nN 1957-IV ( 1957-15 ) від 01.07.2004 }\n1.18.3. Зворотний лізинг (оренда) - господарська операція\nфізичної чи юридичної особи, що передбачає продаж основних фондів\nфінансовій організації з одночасним зворотним отриманням таких\nосновних фондів такою фізичною чи юридичною особою в оперативний\nабо фінансовий лізинг.\n1.18.4. Оренда землі - господарська операція, яка передбачає\nнадання орендодавцем землі у користування іншій юридичній або\nфізичній особі на визначений строк, за цільовим призначенням та за\nорендну плату. Порядок здійснення оренди землі встановлюється\nвідповідним законодавством.\n1.18.5. Оренда жилих приміщень - господарська операція, яка\nпередбачає надання жилого будинку або квартири її власником у\nкористування іншій фізичній чи юридичній особі на визначений\nстрок, для цільового використання та за орендну плату. { Абзац\nперший підпункту 1.18.5 пункту 1.18 статті 1 із змінами, внесеними\nзгідно із N 997-V ( 997-16 ) від 27.04.2007 }\nМаксимальний розмір орендної плати, що сплачується фізичними\nособами за оренду жилого приміщення для його використання як місця\nпостійного проживання, підлягає регулюванню у порядку, визначеному\nКабінетом Міністрів України.\nВеличина орендної плати, що сплачується фізичними особами за\nоренду жилого приміщення для його використання в інших цілях, ніж\nяк місце постійного проживання, а також величина орендної плати,\nяка сплачується юридичними особами, регулюванню не підлягають.\nПорядок здійснення операцій з оренди жилих приміщень\nвстановлюється Кабінетом Міністрів України відповідно до положень\nЖитлового кодексу України.\nЛізинг (оренда) інших споруд і будівель здійснюється на\nумовах, що визначені договорами лізингу (оренди).\n1.19. Бартер (товарний обмін) - господарська операція, яка\nпередбачає проведення розрахунків за товари (роботи, послуги) у\nбудь-якій формі, іншій, ніж грошова, включаючи будь-які види\nзаліку та погашення взаємної заборгованості, в результаті яких не\nпередбачається зарахування коштів на рахунки продавця для\nкомпенсації вартості таких товарів (робіт, послуг).\n1.20. Звичайна ціна\n1.20.1. Якщо цим пунктом не встановлено інше, звичайною\nвважається ціна товарів (робіт, послуг), визначена сторонами\nдоговору. Якщо не доведене зворотне, вважається, що така звичайна\nціна відповідає рівню справедливих ринкових цін.\nСправедлива ринкова ціна - це ціна, за якою товари (роботи,\nпослуги) передаються іншому власнику за умови, що продавець бажає\nпередати такі товари (роботи, послуги), а покупець бажає їх\nотримати за відсутності будь-якого примусу, обидві сторони є\nвзаємно незалежними юридично та фактично, володіють достатньою\nінформацією про такі товари (роботи, послуги), а також ціни, які\nсклалися на ринку ідентичних (а за їх відсутності - однорідних)\nтоварів (робіт, послуг).\nРинок товарів (робіт, послуг) - сфера обігу товарів (робіт,\nпослуг), яка визначається виходячи з можливості покупця (продавця)\nреально і без значних додаткових витрат придбати (продати) товар\n(роботу, послугу) на найближчій стосовно будь-якої із сторін\nдоговору території.\nІдентичні товари (роботи, послуги) - товари (роботи,\nпослуги), що мають однакові характерні для них основні ознаки. Під\nчас визначення ідентичності товарів беруться до уваги, зокрема, їх\nфізичні характеристики, які не впливають на їх якісні\nхарактеристики і не мають суттєвого значення для визначення ознак\nтовару, якість і репутація на ринку, країна походження та\nвиробник. Незначні відмінності в їх зовнішньому вигляді можуть не\nвраховуватися.\nОднорідні товари (роботи, послуги) - товари (роботи,\nпослуги), які не є ідентичними, мають подібні характеристики і\nскладаються зі схожих компонентів, що дозволяє їм виконувати\nоднакові функції та (або) бути взаємозамінними. Під час визначення\nоднорідності товарів (робіт, послуг) беруться до уваги, зокрема,\nїх якість, наявність товарного знака, репутація на ринку, країна\nпоходження та виробник.\n1.20.2. Для визначення звичайної ціни товару (робіт, послуг)\nвикористовується інформація про укладені на момент продажу такого\nтовару (роботи, послуги) договори з ідентичними (однорідними)\nтоварами (роботами, послугами) у співставних умовах. Зокрема,\nвраховуються такі умови договорів, як кількість (обсяг) товарів\n(наприклад, обсяг товарної партії), строки виконання зобов'язань,\nумови платежів, звичайних для такої операції, а також інші\nоб'єктивні умови, що можуть вплинути на ціну. При цьому умови\nдоговорів на ринку ідентичних (у разі їх відсутності - однорідних)\nтоварів (робіт, послуг) визнаються співставними, якщо відмінність\nміж такими умовами суттєво не впливає на ціну, або може бути\nекономічно обґрунтована. При цьому враховуються звичайні при\nукладанні угод між непов'язаними особами надбавки чи знижки до\nціни. Зокрема, але не виключно, враховуються знижки, пов'язані з\nсезонними та іншими коливаннями споживчого попиту на товари\n(роботи, послуги), втратою товарами якості або інших властивостей;\nзакінченням (наближенням дати закінчення) строку зберігання\n(придатності, реалізації); збутом неліквідних або низьколіквідних\nтоварів; маркетинговою політикою, у тому числі при просуванні\nтоварів (робіт, послуг) на ринки; наданням дослідних моделей і\nзразків товарів з метою ознайомлення з ними споживачів.\nЯкщо товари (роботи, послуги), ідентичні (за їх відсутності -\nоднорідні) товарам (роботам, послугам), стосовно яких визначається\nзвичайна ціна, прилюдно пропонуються до продажу, або мають ціни,\nвстановлені на організованому ринку цінних паперів, або мають\nбіржову ціну (біржове котирування), визначення звичайної ціни у\nвстановленому в абзаці першому цього підпункту порядку\nздійснюється із врахуванням таких факторів.\n1.20.3. Для товарів (робіт, послуг), які продаються шляхом\nприлюдного оголошення умов їх продажу, звичайною визнається ціна,\nщо міститься у такому прилюдному оголошенні.\n1.20.4. Якщо товари (роботи, послуги) продаються з\nвикористанням конкурсу, аукціону, біржової пропозиції або\nпропозиції на організованому ринку цінних паперів, або коли продаж\n(відчуження) товарів здійснюється у примусовому порядку згідно із\nзаконодавством, звичайною є ціна, отримана при такому продажі.\n1.20.5. У разі коли ціни на товари (роботи, послуги)\nпідлягають державному регулюванню згідно із законодавством,\nзвичайною вважається ціна, встановлена згідно з принципами такого\nрегулювання. Це правило не поширюється на встановлення мінімальної\nпродажної ціни - у цьому випадку звичайною є справедлива ринкова\nціна.\n1.20.5-1. Якщо звичайна ціна не може бути визначена з\nвикористанням норм попередніх підпунктів цього пункту, то для\nдоказів обґрунтування її рівня застосовуються правила, визначені\nнаціональними положеннями (стандартами) бухгалтерського обліку, а\nтакож національними стандартами з питань оцінки майна та майнових\nправ. З метою оподаткування терміни \"справедлива вартість\",\n\"ринкова вартість\" та \"чиста вартість реалізації\", які\nвикористовуються в національних положеннях (стандартах)\nбухгалтерського обліку та національних стандартах з питань оцінки\nмайна і майнових прав, прирівнюються до терміну \"звичайна ціна\",\nвизначеного цим Законом.\n1.20.5-2. Центральний орган виконавчої влади з регулювання\nринків фінансових послуг встановлює методику визначення звичайної\nціни страхового тарифу.\n1.20.6. У разі коли на відповідному ринку товарів (робіт,\nпослуг) не здійснюються операції з ідентичними (у разі їх\nвідсутності - однорідними) товарами (роботами, послугами), або\nякщо неможливо визначити їх ціну через відсутність або\nнедоступність відповідної інформації, звичайною ціною вважається\nціна договору.\n1.20.7. Звичайна процентна ставка за депозит - процентна\nставка, що встановлюється залежно від строків та розміру депозиту\nза рішенням платника податку, яке має бути оприлюдненим та\nвстановлювати однакові правила щодо укладення депозитного договору\nз будь-якими категоріями осіб з урахуванням обмежень, установлених\nзаконом. Порядок оприлюднення інформації щодо умов укладення\nдепозитного договору визначається для банківських установ\nНаціональним банком України, для небанківських фінансових установ\n- державним органом, визначеним законом. До депозитів не належать\nсуми завдатку, внесеного як забезпечення договірних зобов'язань\nоднією стороною договору перед іншою.\n1.20.8. Обов'язок доведення того, що ціна договору не\nвідповідає рівню звичайної ціни у випадках, визначених цим\nЗаконом, покладається на податковий орган у порядку, встановленому\nзаконом. При проведенні перевірки платника податку податковий\nорган має право надати запит, а платник податку зобов'язаний\nобґрунтувати рівень договірних цін або послатися на норми абзацу\nпершого підпункту 1.20.1 цього пункту.\n1.20.9. Додатково до правил визначення звичайної ціни,\nвстановлених цим пунктом, Кабінет Міністрів України має право\nвстановити методологію визначення звичайної ціни товарів (робіт,\nпослуг), які продаються (надаються) платниками податку,\nвизначеними як природні монополісти відповідно до закону, виходячи\nз таких правил:\nа) у разі коли неможливо визначити ціну товарів (робіт,\nпослуг) через відсутність або недоступність відповідної\nінформації, для визначення звичайної ціни використовується метод\nціни перепродажу (наступного продажу) таких товарів (робіт,\nпослуг). При цьому ціна товарів (робіт, послуг), що продаються\nплатником податку, визначається на рівні ціни, за якою такі товари\n(роботи, послуги) перепродаються їх покупцем у разі наступного\nпродажу, з урахуванням визначених за допомогою застосування\nзвичайних цін фактичних витрат, понесених цим покупцем під час\nпродажу та просування на ринок цих товарів (робіт, послуг), а\nтакож звичайного для даного виду діяльності прибутку покупця (без\nврахування ціни, за якою покупцем були придбані у продавця\nтовари);\nб) у разі неможливості використання методу ціни перепродажу\nтоварів (робіт, послуг) використовується метод \"витрати плюс\"\n(витратний), за яким ціна товарів (робіт, послуг), що продаються\nплатником податку, визначається як сума фактичних (понесених)\nвитрат та звичайного для даного виду діяльності прибутку. При\nцьому враховуються визначені із застосуванням звичайних цін\nвитрати на виробництво (придбання) та (або) продаж товарів, їх\nтранспортування, зберігання, страхування або інші подібні витрати.\n1.20.10. Донарахування податкових зобов'язань платника\nподатку податковим органом внаслідок визначення звичайних цін\nздійснюється за процедурою, встановленою законом для нарахування\nподаткових зобов'язань за непрямими методами, а для платників\nподатку, визнаних природними монополістами згідно із законом, -\nтакож відповідно до принципів регулювання цін, встановлених таким\nзаконом.\nПодатковий орган має право застосувати звичайні ціни для\nвизначення бази оподаткування у випадках, передбачених законом,\nнезалежно від виду господарської операції, що здійснюється\nплатником цього податку, або податкового статусу іншої сторони\nтакої операції. { Абзац другий підпункту 1.20.10 в редакції Закону\nN 1957-IV ( 1957-15 ) від 01.07.2004 }\n1.21. Доходи з джерелом їх походження з України - будь-які\nдоходи, отримані резидентами або нерезидентами від будь-яких видів\nїх діяльності на території України, включаючи проценти, дивіденди,\nроялті та будь-які інші види пасивних доходів, сплачених\nрезидентами України, доходи від надання резидентам або\nнерезидентам в оренду (користування) майна, розташованого в\nУкраїні, включаючи рухомий склад транспорту, приписаного до\nпортів, розташованих в Україні, доходи від продажу нерухомого\nмайна, розташованого в Україні, доходи, отримані у вигляді внесків\nта премій на страхування і перестрахування ризиків на території\nУкраїни, а також доходи страховиків-резидентів від страхування\nризиків страхувальників-резидентів за межами України, інші доходи\nвід господарської діяльності на митній території України або на\nтериторіях, що перебувають під контролем митних служб України (у\nзонах митного контролю, на спеціалізованих ліцензійних митних\nскладах тощо).\n1.22. Фінансова допомога - безповоротна фінансова допомога\nабо поворотна фінансова допомога.\n1.22.1. Безповоротна фінансова допомога - це:\nсума коштів, передана платнику податку згідно з договорами\nдарування, іншими подібними договорами, які не передбачають\nвідповідної компенсації чи повернення таких коштів (за винятком\nбюджетних дотацій і субсидій), або без укладання таких угод;\nсума безнадійної заборгованості, відшкодована кредитору\nпозичальником після її списання, якщо така безнадійна\nзаборгованість була попередньо включена до складу валових витрат\nкредитора;\nсума заборгованості платника податку перед іншою юридичною чи\nфізичною особою, що залишилася нестягнутою після закінчення строку\nпозовної давності;\nосновна сума кредиту або депозиту, наданих платнику податку\nбез встановлення строків повернення такої основної суми, за\nвинятком кредитів, наданих під безстрокові облігації, та депозитів\nдо запитання у банківських установах, а також сума процентів,\nнарахованих на таку основну суму, але не сплачених (списаних);\nсума процентів, умовно нарахованих на суму поворотної\nфінансової допомоги, що залишається неповерненою на кінець\nзвітного періоду, у розмірі облікової ставки Національного банку\nУкраїни, розрахованої за кожний день фактичного використання такої\nповоротної фінансової допомоги.\n1.22.2. Поворотна фінансова допомога - це сума коштів,\nпередана платнику податку у користування на визначений строк\nвідповідно до договорів, які не передбачають нарахування процентів\nабо надання інших видів компенсацій як плати за користування\nтакими коштами.\n1.23. Безоплатно надані товари (роботи, послуги) - це:\nтовари, що надаються платником податку згідно з договорами\nдарування, іншими договорами, які не передбачають грошової або\nіншої компенсації вартості таких матеріальних цінностей і\nнематеріальних активів чи їх повернення, або без укладення таких\nугод;\nроботи та послуги, які надаються платником податку без вимоги\nпро компенсацію їх вартості;\nтовари, передані юридичній чи фізичній особі на відповідальне\nзберігання і використані нею в її виробничому або господарському\nобороті.\n1.24. Відповідальне зберігання - господарська операція\nплатника податку, що передбачає передання згідно з договорами\nсхову матеріальних цінностей на зберігання іншій особі без права\nїх використання у господарському обороті такої фізичної чи\nюридичної особи, з подальшим поверненням цих матеріальних активів\nплатнику податку без зміни їх якісних або кількісних\nхарактеристик.\n1.25. Безнадійна заборгованість - заборгованість, яка\nвідповідає будь-якій з наведених нижче ознак:\nзаборгованість по зобов'язаннях, за якою минув строк позовної\nдавності;\nпрострочена заборгованість, яка виявилася непогашеною\nвнаслідок недостатності майна фізичної особи, за умови, що дії\nкредитора, направлені на примусове стягнення майна позичальника,\nне призвели до повного погашення заборгованості; { Абзац третій\nпункту 1.25 статті 1 в редакції Закону N 1957-IV ( 1957-15 ) від\n01.07.2004 }\nзаборгованість, яка виявилася непогашеною внаслідок\nнедостатності майна: { Пункт 1.25 статті 1 доповнено абзацом\nзгідно із Законом N 1957-IV ( 1957-15 ) від 01.07.2004 }\nфізичної особи, на яке відповідно до закону може бути\nспрямовано стягнення; { Пункт 1.25 статті 1 доповнено абзацом\nзгідно із Законом N 1957-IV ( 1957-15 ) від 01.07.2004 }\nфізичної особи - суб'єкта підприємницької діяльності або\nюридичної особи, оголошених банкрутами у порядку, встановленому\nзаконом, або при їх ліквідації (зняття з реєстрації як суб'єкта\nпідприємницької діяльності); { Пункт 1.25 статті 1 доповнено\nабзацом згідно із Законом N 1957-IV ( 1957-15 ) від 01.07.2004 }\nзаборгованість, яка виявилася непогашеною внаслідок\nнедостатності коштів, одержаних від продажу на відкритих\nаукціонах (публічних торгах) майна позичальника, переданого у\nзаставу як забезпечення зазначеної заборгованості, за умови, що\nінші юридичні дії кредитора щодо примусового стягнення іншого\nмайна позичальника не призвели до повного покриття заборгованості;\nзаборгованість, стягнення якої стало неможливим у зв'язку з\nдією обставин непереборної сили, стихійного лиха (форс-мажору),\nпідтверджених у порядку, передбаченому законодавством;\nпрострочена заборгованість померлих фізичних осіб, а також\nвизнаних у судовому порядку безвісно відсутніми, померлими або\nнедієздатними, а також прострочена заборгованість фізичних осіб,\nзасуджених до позбавлення волі.\n1.26. Пов'язана особа - особа, що відповідає будь-якій з\nнаведених нижче ознак:\nюридична особа, яка здійснює контроль над платником податку,\nабо контролюється таким платником податку, або перебуває під\nспільним контролем з таким платником податку;\nфізична особа або члени сім'ї фізичної особи, які здійснюють\nконтроль над платником податку. Членами сім'ї фізичної особи\nвважаються її чоловік або дружина, прямі родичі (діти або батьки)\nяк фізичної особи, так і її чоловіка або дружини, а також чоловік\nабо дружина будь-якого прямого родича фізичної особи або її\nчоловіка (дружини);\nпосадова особа платника податку, уповноважена здійснювати від\nімені платника податку юридичні дії, спрямовані на встановлення,\nзміну або зупинення правових відносин, а також члени її сім'ї.\nПід здійсненням контролю слід розуміти володіння\nбезпосередньо або через більшу кількість пов'язаних фізичних чи\nюридичних осіб найбільшою часткою (паєм, пакетом акцій) статутного\nкапіталу платника податку або управління найбільшою кількістю\nголосів у керівному органі такого платника податку або володіння\nчасткою (паєм, пакетом акцій), не меншою 20 відсотків від\nстатутного капіталу платника податку.\nДля фізичної особи загальна сума володіння часткою статутного\nкапіталу платника податку (голосів у керівному органі)\nвизначається як загальна сума корпоративних прав, що належить\nтакій фізичній особі, членам сім'ї такої фізичної особи та\nюридичним особам, які контролюються такою фізичною особою або\nчленами її сім'ї.\n1.27. Емісійний дохід - сума перевищення надходжень,\nотриманих емітентом від продажу власних акцій або інших\nкорпоративних прав та інвестиційних сертифікатів, над номінальною\nвартістю таких акцій або інших корпоративних прав та інвестиційних\nсертифікатів (при їх первинному розміщенні), або над ціною\nзворотного викупу при повторному розміщенні інвестиційних\nсертифікатів та акцій інвестиційних фондів.\n1.28. Інвестиція - господарська операція, яка передбачає\nпридбання основних фондів нематеріальних активів, корпоративних\nправ та цінних паперів в обмін на кошти або майно. Інвестиції\nподіляються на капітальні, фінансові та реінвестиції.\n1.28.1. Під капітальною інвестицією слід розуміти\nгосподарську операцію, яка передбачає придбання будинків, споруд,\nінших об'єктів нерухомої власності, інших основних фондів та\nнематеріальних активів, які підлягають амортизації згідно з цим\nЗаконом.\n1.28.2. Під фінансовою інвестицією слід розуміти господарську\nоперацію, яка передбачає придбання корпоративних прав, цінних\nпаперів, деривативів та інших фінансових інструментів. Фінансові\nінвестиції поділяються на прямі та портфельні.\nПряма інвестиція - господарська операція, яка передбачає\nвнесення коштів або майна до статутного капіталу юридичної особи в\nобмін на корпоративні права, емітовані такою юридичною особою.\nПортфельна інвестиція - господарська операція, яка передбачає\nпридбання цінних паперів, деривативів та інших фінансових активів\nза кошти на фондовому ринку (за винятком операцій із скупівлі\nакцій як безпосередньо платником податку, так і пов'язаними з ним\nособами, в обсягах, що перевищують 50 відсотків загальної суми\nакцій, емітованих іншою юридичною особою, які належать до прямих\nінвестицій). { Абзац третій підпункту 1.28.2 пункту 1.28 статті 1\nіз змінами, внесеними згідно із Законом N 639/97-ВР від 18.11.97 }\n1.28.3. Під реінвестицією слід розуміти господарську\nоперацію, яка передбачає здійснення капітальних або фінансових\nінвестицій за рахунок доходу (прибутку), отриманого від\nінвестиційних операцій.\n1.29. Податок, оподаткування, платник податку - відповідно\nподаток на прибуток підприємств, оподаткування прибутку\nпідприємств, платник податку на прибуток підприємств. Визначені у\nцьому Законі: податки, визначені статтею 13 цього Закону, а також\nподаток на виплату виграшів, доходи від страхової діяльності,\nінші податки, які утримуються при виплаті доходів (прибутків), є\nвидами податку на прибуток і не вважаються нововведеними\nподатками.\n1.30. Роялті - платежі будь-якого виду, одержані як\nвинагорода за користування або за надання права на користування\nбудь-яким авторським правом на літературні твори, твори мистецтва\nабо науки, включаючи комп'ютерні програми, інші записи на носіях\nінформації, відео- або аудиокасети, кінематографічні фільми або\nплівки для радіо чи телевізійного мовлення; за придбання\nбудь-якого патенту, зареєстрованого знака на товари і послуги чи\nторгової марки, дизайну, секретного креслення, моделі, формули,\nпроцесу, права на інформацію щодо промислового, комерційного або\nнаукового досвіду (ноу-хау).\nНе вважаються роялті платежі за отримання об'єктів власності,\nвизначених у частині першій цього пункту, у володіння або\nрозпорядження чи власність особи або якщо умови користування\nтакими об'єктами власності надають право користувачу продати або\nвідчужити іншим способом такий об'єкт власності або оприлюднити\n(розголосити) секретні креслення, моделі, формули, процеси, права\nна інформацію щодо промислового, комерційного або наукового\nдосвіду (ноу-хау), за винятком випадків, коли таке оприлюднення\n(розголошування) є обов'язковим згідно із законодавством України.\n{ Пункт 1.30 статті 1 в редакції Закону N 1523-III ( 1523-14 ) від\n02.03.2000 }\n1.31. Продаж товарів - будь-які операції, що здійснюються\nзгідно з договорами купівлі-продажу, міни, поставки та іншими\nцивільно-правовими договорами, які передбачають передачу прав\nвласності на такі товари за плату або компенсацію, незалежно від\nстроків її надання, а також операції з безоплатного надання\nтоварів.\nНе вважаються продажем операції з надання товарів у межах\nдоговорів комісії, схову (відповідального зберігання), доручення,\nінших цивільно-правових договорів, які не передбачають передачу\nправ власності на такі товари.\nПродаж результатів робіт (послуг) - будь-які операції\nцивільно-правового характеру з надання результатів робіт (послуг),\nз надання права на користування або на розпоряджання товарами, у\nтому числі нематеріальними активами та іншими ніж товари,\nоб'єктами власності за компенсацію, а також операції з\nбезоплатного надання результатів робіт (послуг). Продаж\nрезультатів робіт (послуг) включає, зокрема, надання права на\nкористування товарами у межах договорів лізингу (оренди), продаж,\nпередачу права на підставі авторських або ліцензійних договорів, а\nтакож інші способи передачі об'єктів авторського права, патентів,\nзнаків для товарів і послуг, інших об'єктів права інтелектуальної,\nв тому числі промислової, власності.\n1.32. Господарська діяльність - будь-яка діяльність особи,\nнаправлена на отримання доходу в грошовій, матеріальній або\nнематеріальній формах, у разі коли безпосередня участь такої особи\nв організації такої діяльності є регулярною, постійною та\nсуттєвою. Під безпосередньою участю слід розуміти зазначену\nдіяльність особи через свої постійні представництва, філіали,\nвідділення, інші відокремлені підрозділи, а також через довірену\nособу, агента або будь-яку іншу особу, яка діє від імені та на\nкористь першої особи.\n1.33. Лотерея - господарська операція, яка передбачає продаж\nгравцю права на участь у розігруванні призу за випадковою\nвірогідністю за кошти або в обмін на інші цінності, а також\nбезоплатне отримання такого призу у власність, у разі визнання\nтакого гравця переможцем.\nПризовий фонд - сукупність призів, які підлягають виплаті\nпереможцям лотереї відповідно до оприлюднених умов її проведення.\n{ Статтю 1 доповнено пунктом 1.33 згідно із Законом N 1969-III\n( 1969-14 ) від 21.09.2000 }\n1.34. Інститути спільного інвестування (ІСІ) - інвестиційні\nфонди та взаємні фонди інвестиційних компаній, корпоративні\nінвестиційні фонди та пайові інвестиційні фонди, що створені\nвідповідно до законодавства.\n1.35. Фрахт\n1.35.1. Фрахт - винагорода (компенсація), що сплачується за\nдоговорами перевезення, найму або піднайму судна або транспортного\nзасобу (їх частин) для цілей:\nперевезення вантажів та пасажирів морськими або повітряними\nсуднами;\nперевезення вантажів залізничним або автомобільним\nтранспортом.\n1.35.2. Доходи нерезидентів, отримані як фрахт,\nоподатковуються за правилами, визначеними пунктом 13.5 статті 13\nцього Закону.\n1.35.3. Для цілей цього Закону під терміном \"базова ставка\nфрахту\" розуміється сума фрахту, включаючи витрати з навантаження,\nрозвантаження, перевантаження та складування (схову) товарів,\nзбільшена на суму витрат за рейс судна або іншого транспортного\nзасобу, сплачуваних (відшкодовуваних) фрахтувальником згідно з\nукладеним договором фрахтування.\n1.36. Інжиніринг - надання послуг (виконання робіт) зі\nскладання технічних завдань, проведення наукових досліджень,\nскладання проектних пропозицій, проведення техніко-економічних\nобстежень та інженерно-розвідувальних робіт з будівництва\nоб'єктів, розробка технічної документації, проектування та\nконструкторське опрацювання об'єктів техніки і технології,\nконсультації та авторський нагляд під час монтажних та\nпусконалагоджувальних робіт, а також консультації економічного,\nфінансового або іншого характеру, пов'язані з такими послугами\n(роботами).\n1.37. Договір довгострокового страхування життя - договір\nстрахування життя строком на 10 років і більше, який містить умову\nсплати страхових внесків (платежів, премій) протягом не менш як\n5 років та передбачає страхову виплату, якщо застрахована особа\nдожила до закінчення строку дії договору страхування чи події,\nпередбаченої у договорі страхування, або досягла віку, визначеного\nдоговором. Такий договір не може передбачати часткових виплат\nпротягом перших 10 років його дії, крім тих, що провадяться у разі\nнастання страхових випадків, пов'язаних із смертю застрахованої\nособи або нещасним випадком чи хворобою застрахованої особи, що\nпризвели до встановлення застрахованій особі інвалідності I групи,\nпри цьому страхова виплата провадиться незалежно від терміну\nсплати страхових внесків (платежів, премій).\n1.38. Сертифікат фонду операцій з нерухомістю - інвестиційний\nсертифікат, що засвідчує право його власника на отримання доходу\nвід інвестування в операції з нерухомістю відповідно до закону.\n{ Статтю 1 доповнено пунктом 1.38 згідно із Законом N 1957-IV\n( 1957-15 ) від 01.07.2004 }\n1.39. Іпотечний сертифікат (у тому числі іпотечний сертифікат\nучасті та іпотечний сертифікат з фіксованою дохідністю) -\nособливий вид цінного паперу, забезпечений іпотечними активами або\nіпотеками відповідно до закону.\n1.40. Консолідований іпотечний борг - зобов'язання за\nдоговорами про іпотечний кредит, реформовані кредитодавцем\nвідповідно до закону.\n1.41. Фонд банківського управління - кошти учасників фондів\nбанківського управління та інші активи, що знаходяться у довірчому\nуправлінні уповноваженого банку відповідно до закону.\n1.42. Недержавне пенсійне забезпечення - пенсійне\nзабезпечення, яке здійснюється недержавними пенсійними фондами,\nстраховими організаціями та банками відповідно до Закону України\n\"Про недержавне пенсійне забезпечення\" ( 1057-15 ).\n1.43. Інші терміни використовуються у значеннях, визначених\nзаконами з питань оподаткування, а також національними положеннями\n(стандартами) бухгалтерського обліку у випадках, визначених цим\nЗаконом, які не суперечать цьому Закону та іншим законам з питань\nоподаткування у частині визначення термінів."
    },
    {
      "provision_ref": "art2",
      "section": "2",
      "title": "Стаття 2. Платники податку",
      "content": "2.1. Платниками податку є:\n2.1.1. З числа резидентів - суб'єкти господарської\nдіяльності, бюджетні, громадські та інші підприємства, установи та\nорганізації, які здійснюють діяльність, спрямовану на отримання\nприбутку як на території України, так і за її межами.\n2.1.2. З числа нерезидентів - фізичні чи юридичні особи,\nстворені у будь-якій організаційно-правовій формі, які отримують\nдоходи з джерелом їх походження з України, за винятком установ та\nорганізацій, що мають дипломатичний статус або імунітет згідно з\nміжнародними договорами України або законом.\n2.1.3. Філії, відділення та інші відокремлені підрозділи\nплатників податку (далі - філії), зазначених у підпункті 2.1.1\nцього пункту, що не мають статусу юридичної особи, розташовані на\nтериторії іншої, ніж такий платник податку, територіальної\nгромади.\nПлатник податку, який має такі філії, може прийняти рішення\nщодо сплати консолідованого податку та сплачувати податок до\nбюджетів територіальних громад за місцезнаходженням філій, а також\nдо бюджету територіальної громади за своїм місцезнаходженням,\nвизначений згідно з нормами цього Закону та зменшений на суму\nподатку, сплаченого до бюджетів територіальних громад за\nмісцезнаходженням філій.\nСума податку на прибуток філій за відповідний звітний\n(податковий) період визначається розрахунково виходячи із\nзагальної суми податку, нарахованого платником податку,\nрозподіленого пропорційно питомій вазі суми валових витрат філій\nта амортизаційних відрахувань, нарахованих по основних фондах\nтакого платника податку, які розташовані за місцезнаходженням\nфілії, у загальній сумі валових витрат та амортизаційних\nвідрахувань цього платника податку.\nВибір порядку сплати податку на прибуток, визначеного цим\nпідпунктом, здійснюється платником податку самостійно до 1 липня\nроку, що передує звітному, про що повідомляються податкові органи\nза місцезнаходженням такого платника податку та його філій\n(відокремлених підрозділів). Зміна порядку сплати податку протягом\nзвітного року не дозволяється. При цьому філії (відокремлені\nпідрозділи) подають податковому органу за своїм місцезнаходженням\nрозрахунок податкових зобов'язань щодо сплати консолідованого\nподатку, форма якого встановлюється центральним органом державної\nподаткової служби України, виходячи з положень цього підпункту.\n{ Абзац четвертий підпункту 2.1.3 пункту 2.1 статті 2 в редакції\nЗакону N 1523-III ( 1523-14 ) від 02.03.2000 }\nВідповідальність за своєчасне та повне внесення сум податку\nдо бюджету територіальної громади за місцезнаходженням філії несе\nплатник податку, у складі якого знаходиться така філія.\n2.1.4. Постійні представництва нерезидентів, які отримують\nдоходи з джерел їх походження з України або виконують агентські\n(представницькі) функції стосовно таких нерезидентів або їх\nзасновників.\n2.2. Платниками податку на прибуток, одержаний від\nгосподарської діяльності залізничного транспорту, є управління\nзалізниці. Перелік робіт та послуг, що належать до господарської\nдіяльності залізничного транспорту, затверджується Кабінетом\nМіністрів України.\n2.2.1. Доходи залізниць, одержані від господарської\nдіяльності залізничного транспорту, визначаються у межах доходних\nнадходжень, перерозподілених між залізницями у порядку,\nзатверджуваному Кабінетом Міністрів України.\n2.2.2. Платниками податку на прибуток, що одержаний не від\nгосподарської діяльності залізничного транспорту, є підприємства\nзалізничного транспорту та їх структурні підрозділи.\n2.3. Національний банк України та його установи (крім\nгоспрозрахункових, що оподатковуються у загальному порядку)\nсплачують до Державного бюджету України суму перевищення\nкошторисних доходів над кошторисними витратами відповідно до вимог\nстатті 5 Закону України \"Про Національний банк України\"\n( 679-14 ).\n2.4. Установи виконання покарань та їх підприємства, слідчі\nізолятори, в яких відповідно до Кримінально-виконавчого кодексу\nУкраїни ( 1129-15 ) та Закону України \"Про попереднє ув'язнення\"\n( 3352-12 ) засуджені та особи, взяті під варту, залучаються до\nсуспільно корисної праці, спрямовують доходи, отримані від\nдіяльності, визначеної центральним органом виконавчої влади з\nпитань виконання покарань, на фінансування господарської\nдіяльності таких установ та підприємств з включенням сум таких\nдоходів до відповідних кошторисів їх фінансування, затверджених\nцентральним органом виконавчої влади з питань виконання покарань.\n{ Пункт 2.4 статті 2 із змінами, внесеним згідно із Законами\nN 312-XIV ( 312-14 ) від 11.12.98, N 2377-IV ( 2377-15 ) від\n20.01.2005; в редакції Закону N 1254-VI ( 1254-17 ) від\n14.04.2009 }\n2.5. Постійне представництво до початку своєї господарської\nдіяльності стає на облік в податковому органі за своїм\nмісцезнаходженням у порядку, встановленому центральним податковим\nорганом України. Постійне представництво, яке розпочало свою\nгосподарську діяльність до реєстрації у податковому органі,\nвважається таким, що ухиляється від оподаткування, а одержані ним\nприбутки вважаються прихованими від оподаткування."
    },
    {
      "provision_ref": "art3",
      "section": "3",
      "title": "Стаття 3. Об'єкт оподаткування",
      "content": "3.1. Об'єктом оподаткування є прибуток, який визначається\nшляхом зменшення суми скоригованого валового доходу звітного\nперіоду, визначеного згідно з пунктом 4.3 цього Закону на:\nсуму валових витрат платника податку, визначених статтею 5\nцього Закону;\nсуму амортизаційних відрахувань, нарахованих згідно із\nстаттями 8 і 9 цього Закону."
    },
    {
      "provision_ref": "art4",
      "section": "4",
      "title": "Стаття 4. Валовий доход",
      "content": "4.1. Валовий доход - загальна сума доходу платника податку\nвід усіх видів діяльності, отриманого (нарахованого) протягом\nзвітного періоду в грошовій, матеріальній або нематеріальній\nформах як на території України, її континентальному шельфі,\nвиключній (морській) економічній зоні, так і за її межами.\nВаловий доход включає:\n4.1.1. Загальні доходи від продажу товарів (робіт, послуг),\nу тому числі допоміжних та обслуговуючих виробництв, що не мають\nстатусу юридичної особи, а також доходи від продажу цінних\nпаперів, деривативів, іпотечних сертифікатів участі, іпотечних\nсертифікатів з фіксованою дохідністю, сертифікатів фондів операцій\nз нерухомістю (за винятком операцій з їх первинного випуску\n(розміщення), операцій з їх кінцевого погашення (ліквідації) та\nоперацій з консолідованим іпотечним боргом відповідно до закону).\n{ Підпункт 4.1.1 пункту 4.1 статті 4 із змінами, внесеними згідно\nіз Законом N 639/97-ВР від 18.11.97, в редакції Закону N 1957-IV\n( 1957-15 ) від 01.07.2004 }\n4.1.2. Доходи від здійснення банківських, страхових та інших\nоперацій з надання фінансових послуг, торгівлі валютними\nцінностями, цінними паперами, борговими зобов'язаннями та\nвимогами.\n4.1.3. Доходи від операцій, передбачених статтею 7 цього\nЗакону.\n4.1.4. Доходи від спільної діяльності та у вигляді процентів,\nроялті, володіння борговими вимогами, доходів від здійснення\nоперацій лізингу (оренди), а також дивідендів (крім тих, які не\nпідлягають включенню до валового доходу відповідно до підпункту\n7.8.6 пункту 7.8 статті 7 цього Закону).\n4.1.5. Доходи, не враховані в обчисленні валового доходу\nперіодів, що передують звітному, та виявлені у звітному періоді.\n4.1.6. Доходи з інших джерел, у тому числі, але не виключно,\nу вигляді:\nсум безповоротної фінансової допомоги, отриманої платником\nподатку у звітному періоді, вартості товарів (робіт, послуг),\nбезоплатно наданих платнику податку у звітному періоді, крім їх\nнадання неприбутковим організаціям згідно з пунктом 7.11 статті 7\nцього Закону та у межах таких операцій між платником податку та\nйого відокремленими підрозділами, які не мають статусу юридичної\nособи, крім випадків, визначених у частині четвертій статті 3\nЗакону України \"Про списання вартості несплачених обсягів\nприродного газу\" ( 911-15 ); { Абзац другий підпункту 4.1.6 пункту\n4.1 статті 4 із змінами, внесеними згідно із Законом N 911-IV\n( 911-15 ) від 05.06.2003 }\nсум поворотної фінансової допомоги, отриманої платником\nподатку у звітному періоді, що залишається неповерненою на кінець\nтакого звітного періоду від осіб, що не є платниками цього податку\n(у тому числі нерезидентів), або осіб, які згідно із\nзаконодавством мають пільги з цього податку, включаючи право\nзастосовувати ставку податку нижчу, ніж установлена пунктом 7.2\nстатті 7 або статтею 10 цього Закону. У разі коли у майбутніх\nподаткових періодах платник податку повертає таку поворотну\nфінансову допомогу (її частину) особі, яка її надала, такий\nплатник податку збільшує суму валових витрат на суму такої\nповоротної фінансової допомоги (її частини) за наслідками\nподаткового періоду, в якому відбулося таке повернення. При цьому\nвалові доходи такого платника податку не збільшуються на суму\nумовно нарахованих процентів, а податкові зобов'язання особи, що\nнадала поворотну фінансову допомогу, не змінюються як при її\nвидачі, так і при її зворотному отриманні. Як виняток з правила,\nвизначеного цим абзацом, операції з отримання (надання) фінансової\nдопомоги між платником податку та його філіями, відділеннями,\nіншими відокремленими підрозділами, що не мають статусу юридичної\nособи, розташованими на території України, не призводять до зміни\nїх валових витрат або валових доходів;\nсум невикористаної частини коштів, що повертаються із\nстрахових резервів у порядку, передбаченому пунктом 12.2 цього\nЗакону;\nсум заборгованості, що підлягає включенню до валових доходів\nзгідно з пунктами 12.3 та 12.4 цього Закону;\nсум коштів страхового резерву, використаних не за\nпризначенням;\nвартості матеріальних цінностей, переданих платнику податку\nзгідно з договорами схову (у відповідальне зберігання) та\nвикористаних ним у власному виробничому чи господарському обороті;\nсум штрафів та/або неустойки чи пені, фактично одержаних за\nрішенням сторін договору або за рішенням відповідних державних\nорганів, суду;\nсум державного мита, попередньо сплаченого позивачем, що\nповертається на його користь за рішенням суду;\nсум акцизного збору, сплачених (нарахованих) покупцями\nпідакцизних товарів (за їх рахунок) на користь платника такого\nакцизного збору, уповноваженого законом вносити його до бюджету,\nта рентних платежів, а також сум збору у вигляді цільової надбавки\nдо діючого тарифу на електричну та теплову енергію; { Абзац\nдесятий підпункту 4.1.6 пункту 4.1 статті 4 із змінами, внесеними\nзгідно із Законом N 849-IV ( 849-15 ) від 22.05.2003 }\nдоходів від продажу електричної енергії (включаючи\nреактивну);\nсум дотацій і субсидій з фондів загальнообов'язкового\nдержавного соціального страхування або бюджетів, отриманих\nплатником податку. { Підпункт 4.1.6 пункту 4.1 статті 4 доповнено\nабзацом згідно із Законом N 1957-IV ( 1957-15 ) від 01.07.2004 }\n{ Підпункт 4.1.6 пункту 4.1 статті 4 із змінами, внесеними згідно\nіз Законом N 639/97-ВР від 18.11.97, в редакції Закону N 349-IV\n( 349-15 ) від 24.12.2002 }\n4.2. Не включаються до складу валового доходу: ( Абзац\nперший пункту 4.2 статті 4 в редакції Закону N 639/97-ВР від\n18.11.97 )\n4.2.1. Суми податку на додану вартість, отримані\n(нараховані) платником податку на додану вартість, нарахованого на\nвартість продажу товарів (робіт, послуг), за винятком випадків,\nколи підприємство-продавець не є платником податку на додану\nвартість.\nДо валових доходів платника, який зареєстрований як суб'єкт\nспеціального режиму оподаткування згідно із статтею 8-1 Закону\nУкраїни \"Про податок на додану вартість\" ( 168/97-ВР ),\nвключається позитивна різниця між сумами податку на додану\nвартість, нарахованими таким сільськогосподарським підприємством\nна ціну поставлених ним сільськогосподарських товарів протягом\nзвітного або попередніх звітному періодів, та сумами податку на\nдодану вартість, сплаченими (нарахованими) ним протягом звітного\nперіоду на ціну виробничих факторів, визначених пунктом 8-1.15\nстатті 8-1 зазначеного Закону. { Підпункт 4.2.1 пункту 4.2 статті\n4 доповнено абзацом другим згідно із Законом N 639-VI ( 639-17 )\nвід 31.10.2008 - зміни діють до 1 квітня 2011 року згідно із\nЗаконом N 2856-VI ( 2856-17 ) від 23.12.2010.\n4.2.2. Суми коштів або вартість майна, отримані платником\nподатку як компенсація (відшкодування) за примусове відчуження\nдержавою іншого майна платника податку у випадках, передбачених\nзаконодавством.\n4.2.3. Суми коштів або вартість майна, отримані платником\nподатку за рішенням суду або внаслідок задоволення претензій у\nпорядку, встановленому законодавством як компенсація прямих витрат\nабо збитків, понесених таким платником податку в результаті\nпорушення його прав та інтересів, що охороняються законом, у разі,\nякщо вони не були віднесені таким платником податку до складу\nвалових витрат або відшкодовані за рахунок коштів страхових\nрезервів.\n{ Підпункт 4.2.3 пункту 4.2 статті 4 із змінами, внесеними згідно\nіз Законами N 639/97-ВР від 18.11.97, N 762-IV ( 762-15 ) від\n15.05.2003\n4.2.4. Суми коштів у частині надмірно сплачених податків,\nзборів (обов'язкових платежів), що повертаються або мають бути\nповернені платнику податку з бюджетів, якщо такі суми не були\nвключені до складу валових витрат.\n4.2.5. Суми коштів або вартість майна, що надходять платнику\nподатку у вигляді прямих інвестицій або реінвестицій у\nкорпоративні права, емітовані таким платником податку, в тому\nчислі грошові або майнові внески, згідно з договорами про спільну\nдіяльність на території України без створення юридичної особи.\n4.2.6. Суми доходів органів виконавчої влади та органів\nмісцевого самоврядування від надання державних послуг (видачі\nдозволів (ліцензій), сертифікатів, посвідчень, реєстрації, інших\nпослуг, обов'язковість придбання яких передбачена законодавством),\nу разі зарахування таких доходів до відповідних бюджетів.\n4.2.7. Суми коштів у вигляді внесків, які:\nа) надходять до платників податку, що здійснюють недержавне\nпенсійне забезпечення відповідно до закону, від вкладників\nпенсійних фондів, вкладників пенсійних депозитних рахунків, а\nтакож осіб, що уклали договори страхування відповідно до Закону\nУкраїни \"Про недержавне пенсійне забезпечення\" ( 1057-15 );\nб) надходять до страховиків, що здійснюють довгострокове\nстрахування життя, від страхувальників;\nв) накопичуються за пенсійними вкладами, рахунками учасників\nфондів банківського управління відповідно до закону;\nсуми надходжень до неприбуткових установ і організацій згідно\nз вимогами пункту 7.11 цього Закону.\n4.2.8. Кошти спільного інвестування, а саме кошти, залучені\nвід інвесторів інститутів спільного інвестування (ІСІ), доходи від\nздійснення операцій з активами ІСІ та доходи, нараховані за\nактивами ІСІ, а також кошти, залучені від власників сертифікатів\nфондів операцій з нерухомістю, доходи від здійснення операцій з\nактивами фондів операцій з нерухомістю та доходи, нараховані за\nактивами фондів операцій з нерухомістю, створених відповідно до\nзакону.\n4.2.9. Суми одержаного платником податку емісійного доходу.\n{ У пункт 4.2 статті 4 включено підпункт 4.2.9 згідно із Законом\nN 398-V ( 398-16 ) від 30.11.2006 }\n4.2.10. Номінальну вартість взятих на облік, але неоплачених\n(непогашених) цінних паперів, які засвідчують відносини позики, а\nтакож платіжних документів, емітованих (виданих) боржником на\nкористь (на ім'я) платника податку як забезпечення або\nпідтвердження заборгованості такого боржника перед таким платником\nподатку (облігацій, ощадних сертифікатів, казначейських\nзобов'язань, векселів, боргових розписок, акредитивів, чеків,\nгарантій, банківських наказів та інших подібних платіжних\nдокументів).\n4.2.11. Доходи від спільної діяльності на території України\nбез створення юридичної особи, що оподатковані у порядку,\nвстановленому пунктом 7.7 статті 7 цього Закону, та дивіденди, які\nне підлягають включенню до валового доходу відповідно до підпункту\n7.8.6 пункту 7.8 статті 7 цього Закону.\n4.2.12. Кошти або майно, які повертаються власнику\nкорпоративних прав, емітованих юридичною особою, після повної і\nкінцевої ліквідації такої юридичної особи-емітента або після\nзакінчення договору про спільну діяльність, але не вище\nномінальної вартості акцій (часток, паїв).\n4.2.13. Кошти або майно, що надходять у вигляді міжнародної\nтехнічної допомоги, яка надається іншими державами відповідно до\nміжнародних угод, що набрали чинності у встановленому\nзаконодавством порядку.\n4.2.14. Кошти, що надаються платнику податку - суб'єктові\nінноваційної діяльності спеціалізованими державними і комунальними\nінноваційними фінансово-кредитними установами відповідно до Закону\nУкраїни \"Про інноваційну діяльність\" ( 40-15 ) та у порядку,\nвизначеному Кабінетом Міністрів України.\n4.2.15. Вартість основних фондів, безоплатно отриманих\nплатником податку з метою здійснення їх експлуатації у випадках,\nпередбачених законодавством:\nякщо такі основні фонди отримані за рішенням органів\nцентральної виконавчої влади;\nу разі отримання спеціалізованими експлуатуючими\nпідприємствами об'єктів енергопостачання, газо- і\nтеплозабезпечення, водопостачання, каналізаційних мереж відповідно\nдо рішень місцевих органів виконавчої влади та виконавчих органів\nрад, прийнятих у межах їх повноважень;\nу разі отримання підприємствами комунальної власності\nоб'єктів соціальної інфраструктури, зазначених у підпункті 5.4.9\nпункту 5.4 статті 5 цього Закону, що перебували на балансі інших\nпідприємств та утримувалися за їх рахунок.\nОсновні фонди, що отримуються у випадках, передбачених цим\nпідпунктом, приймаються на баланс за ринковою (оціночною) вартістю\nі з метою оподаткування не підлягають амортизації. { Абзац п'ятий\nпідпункту 4.2.15 пункту 4.2 статті 4 в редакції Закону N 398-V\n( 398-16 ) від 30.11.2006 }\nПорядок безоплатної передачі таких основних фондів\nвстановлюється Кабінетом Міністрів України.\n4.2.16. Кошти або майно, що надаються у вигляді\nбезповоротної допомоги громадським організаціям інвалідів та\nпідприємствам і організаціям, що визначені пунктом 7.12 статті 7\nцього Закону.\n4.2.17. Інші надходження, прямо визначені нормами цього\nЗакону.\n4.2.18. До 1 січня 2003 року кошти, що надходять з окремого\nспеціального рахунку Державного казначейства України підприємствам\nгірничо-металургійного комплексу на реалізацію інвестиційних\nпроектів, у тому числі для проведення реструктуризації, виведення\nнадлишкових та неефективних потужностей, відповідно до статті 3\nЗакону України \"Про подальший розвиток гірничо-металургійного\nкомплексу\" ( 2975-14 ).\n4.2.19. Суми коштів або вартість майна, одержаних засновником\nтретейського суду як третейський збір чи на покриття інших витрат,\nпов'язаних з вирішенням спору третейським судом відповідно до\nзакону.\n4.2.21. До 1 січня 2016 року сума коштів або вартість майна,\nотримані суб'єктами кінематографії (виробниками фільмів) і\nспрямовані на виробництво національних фільмів.\n4.3. Скоригований валовий доход - валовий доход, визначений\nзгідно з пунктом 4.1 цієї статті без врахування доходів,\nзазначених у пункті 4.2 цієї статті."
    },
    {
      "provision_ref": "art5",
      "section": "5",
      "title": "Стаття 5. Валові витрати",
      "content": "5.1. Валові витрати виробництва та обігу (далі - валові\nвитрати) - сума будь-яких витрат платника податку у грошовій,\nматеріальній або нематеріальній формах, здійснюваних як\nкомпенсація вартості товарів (робіт, послуг), які придбаваються\n(виготовляються) таким платником податку для їх подальшого\nвикористання у власній господарській діяльності.\n5.2. До складу валових витрат включаються:\n5.2.1. Суми будь-яких витрат, сплачених (нарахованих)\nпротягом звітного періоду у зв'язку з підготовкою, організацією,\nведенням виробництва, продажем продукції (робіт, послуг) і\nохороною праці, у тому числі витрати з придбання електричної\nенергії (включаючи реактивну), з урахуванням обмежень,\nустановлених пунктами 5.3-5.7 цієї статті.\n5.2.2. Суми коштів або вартість товарів (робіт, послуг),\nдобровільно перераховані (передані) протягом звітного року до\nДержавного бюджету України або бюджетів місцевого самоврядування,\nдо неприбуткових організацій, визначених у пункті 7.11 статті 7\nцього Закону суми коштів, що перераховані юридичним особам, у тому\nчислі неприбутковим організаціям - засновникам постійно діючого\nтретейського суду, у розмірі, що перевищує два відсотки, але не\nбільше п'яти відсотків оподатковуваного прибутку попереднього\nзвітного року, за винятком внесків, передбачених підпунктом 5.6.2\nпункту 5.6 цієї статті, та внесків, передбачених підпунктом 5.2.17\nцього пункту. { Абзац перший підпункту 5.2.2 пункту 5.2 статті 5\nіз змінами, внесеними згідно із Законами N 1957-IV ( 1957-15 ) від\n01.07.2004, N 2505-IV ( 2505-15 ) від 25.03.2005 }\n5.2.3. Сума коштів, перерахованих підприємствами\nвсеукраїнських об'єднань осіб, які постраждали внаслідок\nЧорнобильської катастрофи, на яких працює за основним місцем\nроботи не менше 75 відсотків таких осіб, цим об'єднанням для\nпроведення їх благодійної діяльності, але не більше 10 відсотків\nоподаткованого прибутку попереднього звітного періоду.\n5.2.4. Суми коштів, внесені до страхових резервів у порядку,\nпередбаченому статтею 12 цього Закону.\n5.2.5. Суми внесених (нарахованих) податків, зборів\n(обов'язкових платежів), установлених Законом України \"Про систему\nоподаткування\" ( 1251-12 ) (крім тих, що прямо не визначені у\nпереліку податків, зборів (обов'язкових платежів), визначених\nзазначеним Законом), включаючи акцизний збір та рентні платежі, а\nтакож збір у вигляді цільової надбавки до діючого тарифу на\nелектричну та теплову енергію, за винятком податків, зборів\n(обов'язкових платежів), передбачених підпунктами 5.3.3, 5.3.4, та\nпені, штрафів, неустойок, передбачених підпунктом 5.3.5 цієї\nстатті. { Абзац перший підпункту 5.2.5 пункту 5.2 статті 5 із\nзмінами, внесеними згідно із Законами N 349-IV ( 349-15 ) від\n24.12.2002, N 849-IV ( 849-15 ) від 22.05.2003 }\nДля платників податку, основною діяльністю яких є виробництво\nсільськогосподарської продукції, до складу валових витрат\nвключається плата за землю, що не використовується в\nсільськогосподарському виробничому обороті.\n5.2.6. Суми витрат, не віднесені до складу валових витрат\nминулих звітних податкових періодів у зв'язку з втратою, знищенням\nабо зіпсуттям документів, установлених правилами податкового\nобліку, та підтверджених такими документами у звітному податковому\nперіоді.\n5.2.7. Суми витрат, не враховані у минулих податкових\nперіодах у зв'язку з допущенням помилок та виявлених у звітному\nподатковому періоді у розрахунку податкового зобов'язання.\n5.2.8. Суми безнадійної заборгованості в частині, що не була\nвіднесена до валових витрат, у разі коли відповідні заходи щодо\nстягнення таких боргів не привели до позитивного наслідку. Для\nбанків та інших небанківських фінансових установ норми цього\nпункту діють з урахуванням норм статті 12 цього Закону.\n5.2.9. Суми витрат по операціях, передбачених пунктом 5.9\nцієї статті та статтею 7 цього Закону.\n5.2.10. Суми витрат, пов'язаних з поліпшенням основних фондів\nу межах, встановлених підпунктом 8.7.1 цього Закону, та суми\nперевищення балансової вартості основних фондів та нематеріальних\nактивів над вартістю їх продажу, визначені у порядку,\nвстановленому статтею 8 цього Закону.\n5.2.11. Суми витрат, пов'язаних з безоплатним наданням\nпрацівникам вугільної промисловості, непрацюючим пенсіонерам, які\nмають стаж роботи на підприємствах галузі не менш як 10 років на\nпідземних роботах або не менш як 20 років на поверхні, інвалідам з\nчисла осіб, що під час роботи на цих підприємствах отримали\nкаліцтво або професійні захворювання, а також сім'ям працівників\nвугільної промисловості, що загинули на виробництві, які отримують\nпенсію в разі втрати годувальника, вугілля на побутові потреби за\nнормами, що встановлюються у порядку, визначеному Кабінетом\nМіністрів України.\n5.2.12. Суми коштів, спрямовані уповноваженими банками до\nдодаткового спеціального резерву страхування коштів пенсійного\nфонду банківського управління відповідно до Закону України \"Про\nвнесення змін до Закону України \"Про проведення експерименту в\nжитловому будівництві на базі холдингової компанії \"Київміськбуд\"\n( 3044-14 ).\n5.2.13. Суми коштів або вартість майна, добровільно\nперераховані (передані) для цільового використання з метою охорони\nкультурної спадщини установам науки, освіти, культури,\nзаповідникам, музеям, у розмірі, що перевищує два відсотки, але не\nбільше десяти відсотків оподатковуваного прибутку попереднього\nзвітного періоду.\n5.2.15. Суми витрат, пов'язаних з підтвердженням\nвідповідності продукції, систем якості, систем управління якістю,\nсистем екологічного управління, персоналу встановленим вимогам\nвідповідно до Закону України \"Про підтвердження відповідності\"\n( 2406-14 ).\n5.2.16. Суми витрат, пов'язаних з розвідкою (дорозвідкою) та\nоблаштуванням нафтових та газових родовищ (за винятком витрат на\nспорудження будь-яких свердловин, що використовуються для розробки\nнафтових та газових родовищ, а також інших витрат, пов'язаних з\nпридбанням (виготовленням) основних фондів, які підлягають\nамортизації на умовах статті 8 цього Закону).\n{ Пункт 5.2 статті 5 доповнено підпунктом 5.2.16 згідно із Законом\nN 2712-III ( 2712-14 ) від 20.09.2001 - набуває чинності з\n01.01.2002 року, в редакції Закону N 2505-IV ( 2505-15 ) від\n25.03.2005 }\n5.2.17. Суми коштів або вартість майна, добровільно\nперераховані (передані) організаціям роботодавців та їх\nоб'єднанням, створеним відповідно до закону з цього питання, у\nвигляді вступних, членських та цільових внесків, але не більше\n0,2 відсотка фонду оплати праці платника податку у розрахунку за\nзвітний рік.\n5.2.18. Суми коштів або вартість майна, добровільно\nперераховані (передані) для цільового використання з метою\nвиробництва національних фільмів (у тому числі анімаційних) та\nаудіовізуальних творів на користь резидентів, але не більше 10\nвідсотків оподатковуваного прибутку попереднього податкового\nперіоду.\n5.2.19. Сума коштів, перерахованих організатору\nфізкультурно-оздоровчих або спортивних заходів з метою підготовки\nі проведення фізкультурно-оздоровчих або спортивних заходів, а\nтакож суб'єктам сфери фізичної культури і спорту, але не більше\nтрьох відсотків оподатковуваного прибутку попереднього звітного\nперіоду.\n5.2.20. Сума коштів або вартість майна, у тому числі вартість\nсценічно-постановочних засобів, перерахованих (переданих)\nсуб'єктом кінематографії (виробником, розповсюджувачем,\nдемонстратором) на виробництво національних фільмів.\n5.3. Не включаються до складу валових витрат витрати на:\n5.3.1. Потреби, не пов'язані з веденням господарської\nдіяльності, а саме:\nорганізацію та проведення прийомів, презентацій, свят, розваг\nта відпочинку, придбання та розповсюдження подарунків (крім\nблагодійних внесків та пожертвувань неприбутковим організаціям,\nвизначеним пунктом 7.11 цього Закону, та витрат, пов'язаних з\nпроведенням рекламної діяльності, які регулюються нормами\nпідпункту 5.4.4 цієї статті). Обмеження частини другої цього\nпідпункту не стосуються платників податку, основною діяльністю\nяких є організація прийомів, презентацій і свят за замовленням та\nза рахунок інших осіб;\nпридбання лотерей, участь в азартних іграх;\nфінансування особистих потреб фізичних осіб за винятком\nвиплат, передбачених пунктами 5.6 і 5.7 цієї статті, та в інших\nвипадках, передбачених нормами цього Закону.\n5.3.2. Придбання, будівництво, реконструкцію, модернізацію,\nремонт та інші поліпшення основних фондів та витрати, пов'язані з\nвидобутком корисних копалин, а також з придбанням нематеріальних\nактивів, які підлягають амортизації, згідно із статтями 8 і 9 та\nпідпунктом 7.9.4 цього Закону.\n5.3.3. Сплату податку на прибуток підприємств, податку на\nнерухомість, а також податків, установлених пунктами 7.8, 10.2 і\nстаттею 13 цього Закону; сплату податку на додану вартість,\nвключеного до ціни товарів (робіт, послуг), що придбаваються\nплатником податку для виробничого або невиробничого використання,\nсплату податків на доходи фізичних осіб, які відраховуються за\nрахунок сум виплат таких доходів згідно із законом України про\nоподаткування доходів фізичних осіб.\nДля платників податку на прибуток підприємств, які не\nзареєстровані як платники податку на додану вартість, до складу\nвалових витрат виробництва (обігу) входять суми податків на додану\nвартість, сплачених у складі ціни придбання товарів (робіт,\nпослуг), вартість яких належать до валових витрат такого платника\nподатку.\nУ разі якщо платник податку на прибуток, зареєстрований як\nплатник податку на додану вартість, одночасно здійснює операції з\nпродажу товарів (робіт, послуг), що оподатковуються податком на\nдодану вартість та звільнені від оподаткування, або не є об'єктом\nоподаткування таким податком, податок на додану вартість,\nсплачений у складі витрат на придбання товарів (робіт, послуг),\nякі відносяться до складу валових витрат, та основних фондів і\nнематеріальних активів, що підлягають амортизації, включається\nвідповідно до валових витрат або балансова вартість відповідної\nгрупи основних фондів збільшується на суму, що не включена до\nскладу податкового кредиту такого платника податку згідно із\nЗаконом України \"Про податок на додану вартість\" ( 168/97-ВР ).\n{ Підпункт 5.3.3 доповнено абзацом третім згідно із Законом\nN 639/97-ВР від 18.11.97 }\nДо валових витрат платника, який зареєстрований як суб'єкт\nспеціального режиму оподаткування згідно із статтею 8-1 Закону\nУкраїни \"Про податок на додану вартість\" ( 168/97-ВР ),\nвключається від'ємна різниця, розрахована за правилами абзацу\nдругого підпункту 4.2.1 пункту 4.2 статті 4 цього Закону.\n{ Підпункт 5.3.3 пункту 5.3 статті 5 доповнено абзацом четвертим\nзгідно із Законом N 639-VI ( 639-17 ) від 31.10.2008 - зміни діють\nдо 1 квітня 2011 року згідно із Законом N 2856-VI ( 2856-17 ) від\n23.12.2010.\n5.3.4. Сплату вартості торгових патентів, яка враховується у\nзменшення податкових зобов'язань платника податку в порядку,\nпередбаченому пунктом 16.3 цього Закону.\n5.3.5. Сплату штрафів та/або неустойки чи пені за рішенням\nсторін договору або за рішенням відповідних державних органів,\nсуду.\n5.3.6. Утримання органів управління об'єднань платників\nподатку, включаючи утримання холдінгових компаній, які є окремими\nюридичними особами.\nПід терміном \"холдингові компанії\" слід розуміти юридичних\nосіб, які є власниками інших юридичних осіб або здійснюють\nконтроль над такими юридичними особами як пов'язані особи,\nвідповідно до пункту 1.26 цього Закону.\n5.3.7. Виплату емісійного доходу на користь емітента\nкорпоративних прав.\n5.3.8. Виплату дивідендів.\n5.3.9. Виплату винагород або інших видів заохочень пов'язаним\nз таким платником податку фізичним чи юридичним особам у разі,\nякщо немає документальних доказів, що таку виплату або заохочення\nбуло проведено як компенсацію за фактично надану послугу\n(відпрацьований час). За наявності зазначених документальних\nдоказів віднесенню до складу валових витрат підлягають фактичні\nсуми виплат (заохочень), але не більші ніж суми, розраховані за\nзвичайними цінами.\nНе підлягають віднесенню до складу валових витрат суми\nзбитків платника податку, понесених у зв'язку з продажем товарів\n(робіт, послуг) або їх обміном за цінами, що нижчі за звичайні,\nпов'язаним з таким платником податку особам.\nУ разі коли сума виплат (заохочень) або її частина пов'язаним\nфізичним особам не визнаються валовими витратами, така сума (або\nїї частина) є базою для нарахування внесків на соціальні заходи,\nпередбачені пунктом 5.7 цієї статті.\nНе належать до складу валових витрат будь-які витрати, не\nпідтверджені відповідними розрахунковими, платіжними та іншими\nдокументами, обов'язковість ведення і зберігання яких передбачена\nправилами ведення податкового обліку.\nУ разі втрати, знищення або зіпсуття зазначених документів\nплатник податку має право письмово заявити про це податковому\nоргану та здійснити заходи, необхідні для поновлення таких\nдокументів. Письмова заява має бути надіслана до/або разом з\nподанням розрахунку податкових зобов'язань звітного періоду. Якщо\nплатник податку не подасть у такий строк письмову заяву та не\nпоновить зазначених документів до закінчення податкового періоду,\nщо настає за звітним, непідтверджені відповідними документами\nвитрати не визнаються валовими витратами і на суму недосплаченого\nподатку нараховується пеня у розмірі облікової ставки\nНаціонального банку України, збільшеної в 1,2 раза.\nЯкщо платник податку поновить зазначені документи у наступних\nперіодах, підтверджені витрати (з урахуванням сплаченої пені)\nвключаються до валових витрат податкового періоду, на який\nприпадає таке поновлення.\n5.4. Особливості віднесення витрат подвійного призначення до\nскладу валових витрат платника податку\nДо валових витрат включаються:\n5.4.1. Витрати платника податку на забезпечення найманих\nпрацівників спеціальним одягом, взуттям, обмундируванням, що\nнеобхідні для виконання професійних обов'язків, а також продуктами\nспеціального харчування за переліком, що встановлюється Кабінетом\nМіністрів України, який для банківських установ доповнюється\nпереліком, затвердженим Національним банком України. { Підпункт\n5.4.1 пункту 5.4 статті 5 із змінами, внесеними згідно із Законом\nN 1533-VI ( 1533-17 ) від 23.06.2009 }\n5.4.2. Витрати, крім тих, що підлягають амортизації,\nпов'язані з науково-технічним забезпеченням господарської\nдіяльності, на винахідництво і раціоналізацію господарських\nпроцесів, проведення дослідно-експериментальних та\nконструкторських робіт, виготовлення та дослідження моделей і\nзразків, пов'язаних з основною діяльністю платника податку,\nвиплатою роялті та придбанням нематеріальних активів (крім тих, що\nпідлягають амортизації) для їх використання в господарській\nдіяльності платника податку. Норми цього підпункту стосуються\nвитрат на зазначені заходи незалежно від того, чи призвели такі\nзаходи до збільшення доходів платника податку.\nВитрати на придбання літератури для інформаційного\nзабезпечення господарської діяльності платника податку, у тому\nчислі з питань законодавства, і передплату спеціалізованих\nперіодичних видань, а також на проведення аудиту згідно з чинним\nзаконодавством, включаючи проведення добровільного аудиту за\nрішенням платника податку. { Абзац другий підпункту 5.4.2 пункту\n5.4 статті 5 в редакції Закону N 639/97-ВР від 18.11.97 }\nВитрати платника податку, пов'язані з професійною\nпідготовкою, навчанням, перепідготовкою або підвищенням\nкваліфікації осіб, які перебувають у трудових відносинах з таким\nплатником податку; витрати на навчання та (або) професійну\nпідготовку у вітчизняних вищих та професійно-технічних навчальних\nзакладах інших осіб, які не перебувають з таким платником податку\nу трудових відносинах, але уклали з ним письмову угоду (договір,\nконтракт) про взяті ними зобов'язання відпрацювати у платника\nподатку після закінчення вищого та (або) професійно-технічного\nнавчального закладу та отримання спеціальності (кваліфікації) не\nменше трьох років; витрати на організацію навчально-виробничої\nпрактики за профілем основної діяльності платника податку або в\nструктурних підрозділах, що забезпечують його господарську\nдіяльність, осіб, які навчаються у вищих та професійно-технічних\nнавчальних закладах. Зазначені витрати включаються до валових\nвитрат у розмірі до 3 відсотків фонду оплати праці звітного\nперіоду. { Абзац третій підпункту 5.4.2 пункту 5.4 статті 5 в\nредакції Закону N 2229-IV ( 2229-15 ) від 14.12.2004 }\nОбов'язки з доведення зв'язку витрат на цілі, обумовлені цим\nпідпунктом, з основною діяльністю платника податку, покладаються\nна такого платника податку.\nУ разі виникнення розбіжностей між податковим органом та\nплатником податку стосовно зв'язку витрат на цілі, обумовлені цим\nпідпунктом, з основною діяльністю платника податку, такі\nподаткові органи зобов'язані звернутися до Міністерства України у\nсправах науки і технологій, чий експертний висновок є підставою\nдля прийняття рішення податковим органом.\nОскарження рішень податкових органів, прийнятих на підставі\nекспертних висновків Міністерства України у справах науки і\nтехнологій, провадиться платниками податку в загальному порядку.\n5.4.3. Будь-які витрати на гарантійний ремонт\n(обслуговування) або гарантійні заміни товарів, проданих\nплатником податку, вартість яких не компенсується за рахунок\nпокупців таких товарів, але не більше від суми, яка відповідає\nрівню гарантійних замін, прийнятих (оприлюднених) платником\nподатку, але не вище 10 відсотків від сукупної вартості таких\nтоварів, що були продані, та по яких не закінчився строк\nгарантійного обслуговування. { Абзац перший підпункту 5.4.3\nпункту 5.4 статті 5 із змінами, внесеними згідно із Законом\nN 639/97-ВР від 18.11.97 }\nУ разі здійснення гарантійних замін товарів платник податку\nзобов'язаний вести окремий облік бракованих товарів, повернутих\nпокупцями, а також облік покупців, що отримали таку заміну або\nпослуги з ремонту (обслуговування), у порядку, встановленому\nцентральним податковим органом.\nЗдійснення заміни товару без зворотного отримання бракованого\nтовару або без належного ведення зазначеного обліку не дає права\nна збільшення валових витрат продавця такого товару на вартість\nзамін.\nПорядок гарантійного ремонту (обслуговування) або гарантійних\nзамін ( 506-2002-п ), а також перелік товарів, на які\nвстановлюється гарантійне обслуговування, визначаються Кабінетом\nМіністрів України на підставі норм законодавства з питань захисту\nправ споживачів.\nПід терміном \"оприлюднення\" слід розуміти розповсюджене в\nзмісті реклами, технічної документації, договору або іншого\nдокумента зобов'язання продавця щодо умов та строків гарантійного\nобслуговування.\n5.4.4. Витрати платника податку на проведення передпродажних\nта рекламних заходів стосовно товарів (робіт, послуг), що\nпродаються (надаються) такими платниками податку.\nВитрати на організацію прийомів, презентацій і свят,\nпридбання і розповсюдження подарунків, включаючи безоплатну\nроздачу зразків товарів або безоплатне надання послуг (виконання\nробіт) з рекламними цілями, але не більше двох відсотків від\nоподаткованого прибутку платника податку за попередній звітний\n(податковий) рік. { Абзац другий підпункту 5.4.4 пункту 5.4\nстатті 5 із змінами, внесеними згідно із Законами N 639/97-ВР від\n18.11.97, N 349-IV ( 349-15 ) від 24.12.2002 }\n5.4.5. Будь-які витрати платника податку, пов'язані з\nутриманням та експлуатацією фондів природоохоронного призначення\n(крім витрат, що підлягають амортизації або відшкодуванню згідно\nіз нормами статей 8 і 9 цього Закону), які перебувають у його\nвласності, витрати із самостійного зберігання, переробки,\nзахоронення або оплати послуг із зберігання, переробки,\nзахоронення та ліквідації відходів від господарської діяльності\nплатника податку сторонніми організаціями, з очищення стічних\nвод, інші витрати на збереження екологічних систем, які\nперебувають під негативним впливом господарської діяльності\nплатника податку.\nУ разі виникнення розбіжностей між податковим органом та\nплатником податку стосовно зв'язку проведених витрат на\nприродоохоронні заходи з діяльністю платника податку податкові\nоргани зобов'язані звернутися до Міністерства охорони\nнавколишнього природного середовища та ядерної безпеки України,\nчий експертний висновок є підставою для прийняття рішення\nподатковим органом.\n5.4.6. Будь-які витрати зі страхування ризиків загибелі\nврожаю, транспортування продукції платника податку; цивільної\nвідповідальності, пов'язаної з експлуатацією транспортних засобів,\nщо перебувають у складі основних фондів платника податку;\nекологічної та ядерної шкоди, що може бути завдана платником\nподатку іншим особам; майна платника податку; будь-які витрати із\nстрахування ризиків, пов'язаних із виробництвом національних\nфільмів; кредитних та інших ризиків платника податку, пов'язаних\nіз здійсненням ним господарської діяльності, у межах звичайної\nціни страхового тарифу відповідного виду страхування, діючого на\nмомент укладення такого страхового договору, за винятком\nстрахування життя, здоров'я або інших ризиків, пов'язаних з\nдіяльністю фізичних осіб, що перебувають у трудових відносинах з\nплатником податку, обов'язковість якого не передбачена\nзаконодавством, або будь-які витрати зі страхування сторонніх\nфізичних чи юридичних осіб. { Абзац перший підпункту 5.4.6 пункту\n5.4 статті 5 із змінами, внесеними згідно із Законами N 1957-IV\n( 1957-15 ) від 01.07.2004, N 1909-VI ( 1909-17 ) від 18.02.2010 }\nЯкщо умови страхування передбачають виплату страхового\nвідшкодування на користь платника податку - страхувальника,\nзастраховані збитки, понесені таким платником податку, відносяться\nдо його валових витрат у податковий період їх понесення, а суми\nстрахового відшкодування таких збитків включаються до валових\nдоходів такого платника податку у податковий період їх отримання.\nВіднесення до складу валових витрат платника податку витрат\nіз страхування (крім витрат по медичному, пенсійному страхуванню\nта за обов'язковими видами страхування) здійснюється в розмірі, що\nне перевищує 5 відсотків валових витрат (10 відсотків - для\nсуб'єктів кінематографії, які здійснюють виробництво національних\nфільмів) за звітний податковий період, наростаючим підсумком з\nпочатку року, а для сільськогосподарських підприємств - за звітний\nподатковий рік. { Підпункт 5.4.6 пункту 5.4 статті 5 доповнено\nабзацом згідно із Законом N 2505-IV ( 2505-15 ) від 25.03.2005; із\nзмінами, внесеними згідно із Законами N 2642-IV ( 2642-15 ) від\n03.06.2005, N 2771-IV ( 2771-15 ) від 07.07.2005, N 1909-VI\n( 1909-17 ) від 18.02.2010 }\n5.4.7. Будь-які витрати на придбання ліцензій та інших\nспеціальних дозволів, виданих державними органами для ведення\nосновної діяльності, включаючи плату за реєстрацію підприємства в\nорганах державної реєстрації, зокрема, в органах місцевого\nсамоврядування, їх виконавчих органах, крім витрат на придбання\nторгових патентів, установлених Законом України \"Про патентування\nдеяких видів підприємницької діяльності\" ( 98/96-ВР ). Витрати на\nпридбання ліцензій та інших спеціальних дозволів на право\nздійснення за межами України вилову риби та морепродуктів, а\nтакож надання транспортних послуг.\n5.4.8. Витрати на відрядження фізичних осіб, що перебувають у\nтрудових відносинах з таким платником податку або є членами\nкерівних органів платника податку, у межах фактичних витрат особи,\nяка відряджена, на проїзд (включаючи перевезення багажу) як до\nмісця відрядження і назад, так і за місцем відрядження, оплату\nвартості проживання у готелях (мотелях), а також включених до\nтаких рахунків витрат на харчування чи побутові послуги (прання,\nчистка, лагодження та прасування одягу, взуття чи білизни), найм\nінших жилих приміщень, телефонних рахунків, оформлення закордонних\nпаспортів, дозволів на в'їзд (віз), обов'язкового страхування,\nвитрат на усний та письмовий переклади, інших документально\nоформлених витрат, пов'язаних з правилами в'їзду та перебування у\nмісці відрядження, включаючи будь-які збори і податки, що\nпідлягають сплаті у зв'язку зі здійсненням таких витрат. { Абзац\nперший підпункту 5.4.8 пункту 5.4 статті 5 із змінами, внесеними\nзгідно із Законом N 639/97-ВР від 18.11.97 }\nЗазначені витрати можуть бути включені до складу валових\nвитрат платника податку лише за наявності підтверджуючих\nдокументів, що засвідчують вартість цих витрат у вигляді\nтранспортних квитків або транспортних рахунків (багажних\nквитанцій), рахунків з готелів (мотелів) або від інших осіб, що\nнадають послуги з розміщення та проживання фізичної особи,\nстрахових полісів тощо. Не включається до складу витрат платника\nподатку готівка, витрачена на цілі, визначені підпунктами 5.3.1 та\n5.4.4 цієї статті, а також на цілі, не пов'язані з відшкодуванням\nособистих витрат фізичної особи, яка перебуває у відрядженні.\nНе дозволяється відносити до складу витрат на харчування\nвартість алкогольних напоїв та тютюнових виробів, суми \"чайових\",\nза винятком випадків, коли суми таких \"чайових\" включаються до\nрахунку згідно із законами країни перебування, а також плати за\nвидовищні заходи.\nДодатково до витрат, визначених абзацом першим цього\nпідпункту, відносяться не підтверджені документально витрати на\nхарчування та фінансування інших власних потреб фізичної особи\n(добових витрат), понесених у зв'язку з її відрядженням, у межах\nграничних норм, встановлюваних Кабінетом Міністрів України за\nкожний повний день відрядження, включаючи день від'їзду та\nприїзду.\nЗазначені граничні норми встановлюються в гривнях:\nв єдиній сумі для відряджень за кордон незалежно від країни\nвідрядження та статусу населених пунктів;\nв єдиній сумі для відряджень у межах України незалежно від\nстатусу населених пунктів.\nКабінетом Міністрів України окремо визначаються граничні\nнорми добових для відряджених членів екіпажів суден (інших\nтранспортних засобів) або суми, що направляються на харчування\nтаких членів екіпажів замість добових, у разі, якщо такі судна\n(інші транспортні засоби): { Підпункт 5.4.8 пункту 5.4 статті 5\nдоповнено абзацом восьмим згідно із Законом N 639/97-ВР від\n18.11.97 }\nздійснюють комерційну, промислову, науково-пошукову чи\nриболовецьку діяльність за межами територіального моря (вод)\nУкраїни; { Підпункт 5.4.8 пункту 5.4 статті 5 доповнено абзацом\nдев'ятим згідно із Законом N 639/97-ВР від 18.11.97 }\nвиконують міжнародні рейси для здійснення навігаційної\nдіяльності чи перевезення пасажирів або вантажів за плату за\nмежами повітряного або митного кордонів України; { Підпункт 5.4.8\nпункту 5.4 статті 5 доповнено абзацом десятим згідно із Законом\nN 639/97-ВР від 18.11.97 }\nвикористовуються для аварійно-рятувальних та\nпошуково-рятувальних робіт за межами митного кордону або\nтериторіального моря (вод) України. { Підпункт 5.4.8 пункту 5.4\nстатті 5 доповнено абзацом одинадцятим згідно із Законом\nN 639/97-ВР від 18.11.97 }\nСума добових визначається:\nу разі відрядження у межах України та країн, з якими не\nвстановлено або спрощено прикордонний контроль, - згідно з\nвідмітками відряджуючої та приймаючої сторони на посвідченні про\nвідрядження, форма якого затверджується центральним податковим\nорганом;\nу разі відрядження до країн, з якими встановлено повний\nприкордонний митний контроль, - згідно з відмітками органів\nприкордонного контролю у паспорті або документі, що його замінює.\nЗа відсутності зазначених відміток сума добових не\nвключається до валових витрат платника податку.\nБудь-які витрати на відрядження можуть бути включені до\nскладу валових витрат платника податку за наявності\nпідтверджуючих документів щодо зв'язку такого відрядження з\nосновною діяльністю такого платника податку - запрошень\nприймаючої сторони, діяльність якої збігається з діяльністю\nплатника податку; укладеного договору (контракту); інших\nдокументів, які встановлюють або засвідчують бажання встановити\nцивільно-правові відносини; документів, що засвідчують участь\nособи, яка відряджена стороною, у переговорах, конференціях або\nсимпозіумах, які проводяться за тематикою, що збігається з\nосновною діяльністю платника податку.\nЗа запитом представника податкового органу платник податку\nмає забезпечити за власний рахунок переклад звітних та\nпідтверджуючих документів, виданих іноземною мовою.\nСуми та склад витрат на відрядження державних службовців, а\nтакож інших осіб, які направляються у відрядження підприємствами,\nустановами та організаціями, які повністю або частково утримуються\n(фінансуються) за рахунок бюджетних коштів, визначаються Кабінетом\nМіністрів України ( 663-99-п ). Сума добових для таких категорій\nфізичних осіб не може перевищувати суму, встановлену абзацом\nдругим цього підпункту для інших відряджених осіб. Власник або\nуповноважена ним особа може встановлювати додаткові обмеження щодо\nсум та цілей використання коштів, наданих на відрядження.\n5.4.9. До валових витрат відносяться витрати платника податку\nна утримання, експлуатацію та забезпечення основної діяльності\nтаких об'єктів соціальної інфраструктури, що перебували на балансі\nта утримувалися за рахунок такого платника податку на момент\nнабрання чинності цим Законом (крім капітальних затрат, які\nпідлягають амортизації): { Абзац перший підпункту 5.4.9 пункту 5.4\nстатті 5 із змінами, внесеними згідно із Законом N 349-IV\n( 349-15 ) від 24.12.2002 }\nдитячих ясел або садків;\nзакладів середньої та середньої професійно-технічної освіти\nта закладів підвищення кваліфікації працівників такого платника\nподатку;\nдитячих, музичних та художніх шкіл, шкіл мистецтв, у разі\nякщо вони не надають платних послуг та не займаються іншою\nкомерційною діяльністю;\nзакладів охорони здоров'я, пунктів безоплатного медичного\nобстеження, профілактики та допомоги працівникам;\nспортивних залів і площадок, що використовуються безоплатно\nдля фізичного оздоровлення та психологічного відтворення\nпрацівників, клубів і будинків культури, в разі якщо вони не\nвикористовуються для надання платних послуг та іншої комерційної\nдіяльності (крім будинків відпочинку, туристичних баз та інших\nподібних закладів);\nприміщень, що використовуються платником податку для\nорганізації харчування працівників такого платника податку;\nбагатоквартирного житлового фонду, включаючи гуртожитки,\nодноквартирного житлового фонду в сільській місцевості та об'єктів\nжитлово-комунального господарства, які перебувають на балансі\nюридичних осіб, щодо яких платником податку прийнято документально\nоформлене рішення про передачу на баланс місцевих рад;\nдитячих таборів відпочинку за умови, що вони не здаються в\nоренду, не використовуються для надання платних послуг або іншої\nкомерційної діяльності. { Підпункт 5.4.9 пункту 5.4 статті 5\nдоповнено абзацом дев'ятим згідно із Законом N 639/97-ВР від\n18.11.97 }\n5.4.10. До валових витрат платника податку відносяться\nвитрати на утримання, експлуатацію та забезпечення основної\nдіяльності (крім тих, що підлягають амортизації): { Абзац перший\nпідпункту 5.4.10 пункту 5.4 статті 5 із змінами, внесеними згідно\nіз Законом N 349-IV ( 349-15 ) від 24.12.2002 }\nпунктів медичного огляду найманих працівників, наявність\nяких зумовлена законодавством або колективними договорами,\nукладеними згідно із законом; { Підпункт 5.4.10 пункту 5.4 статті\n5 доповнено абзацом другим згідно із Законом N 349-IV ( 349-15 )\nвід 24.12.2002 }\nприміщень житлового фонду, які належать юридичним особам,\nосновною діяльністю яких є надання платних послуг з туристичного\nобслуговування сторонніх громадян чи здавання таких приміщень в\nоренду (найм) стороннім громадянам або організаціям у порядку,\nвизначеному цим Законом;\nлегкових автомобілів, побутових літальних апаратів, моторних\nчовнів, катерів і яхт, призначених для відпочинку, що належать\nплатникам податку, основною діяльністю яких є надання платних\nпослуг з транспортного чи туристичного обслуговування сторонніх\nгромадян або організацій, а також якщо ці засоби належать\nспортивним організаціям і використовуються як спортивне знаряддя.\n{ Абзац підпункту 5.4.10 пункту 5.4 статті 5 в редакції Закону\nN 639/97-ВР від 18.11.97 }\nНе включаються до складу валових витрат витрати платника\nподатку (крім витрат на оплату праці) на утримання і експлуатацію\nприміщень житлового фонду (крім житлового фонду, визначеного у\nпідпункті 5.4.9 цієї статті), побутових літальних апаратів,\nмоторних човнів, катерів і яхт, призначених для відпочинку, що\nвикористовуються з іншими цілями, ніж зазначені у цьому підпункті,\nабо іншими платниками податку, ніж зазначені у цьому підпункті;\nвитрати, пов'язані з стоянкою та паркуванням легкових автомобілів,\nа також 50 відсотків витрат на придбання пально-мастильних\nматеріалів для легкових автомобілів та оперативну оренду легкових\nавтомобілів. При цьому платник податку звільняється від обов'язків\nдоведення зв'язку таких витрат з його господарською діяльністю.\n{ Абзац підпункту 5.4.10 пункту 5.4 статті 5 в редакції Закону\nN 639/97-ВР від 18.11.97; із змінами, внесеними згідно із Законами\nN 977-XIV ( 977-14 ) від 15.07.99, N 349-IV ( 349-15 ) від\n24.12.2002 }\nОбмеження, встановлені цим підпунктом, не стосуються\nплатників податку, основною діяльністю яких є надання послуг з\nутримання та експлуатації приміщень житлового фонду, побутових\nлітальних апаратів, моторних човнів, катерів і яхт, призначених\nдля відпочинку, які належать іншим особам, за замовленням та за\nрахунок таких інших осіб.\n5.5. Особливості визначення складу витрат платника податку у\nразі сплати процентів за борговими зобов'язаннями\n5.5.1. До складу валових витрат відносяться будь-які витрати,\nпов'язані з виплатою або нарахуванням процентів за борговими\nзобов'язаннями (у тому числі за будь-якими кредитами, депозитами)\nпротягом звітного періоду, якщо такі виплати або нарахування\nздійснюються у зв'язку з веденням господарської діяльності\nплатника податку.\n5.5.2. Для платника податку, 50 та більше відсотків\nстатутного капіталу (акцій, інших корпоративних прав) якого\nперебуває у власності або управлінні нерезидента (нерезидентів),\nвіднесення до складу валових витрат на виплату або нарахування\nпроцентів за кредитами та іншими борговими зобов'язаннями на\nкористь таких нерезидентів та пов'язаних з ними осіб дозволяється\nу сумі, що не перевищує суму доходів такого платника податку,\nотриману протягом звітного періоду у вигляді процентів від\nрозміщення власних активів, збільшену на суму, що дорівнює 50\nвідсоткам оподатковуваного прибутку звітного періоду, без\nурахування суми таких отриманих процентів.\n5.5.3. До нерезидентів, визначених у підпункті 5.5.2,\nприрівнюються з метою оподаткування також юридичні особи,\nзвільнені від сплати цього податку згідно з положеннями пунктів\n7.11-7.13, 7.19 статті 7 цього Закону, чи ті, що відповідно до\nзаконодавства сплачують цей податок за ставками іншими, ніж\nвстановлені у пункті 7.2 статті 7 або статті 10 цього Закону.\n5.5.4. Для цілей підпункту 5.5.2 оподатковуваний прибуток без\nврахування процентів визначається як скоригований валовий доход\nзвітного періоду без урахування доходу звітного періоду,\nотриманого у вигляді процентів, зменшений на суму валових витрат\nзвітного періоду, за винятком валових витрат звітного періоду,\nпов'язаних із виплатою процентів.\n5.5.5. Витрати на сплату процентів, які відповідають вимогам\nпідпункту 5.5.1, але не віднесені до складу витрат виробництва\n(обігу) згідно з положеннями підпункту 5.5.2 протягом звітного\nперіоду, підлягають перенесенню на результати майбутніх податкових\nперіодів із збереженням обмежень, передбачених пунктом 5.5.2.\n5.6. Особливості визначення складу витрат на оплату праці\n5.6.1. З урахуванням норм пункту 5.3 цієї статті до складу\nвалових витрат платника податку відносяться витрати на оплату\nпраці фізичних осіб, що перебувають у трудових відносинах з таким\nплатником податку (далі - працівники), які включають витрати на\nвиплату основної і додаткової заробітної плати та інших видів\nзаохочень і виплат, виходячи з тарифних ставок, у вигляді премій,\nзаохочень, відшкодувань вартості товарів (робіт, послуг), витрати\nна виплату авторських винагород та виплат за виконання робіт\n(послуг), згідно з договорами цивільно-правового характеру,\nбудь-які інші виплати в грошовій або натуральній формі,\nвстановлені за домовленістю сторін (крім сум матеріальної\nдопомоги, які звільняються від оподаткування згідно з нормами\nзакону, що регулює питання оподаткування доходів фізичних осіб\n(законодавства, що встановлює правила оподаткування прибутковим\nподатком з громадян).\n5.6.2. Додатково до виплат, передбачених підпунктом 5.6.1\nцієї статті, до складу валових витрат платника податку включаються\nобов'язкові виплати, а також компенсація вартості послуг, які\nнадаються працівникам у випадках, передбачених законодавством,\nвнески платника податку на обов'язкове страхування життя або\nздоров'я працівників у випадках, передбачених законодавством, а\nтакож внески, визначені абзацом другим цього підпункту.\nЯкщо відповідно до договору довгострокового страхування життя\nабо будь-якого виду недержавного пенсійного забезпечення платник\nцього податку сплачує за власний рахунок добровільні внески на\nстрахування (недержавне пенсійне забезпечення) найманої ним\nфізичної особи, то такий платник податку має право віднести до\nскладу валових витрат кожного звітного податкового періоду\n(наростаючим підсумком) суму таких внесків, яка сукупно не\nперевищує 15 відсотків від заробітної плати, нарахованої такій\nнайманій особі протягом податкового року, на який припадають такі\nподаткові періоди.\nПри цьому сума таких платежів не може перевищувати розмірів,\nвизначених у підпункті 6.5.1 пункту 6.5 статті 6 Закону України\n\"Про податок з доходів фізичних осіб\" ( 889-15 ) протягом такого\nподаткового періоду.\n5.7. Особливості віднесення до складу витрат сум внесків на\nсоціальні заходи\n5.7.1. До складу валових витрат платника податку належать\nсуми єдиного внеску на загальнообов'язкове державне соціальне\nстрахування, нараховані в порядку, встановленому законодавством.\n{ Підпункт 5.7.1 пункту 5.7 статті 5 в редакції Законів N 429-IV\n( 429-15 ) від 16.01.2003, N 2464-VI ( 2464-17 ) від 08.07.2010 }\n5.7.2. Якщо наймана особа доручає працедавцю здійснювати\nвнески на довгострокове страхування життя або будь-який вид\nнедержавного пенсійного забезпечення за рахунок витрат на оплату\nпраці такої найманої особи, включених до складу валових витрат\nплатника податку відповідно до підпункту 5.6.1 пункту 5.6 цієї\nстатті, або на пенсійний вклад відповідно до пункту 22.25 цього\nЗакону, то такий працедавець не включає суму таких внесків до\nскладу своїх валових витрат та до бази для нарахування єдиного\nвнеску на загальнообов'язкове державне соціальне страхування.\n5.9. Платник податку веде податковий облік приросту (убутку)\nбалансової вартості товарів (крім тих, що підлягають амортизації,\nта цінних паперів), сировини, матеріалів, комплектуючих виробів,\nнапівфабрикатів, малоцінних предметів (далі - запасів) на складах,\nу незавершеному виробництві та залишках готової продукції, витрати\nна придбання та поліпшення (перетворення, зберігання) яких\nвключаються до складу валових витрат згідно з цим Законом (за\nвинятком тих, що отримані безкоштовно).\nВартість запасів оплачених, але не отриманих (не\nоприбуткованих) платником податку - покупцем, до приросту запасів\nне включається.\nВартість запасів оплачених, але не відвантажених (не знятих з\nобліку) платником податку - продавцем, до убутку запасів не\nвключається.\nУ разі коли балансова вартість таких запасів на кінець\nзвітного періоду перевищує їх балансову вартість на початок того ж\nзвітного періоду, різниця включається до складу валових доходів\nплатника податку у такому звітному періоді.\nУ разі коли балансова вартість таких запасів на кінець\nзвітного періоду є меншою за їх балансову вартість на початок того\nж звітного періоду, різниця включається до складу валових витрат\nплатника податку у такому звітному періоді.\nДля виробників сільськогосподарської продукції, визначених\nстаттею 14 цього Закону, норми цього пункту застосовуються для\nподаткового періоду, що дорівнює дванадцяти календарним місяцям,\nпочинаючи з 1 липня поточного звітного (бюджетного) року. { Абзац\nшостий пункту 5.9 статті 5 із змінами, внесеними згідно із Законом\nN 1957-IV ( 1957-15 ) від 01.07.2004 }\nЯкщо платник податку приймає рішення про уцінку (дооцінку)\nзапасів згідно з правилами бухгалтерського обліку, то така уцінка\n(дооцінка) з метою податкового обліку не змінює балансову вартість\nзапасів та валові доходи або валові витрати такого платника\nподатку, пов'язані з придбанням таких запасів.\nЗ метою податкового обліку платник податку за своїм вибором\nздійснює оцінку вибуття запасів за одним з таких методів\nбухгалтерського обліку, визначених у відповідному стандарті:\n{ Абзац восьмий пункту 5.9 статті 5 в редакції Закону N 1957-IV\n( 1957-15 ) від 01.07.2004 }\nідентифікованої вартості відповідної одиниці запасів; { Пункт\n5.9 статті 5 доповнено абзацом згідно із Законом N 1957-IV\n( 1957-15 ) від 01.07.2004 }\nсередньозваженої вартості однорідних запасів; { Пункт\n5.9 статті 5 доповнено абзацом згідно із Законом N 1957-IV\n( 1957-15 ) від 01.07.2004 }\nвартості перших за часом надходження запасів (ФІФО); { Пункт\n5.9 статті 5 доповнено абзацом згідно із Законом N 1957-IV\n( 1957-15 ) від 01.07.2004 }\nнормативних затрат; { Пункт 5.9 статті 5 доповнено абзацом\nзгідно із Законом N 1957-IV ( 1957-15 ) від 01.07.2004 }\nціни продажу запасів (виключно для запасів, що реалізуються\nчерез роздрібну торгівлю). { Пункт 5.9 статті 5 доповнено абзацом\nзгідно із Законом N 1957-IV ( 1957-15 ) від 01.07.2004 }\nДля всіх одиниць податкового обліку запасів, що мають\nоднакове призначення та однакові умови використання,\nзастосовується тільки один із наведених методів. { Пункт 5.9\nстатті 5 доповнено абзацом згідно із Законом N 1957-IV ( 1957-15 )\nвід 01.07.2004 }\nУ разі обрання платником податку методу оцінки вартості\nвибуття запасів зміна такого методу протягом податкового року для\nцілей податкового обліку не дозволяється. { Пункт 5.9 статті 5\nдоповнено абзацом згідно із Законом N 1957-IV ( 1957-15 ) від\n01.07.2004 }\nПодатковий облік приросту (убутку) балансової вартості\nзапасів, які використовуються з метою виробництва електроенергії\nза переліком ( 472-2005-п ), визначеним Кабінетом Міністрів\nУкраїни, здійснюється за наслідками звітного (податкового) року, а\nрешта запасів підлягає коригуванню в загальному порядку. { Пункт\n5.9 статті 5 доповнено абзацом згідно із Законом N 1957-IV\n( 1957-15 ) від 01.07.2004, в редакції Закону N 2505-IV\n( 2505-15 ) від 25.03.2005 }\n5.10. У разі коли після продажу товарів (робіт, послуг)\nздійснюється будь-яка зміна суми компенсації їх вартості,\nвключаючи перерахунок у випадках повернення проданих товарів чи\nправа власності на такі товари (результати робіт, послуг)\nпродавцю, платник податку - продавець та платник податку -\nпокупець здійснюють відповідний перерахунок валових доходів або\nвалових витрат (балансової вартості основних фондів) у звітному\nперіоді, в якому сталася така зміна суми компенсації.\nЦей пункт не регулює правила визначення та коригування\nвалових витрат та валових доходів внаслідок проведення процедур\nурегулювання сумнівної або безнадійної заборгованості чи визнання\nборгу покупця безнадійним, що визначаються статтею 12 цього\nЗакону.\n5.11. Установлення додаткових обмежень щодо віднесення витрат\nдо складу валових витрат платника податку, крім тих, що зазначені\nу цьому Законі, не дозволяється.\nСтаття 6. Порядок врахування від'ємного значення об'єкта\nоподаткування у результатах наступних податкових\nперіодів\n6.1. Якщо об'єкт оподаткування платника податку з числа\nрезидентів за результатами податкового року має від'ємне значення\nоб'єкта оподаткування (з урахуванням суми амортизаційних\nвідрахувань), сума такого від'ємного значення підлягає включенню\nдо складу валових витрат першого календарного кварталу наступного\nподаткового року. Розрахунок об'єкта оподаткування за наслідками\nпівріччя, трьох кварталів та року здійснюється з урахуванням\nвід'ємного значення об'єкта оподаткування попереднього року у\nскладі валових витрат таких податкових періодів наростаючим\nпідсумком до повного погашення такого від'ємного значення.\nУ 2010 році норми цього пункту діють з урахуванням\nособливостей, встановлених пунктом 22.4 статті 22 цього Закону.\n{ Пункт 6.1 статті 6 доповнено абзацом другим згідно із Законом\nN 2275-VI ( 2275-17 ) від 20.05.2010 }\n6.2. Податковий орган не може відмовити у прийнятті\nподаткової декларації, яка містить від'ємне значення об'єкта\nоподаткування, з причин наявності такого від'ємного значення.\n6.3. У разі коли від'ємне значення об'єкта оподаткування\nдекларується платником податку протягом чотирьох послідовних\nподаткових періодів, податковий орган має право провести\nпозачергову перевірку правильності визначення об'єкта\nоподаткування. В інших випадках наявність від'ємного значення\nоб'єкта оподаткування не є достатньою підставою для проведення\nтакої позачергової перевірки."
    },
    {
      "provision_ref": "art7",
      "section": "7",
      "title": "Стаття 7. Оподаткування операцій особливого виду",
      "content": "7.1. Оподаткування товарообмінних (бартерних) операцій\n7.1.1. Доходи та витрати від здійснення товарообмінних\n(бартерних) операцій визначаються виходячи з договірної ціни такої\nоперації, але не нижчої за звичайні ціни.\n7.2. Оподаткування страхової діяльності\n7.2.1. Дохід від страхової діяльності юридичних осіб -\nрезидентів не підлягає оподаткуванню за ставкою, встановленою у\nпункті 10.1 статті 10 цього Закону, та оподатковується: { Абзац\nперший підпункту 7.2.1 пункту 7.2 статті 7 в редакції Закону\nN 1957-IV ( 1957-15 ) від 01.07.2004 }\nза ставкою 0 відсотків - при отриманні доходу внаслідок\nвиконання договорів з довгострокового страхування життя та\nпенсійного страхування у межах недержавного пенсійного\nзабезпечення у разі виконання вимог до таких договорів, визначених\nпунктом 1.37 та пунктом 1.42 статті 1 цього Закону; { Підпункт\n7.2.1 пункту 7.2 статті 7 доповнено абзацом згідно із Законом\nN 1957-IV ( 1957-15 ) від 01.07.2004 }\nза ставкою 3 відсотки - при отриманні доходу внаслідок\nвиконання договорів з інших видів страхування. { Підпункт 7.2.1\nпункту 7.2 статті 7 доповнено абзацом згідно із Законом N 1957-IV\n( 1957-15 ) від 01.07.2004 }\nДля цілей оподаткування страхової діяльності під\nоподатковуваним доходом слід розуміти суму страхових платежів,\nстрахових внесків, страхових премій (далі - сума валових внесків),\nодержаних (нарахованих) страховиками-резидентами протягом звітного\nперіоду за договорами страхування і перестрахування ризиків на\nтериторії України або за її межами, зменшених на суму страхових\nплатежів (страхових внесків, страхових премій), сплачених\nстраховиком за договорами перестрахування з резидентом. { Абзац\nчетвертий підпункту 7.2.1 пункту 7.2 статті 7 із змінами,\nвнесеними згідно із Законами N 1957-IV ( 1957-15 ) від 01.07.2004,\nN 2505-IV ( 2505-15 ) від 25.03.2005 }\n7.2.2. Страховик здійснює окремий податковий облік операцій,\nщо відповідно до підпункту 7.2.1 цього пункту оподатковуються за\nрізними ставками за правилами, встановленими у порядку,\nвизначеному законом для встановлення форми відповідної податкової\nдекларації (розрахунку).\n7.2.3. Якщо страховик одержує доходи із джерел інших, ніж ті,\nщо визначені у підпункті 7.2.1 цього пункту, такі доходи\nоподатковуються за ставкою, встановленою пунктом 10.1 статті 10\nцього Закону. При цьому до категорії валових витрат, пов'язаних з\nодержанням таких доходів, не включаються витрати, які понесені\nстраховиком під час здійснення операцій із страхування\n(перестрахування). { Абзац перший підпункту 7.2.3 пункту 7.2\nстатті 7 із змінами, внесеними згідно із Законом N 1957-IV\n( 1957-15 ) від 01.07.2004 }\nІнвестиційний дохід, одержаний страховиком від розміщення\nкоштів резервів страхування життя, оподатковується у страховика в\nчастині, яка належить страховику. Частина інвестиційного доходу,\nодержаного від розміщення коштів резервів із страхування життя, що\nналежить страховику, визначається як різниця між сумою доходу,\nодержаного (нарахованого) від розміщення коштів резервів із\nстрахування життя, та сумою витрат страховика на ведення справи,\nякі не можуть перевищувати 15 відсотків отриманого інвестиційного\nдоходу.\nЯкщо страховик здійснює відрахування у математичні резерви із\nстрахування життя, то сума інвестиційного доходу, що належить\nстраховику, зменшується на суму відрахувань у такі математичні\nрезерви, що не можуть перевищувати 85 відсотків суми\nінвестиційного доходу, який належить страховику.\nДоходи, одержані страховиком-цедентом у звітному періоді від\nперестраховиків за договорами перестрахування, зменшуються на суму\nздійснених страховиком-цедентом страхових виплат (страхового\nвідшкодування) у частині (в межах часток), в якій перестраховик\nнесе відповідальність згідно з укладеними із страховиком-цедентом\nдоговорами перестрахування, та оподатковуються у загальному\nпорядку за ставкою, визначеною пунктом 10.1 статті 10 цього\nЗакону.\n7.2.4. У разі порушення вимог договору довгострокового\nстрахування життя, встановлених пунктом 1.37 цього Закону, або\nдоговору недержавного пенсійного забезпечення, укладеного\nвідповідно до Закону України \"Про недержавне пенсійне\nзабезпечення\" ( 1057-15 ), в тому числі їх дострокового\nрозірвання, доходи, одержані страховиком за такими договорами,\nоподатковуються за ставкою 3 відсотки у податковому періоді, в\nякому відбувся факт такого порушення, з нарахуванням пені на суму\nподаткового боргу, розрахованої з початку податкового періоду,\nнаступного за податковим періодом, на який припадає отримання\nтаких доходів страховиком, до дня їх включення до валового доходу\nтакого страховика згідно із цим підпунктом. { Абзац перший\nпідпункту 7.2.4 пункту 7.2 статті 7 в редакції Законів N 889-IV\n( 889-15 ) від 22.05.2003, N 1957-IV ( 1957-15 ) від 01.07.2004 }\nЯкщо договір довгострокового страхування життя чи з\nнедержавного пенсійного забезпечення розривається з будь-яких\nпричин до закінчення мінімального строку його дії або до настання\nвідповідного страхового випадку, встановлених цим Законом або\nіншим законодавством, в результаті чого відбувається часткова\nстрахова виплата, виплата викупної суми або повне припинення\nзобов'язань страховика за таким договором перед таким платником\nподатку, то платник податку, який збільшив валові витрати згідно з\nнормами підпункту 5.6.2 пункту 5.6 статті 5 цього Закону,\nзобов'язаний включити до складу своїх валових доходів відповідного\nзвітного періоду суму таких попередньо сплачених платежів\n(внесків, премій), збільшену на суму пені, нараховану на суму\nподаткового боргу, яка розраховується з початку податкового\nперіоду, наступного за періодом, в якому такий платник податку\nвперше збільшив валові витрати на суму таких страхових платежів у\nмежах такого договору, до дня подання податкової декларації за\nнаслідками податкового періоду, на який припадає факт такого\nдострокового розірвання або порушення таких інших вимог. При цьому\nвикупна сума або її частина, яка повертається платнику податку\nстраховиком, не включається до складу валових доходів такого\nплатника податку. { Абзац другий підпункту 7.2.4 пункту 7.2 статті\n7 в редакції Закону N 1957-IV ( 1957-15 ) від 01.07.2004 }\nШтрафні санкції за заниження об'єкта оподаткування у\nвипадках, визначених цим підпунктом, як до страховика, так і до\nплатника податку не застосовуються.\n7.3. Оподаткування операцій із розрахунками в іноземній\nвалюті\n7.3.1. Доходи, отримані (нараховані) платником податку в\nіноземній валюті у зв'язку з продажем товарів (робіт, послуг)\nпротягом звітного періоду, перераховуються в гривні за офіційним\nвалютним (обмінним) курсом Національного банку України, що діяв на\nдату отримання (нарахування) таких доходів, і не підлягають\nперерахуванню у зв'язку зі зміною обмінного курсу гривні протягом\nтакого звітного періоду.\nБалансова вартість іноземної валюти, отриманої платником\nподатку у зв'язку з таким продажем (виручка в іноземній валюті),\nвизначається за курсом, зазначеним у абзаці першому цього\nпідпункту.\n7.3.2. Витрати, понесені (нараховані) платником податку в\nіноземній валюті протягом звітного періоду у зв'язку з придбанням\nтоварів (робіт, послуг), вартість яких відноситься до валових\nвитрат такого платника податку, визначаються у сумі, що має\nдорівнювати балансовій вартості такої іноземної валюти, визначеної\nзгідно із положеннями підпунктів 7.3.1, 7.3.4, 7.3.6 цієї статті,\nі не підлягають перерахуванню у зв'язку із зміною обмінного курсу\nгривні протягом такого звітного періоду.\n7.3.3. Балансова вартість заборгованості, основна сума якої\n(без процентів, комісій та винагород) виражена в іноземній валюті,\nвідображається у податковому обліку платника податку шляхом\nперерахунку її суми в гривні за офіційним (обмінним) курсом\nНаціонального банку України, що діяв на дату її оприбуткування\n(виникнення).\nУ разі продажу (погашення) заборгованості (її частини),\nвираженої в іноземній валюті, протягом звітного періоду її\nбалансова вартість визначається шляхом перерахунку суми такої\nзаборгованості (її частини) в гривні за офіційним валютним\n(обмінним) курсом Національного банку України, що діяв на дату\nтакого продажу (погашення).\nНепогашена протягом звітного періоду заборгованість, виражена\nв іноземній валюті, розглядається умовно проданою (погашеною) в\nостанній день звітного періоду за офіційним валютним (обмінним)\nкурсом Національного банку України, що діяв на такий день. При\nцьому балансова вартість такої заборгованості у наступному\nзвітному періоді визначається на підставі такого перерахунку.\nУ разі продажу (погашення) заборгованості (її частини),\nвизначеного абзацом другим цього підпункту, або умовного продажу\n(погашення) заборгованості, визначеного абзацом третім цього\nпідпункту, платник податку повинен визнати прибуток або збиток від\nтакої операції, що розраховується як різниця між балансовою\nвартістю такої заборгованості (її частини) на початок звітного\nперіоду чи на дату її оприбуткування (виникнення), залежно від\nтого, яка подія сталася пізніше, та балансовою вартістю такої\nзаборгованості (її частини) на дату її продажу (погашення). При\nцьому прибуток, отриманий внаслідок такого перерахунку, збільшує\nвалові доходи платника податку - кредитора та валові витрати\nплатника податку - дебітора, а збиток, отриманий внаслідок такого\nперерахунку, збільшує валові витрати платника податку - кредитора\nта валові доходи платника податку - дебітора податкового періоду,\nпротягом якого відбувся такий продаж (погашення).\nУ такому ж порядку підлягає перерахунку балансова вартість\nіноземної валюти, отриманої як аванс або виручка чи внаслідок\nпроведення будь-яких інших операцій (включаючи прямі чи портфельні\nінвестиції), яка обліковується на банківських рахунках платника\nподатку або у його касі на дату закінчення звітного періоду.\nДля цілей цього підпункту під терміном \"заборгованість\"\nрозуміються:\nосновна сума (непогашена частина основної суми) фінансового\nкредиту, депозиту (вкладу);\nсума процентів, нарахованих на таку основну суму фінансового\nкредиту, депозиту (вкладу), строк оплати яких минув на дату\nзакінчення звітного періоду;\nвартість (непогашена частина вартості) об'єкта фінансового\nлізингу;\nплатежі за такий об'єкт фінансового лізингу, строк оплати\nяких минув на дату закінчення звітного періоду;\nбалансова вартість цінних паперів, що засвідчують відносини\nборгу, а також товарних чи фондових деривативів, якщо інше не\nвстановлено нормами цього Закону.\n7.3.4. У разі купівлі іноземної валюти за гривні валові\nвитрати або валові доходи платника податку не змінюються. Сума\nгривень, сплачена платником податку у зв'язку з такою купівлею\n(без урахування комісійних або вартості інших послуг осіб, що\nздійснюють конверсійні (обмінні) операції за дорученням платника\nподатку), вважається балансовою вартістю такої іноземної валюти.\nУ разі купівлі однієї іноземної валюти за іншу іноземну\nвалюту балансова вартість придбаної іноземної валюти визначається\nна рівні балансової вартості іноземної валюти, що була продана.\n7.3.5. У разі продажу іноземної валюти за гривні валові\nдоходи платника податку збільшуються на суму гривень, отриманих\nвід покупця у зв'язку з таким продажем, а валові витрати такого\nплатника податку збільшуються на суму балансової вартості такої\nіноземної валюти.\n7.3.6. Платник податку самостійно обирає метод оцінки\nбалансової вартості іноземної валюти за середньозваженою вартістю\nабо ідентифікованою вартістю. Зміна методу оцінки балансової\nвартості іноземної валюти протягом податкового року для цілей\nподаткового обліку не дозволяється.\n7.3.7. До валових витрат платників податку - суб'єктів\nвалютного ринку відносяться також будь-які витрати, пов'язані з\nоплатою послуг інших осіб, що здійснюють конверсійні (обмінні)\nоперації за дорученням таких платників податку.\n7.3.8. Банки здійснюють відмінний від інших платників\nподатку податковий облік результатів операцій з іноземною\nвалютою. { Абзац перший підпункту 7.3.8 пункту 7.3 статті 7 із\nзмінами, внесеними згідно із Законом N 639/97-ВР від 18.11.97 }\nОблік операцій з продажу або купівлі іноземної валюти, які\nздійснюються за дорученням та за рахунок клієнтів таких банків,\nведеться окремо від обліку операцій з продажу або купівлі\nіноземної валюти, здійснюваних за рішенням банку за рахунок інших\n(власних) джерел.\nПри здійсненні операцій з продажу або купівлі іноземної\nвалюти за дорученням та за рахунок клієнтів до валових доходів\nбанку відносяться суми комісійних (брокерських) та інших подібних\nвидів винагород, одержаних (нарахованих) банком у зв'язку із\nздійсненням таких операцій протягом звітного періоду, а до валових\nвитрат - витрати банку, понесені (нараховані) у зв'язку із\nздійсненням таких операцій протягом звітного періоду. { Абзац\nтретій підпункту 7.3.8 пункту 7.3 статті 7 із змінами, внесеними\nзгідно із Законом N 639/97-ВР від 18.11.97 }\nПри здійсненні операцій з купівлі або продажу іноземної\nвалюти за рішенням банку до складу валових доходів або валових\nвитрат банку відноситься кінцевий фінансовий результат обмінних\n(конверсійних) операцій за результатами звітного періоду.\nКінцевий фінансовий результат обмінних (конверсійних)\nоперацій за результатами звітного періоду вираховується як сума\nфінансових результатів обмінних (конверсійних) операцій за\nрезультатами кожного банківського дня. Фінансовим результатом\nобмінних (конверсійних) операцій за результатами банківського дня\nє різниця між валовими доходами, отриманими (нарахованими) банком\nвнаслідок продажу іноземної валюти протягом такого банківського\nдня, та валовими витратами, понесеними (нарахованими) у зв'язку із\nпридбанням іноземної валюти протягом такого банківського дня.\nУ розрахунки фінансового результату обмінних (конверсійних)\nоперацій не беруться суми комісійних (брокерських) або інших\nподібних винагород, сплачених або отриманих (нарахованих) банком у\nзв'язку із здійсненням таких обмінних (конверсійних) операцій, які\nвідносяться до складу валових доходів або валових витрат банку у\nзагальному порядку.\n7.4. Оподаткування операцій з пов'язаними особами\nЗ метою оподаткування:\n7.4.1. Доход, отриманий платником податку від продажу\nтоварів (робіт, послуг) пов'язаним особам, визначається виходячи\nіз договірних цін, але не менших за звичайні ціни на такі товари\n(роботи, послуги), що діяли на дату такого продажу.\n7.4.2. Витрати, понесені платником податку у зв'язку з\nпридбанням товарів (робіт, послуг) у пов'язаної особи визначаються\nвиходячи із договірних цін, але не більших за звичайні ціни, що\nдіяли на дату такого придбання.\n7.4.3. Положення підпунктів 7.4.1, 7.4.2 поширюються також на\nоперації з особами, які не є платниками податку, встановленого\nстаттею 10 цього Закону, або сплачують податок на прибуток за\nіншими, ніж платник податку, ставками.\n7.4.4. Витрати платника податку, понесені по сплаті процентів\nпо депозитах, орендних платежах, цивільно-правових договорах,\nпов'язаним з платником податку особам, визначаються виходячи із\nдоговірних цін (процентних ставок за депозит), але не вищих за\nзвичайні ціни (звичайні процентні ставки за депозит).\n7.5. До валового доходу платника податку включається прибуток\nвід продажу (обміну, інших видів відчуження) основних фондів або\nнематеріальних активів, що підлягають амортизації, визначений\nзгідно із статтею 8 цього Закону.\n7.6. Оподаткування операцій з цінними паперами та\nдеривативами { Абзац перший пункту 7.6 статті 7 із змінами,\nвнесеними згідно із Законом N 349-IV ( 349-15 ) від 24.12.2002 }\n7.6.1. Платник податку веде окремий податковий облік\nфінансових результатів операцій з цінними паперами (у тому числі\nіпотечними сертифікатами участі, іпотечними сертифікатами з\nфіксованою дохідністю та сертифікатами фондів операцій з\nнерухомістю) і деривативами у розрізі окремих видів цінних\nпаперів, а також фондових та товарних деривативів. При цьому облік\nоперацій з акціями ведеться разом з іншими, ніж цінні папери,\nкорпоративними правами. { Абзац перший підпункту 7.6.1 пункту 7.6\nстатті 7 в редакції Закону N 1957-IV ( 1957-15 ) від 01.07.2004 }\nЯкщо протягом звітного періоду витрати на придбання кожного з\nокремих видів цінних паперів, а також деривативів, понесені\n(нараховані) платником податку, перевищують доходи, отримані\n(нараховані) від продажу (відчуження) цінних паперів або\nдеривативів такого ж виду протягом такого звітного періоду,\nвід'ємний фінансовий результат переноситься на зменшення\nфінансових результатів від операцій з цінними паперами або\nдеривативами такого ж виду майбутніх звітних періодів у порядку,\nвизначеному статтею 6 цього Закону.\nЯкщо протягом звітного періоду доходи від продажу кожного з\nокремих видів цінних паперів, а також деривативів, отримані\n(нараховані) платником податку, перевищують витрати, понесені\n(нараховані) платником податку внаслідок придбання цінних паперів\nабо деривативів такого ж виду протягом такого звітного періоду (з\nурахуванням від'ємного фінансового результату від операцій з\nцінними паперами чи деривативами такого ж виду минулих періодів),\nприбуток включається до складу валових доходів такого платника\nподатку за результатами такого звітного періоду.\nУсі інші витрати та доходи такого платника податку, крім\nвитрат та доходів за операціями з цінними паперами (корпоративними\nправами) та деривативами, визначеними цим підпунктом, беруть\nучасть у визначенні об'єкта оподаткування такого платника податку\nна загальних умовах, встановлених цим Законом.\nНорми цього пункту не поширюються на операції з емісії\nкорпоративних прав або інших цінних паперів, що здійснюються\nплатником податку, а також з їх зворотного викупу або погашення\nтаким платником податку.\n7.6.2. Норми цього пункту поширюються на платників податку -\nторгівців цінними паперами та деривативами, а також на будь-яких\nінших платників податку, які здійснюють операції з торгівлі\nцінними паперами чи деривативами.\nТе саме стосується обліку операцій таких платників податку з\nпридбання або продажу корпоративних прав, відмінних від акцій.\n7.6.3. Під терміном \"витрати\" слід розуміти суму коштів або\nвартість майна, сплачену (нараховану) платником податку продавцю\nцінних паперів та деривативів як компенсація їх вартості.\nДо складу витрат включається також сума будь-якої\nзаборгованості покупця, яка виникає у зв'язку з таким придбанням.\n7.6.4. Під терміном \"доходи\" слід розуміти суму коштів або\nвартість майна, отриману (нараховану) платником податку від\nпродажу, обміну або інших способів відчуження цінних паперів та\nдеривативів, збільшену на вартість будь-яких матеріальних\nцінностей чи нематеріальних активів, які передаються платнику\nподатку в зв'язку з таким продажем, обміном або відчуженням.\n{ Абзац перший підпункту 7.6.4 пункту 7.6 статті 7 із змінами,\nвнесеними згідно із Законом N 349-IV ( 349-15 ) від 24.12.2002 }\nДо складу доходів включається також сума будь-якої\nзаборгованості платника податку, яка погашається у зв'язку з таким\nпродажем, обміном або відчуженням.\n7.6.5. Норми цього пункту поширюються також на визначення\nбалансових збитків або прибутків, отриманих платником податку від\nоперацій з корпоративними правами, що виражені в інших, ніж цінні\nпапери, формах.\n7.7. Оподаткування спільної діяльності на території України\nбез створення юридичної особи\n7.7.1. Спільна діяльність без створення юридичної особи\nпровадиться на підставі договору про спільну діяльність, що\nпередбачає об'єднання коштів або майна учасників для досягнення\nспільної господарської мети.\n7.7.2. Облік результатів спільної діяльності ведеться\nплатником податку, уповноваженим на це іншими сторонами згідно з\nумовами договору, окремо від обліку господарських результатів\nтакого платника податку.\n7.7.3. Виплата (нарахування) частини прибутку, отриманого\nучасниками спільної діяльності, оподатковується за ставкою,\nвстановленою пунктом 10.1 статті 10 цього Закону, особою,\nуповноваженою вести облік результатів спільної діяльності до або\nпід час такої виплати.\n7.7.4. У разі коли прибуток від спільної діяльності не\nрозподіляється протягом звітного періоду з метою оподаткування,\nвін вважається розподіленим між учасниками згідно з умовами\nдоговору про спільну діяльність на кінець такого звітного періоду\nі підлягає оподаткуванню згідно з підпунктом 7.7.3 цієї статті.\n7.7.5. У разі коли протягом звітного періоду витрати,\nпонесені платником податку в зв'язку із проведенням спільної\nдіяльності, перевищують доходи, отримані від таких операцій,\nбалансові збитки переносяться на зменшення доходів майбутніх\nподаткових періодів від такої спільної діяльності протягом\nстроків, визначених статтею 6 цього Закону.\n7.7.6. Для цілей оподаткування господарські відносини між\nучасниками спільної діяльності прирівнюються до відносин на основі\nокремих цивільно-правових договорів.\n7.7.7. Порядок податкового обліку та звітності результатів\nспільної діяльності встановлюється центральним податковим органом.\n7.8. Оподаткування дивідендів\n7.8.1. У разі прийняття рішення щодо виплати дивідендів\nемітент корпоративних прав, на які нараховуються дивіденди,\nпровадить зазначені виплати власнику таких корпоративних прав\nпропорційно частці його в статутному капіталі підприємства -\nемітента таких корпоративних прав незалежно від того, чи була\nдіяльність такого підприємства-емітента прибутковою протягом\nзвітного періоду при наявності інших власних джерел для виплати\nдивідендів, а також від того, чи є наявним прибуток, розрахований\nза правилами податкового обліку, чи ні.\n7.8.2. Крім випадків, передбачених підпунктом 7.8.5 цього\nпункту, емітент корпоративних прав, який приймає рішення про\nвиплату дивідендів своїм акціонерам (власникам), нараховує та\nвносить до бюджету авансовий внесок з податку на прибуток у\nрозмірі ставки, встановленої пунктом 10.1 статті 10 цього Закону,\nнарахованої на суму дивідендів, призначених для виплати, без\nзменшення суми такої виплати на суму такого податку. Зазначений\nавансовий внесок вноситься до бюджету до/або одночасно із виплатою\nдивідендів.\nУ разі виплати дивідендів у формі, відмінній від грошової\n(крім випадків, передбачених підпунктом 7.8.5 цього пункту), базою\nдля нарахування авансового внеску згідно з абзацом першим цього\nпідпункту є вартість такої виплати, розрахована за звичайними\nцінами.\nОбов'язок із нарахування та сплати авансового внеску з цього\nподатку за визначеною пунктом 10.1 статті 10 цього Закону ставкою\nпокладається на будь-якого емітента корпоративних прав, що є\nрезидентом, незалежно від того, чи такий емітент або отримувач\nдивідендів є платником податку на прибуток або має пільги зі\nсплати податку на прибуток, надані цим Законом або іншими\nзаконодавчими актами, чи у вигляді застосування ставки податку\nіншої, ніж встановлена пунктом 10.1 статті 10 цього Закону (крім\nплатників цього податку, які підпадають під дію пункту 7.2,\nпідпункту 7.8.5 пункту 7.8 статті 7 чи підпункту 10.2.3 пункту\n10.2 статті 10 цього Закону). { Абзац третій підпункту 7.8.2\nпункту 7.8 статті 7 із змінами, внесеними згідно із Законом\nN 2156-VI ( 2156-17 ) від 27.04.2010 }\nЦе правило поширюється також на державні некорпоратизовані,\nказенні або комунальні підприємства, які зараховують суми\nдивідендів у розмірі, встановленому відповідно державним або\nмісцевим виконавчим органом, в управлінні якого знаходяться такі\nпідприємства, відповідно до державного або місцевого бюджету.\nЯкщо згідно із законодавством цей податок є складовою\nчастиною єдиного податку (спеціального торгового патенту), то\nособа - платник такого єдиного податку (спеціального торгового\nпатенту) зобов'язана при виплаті дивідендів нараховувати та\nсплачувати до бюджету, до якого зараховується такий єдиний податок\n(вартість спеціального торгового патенту) внесок за правилами,\nвстановленими цим підпунктом для сплати авансового внеску з\nподатку на прибуток, без права застосування норм підпункту 7.8.3\nцього пункту.\nПри цьому, якщо будь-який платіж будь-якою особою називається\nдивідендом, то такий платіж оподатковується при такій виплаті\nзгідно з нормами, визначеними у першому, другому та третьому\nабзацах цього підпункту, незалежно від того, чи є особа платником\nподатку на прибуток, чи ні.\n7.8.3. Платник податку - емітент корпоративних прав, державне\nнекорпоратизоване, казенне чи комунальне підприємство зменшує суму\nнарахованого податку на прибуток звітного періоду на суму\nавансового внеску, попередньо сплаченого протягом такого звітного\nперіоду у зв'язку із нарахуванням дивідендів згідно з підпунктом\n7.8.2 цього пункту. Не дозволяється проведення зазначеного заліку\nз податком, передбаченим пунктом 7.2 статті 7 чи пунктом 10.2\nстатті 10 цього Закону.\n7.8.4. У разі коли за наслідками звітного періоду сума\nподаткових зобов'язань платника податку має від'ємне значення,\nсума авансового внеску, попередньо сплаченого протягом такого\nзвітного періоду у зв'язку із нарахуванням дивідендів, додається у\nзбільшення такого від'ємного значення.\nУ разі коли сума такого авансового внеску перевищує суму\nподаткових зобов'язань підприємства - емітента корпоративних прав\nза податком на прибуток такого звітного періоду, різниця\nпереноситься у зменшення податкових зобов'язань наступного\nподаткового періоду, а при отриманні від'ємного значення\nподаткового зобов'язання такого наступного періоду - на зменшення\nподаткових зобов'язань майбутніх податкових періодів.\n7.8.5. Авансовий внесок, передбачений підпунктом 7.8.2 цього\nпункту, не справляється у разі виплати дивідендів:\nа) у вигляді акцій (часток, паїв), емітованих (випущених)\nплатником податку, який нараховує дивіденди, за умови, що така\nвиплата ніяким чином не змінює пропорцій (часток) участі всіх\nакціонерів (власників) у статутному капіталі емітента, незалежно\nвід того, чи були такі акції (частки, паї) належним чином\nзареєстровані (відображені у зміні до статутних документів) чи ні;\nб) інститутами спільного інвестування;\nв) у межах сум дивідендів, отриманих від юридичних осіб, які\nперебувають під контролем юридичної особи, яка здійснює виплату,\nвідповідно до пункту 1.26 статті 1 цього Закону.\n7.8.6. Юридичні особи - резиденти, які отримують дивіденди\nвід резидентів та нерезидентів - юридичних осіб, які перебувають\nпід їх контролем відповідно до пункту 1.26 статті 1 цього Закону\n(крім нерезидентів, що мають офшорний статус), не включають їх\nсуму до складу валового доходу (крім постійних представництв\nнерезидентів).\nЯкщо дивіденди отримуються платником податку - резидентом з\nджерелом їх виплати від нерезидента, то платник податку включає\nсуму отриманих дивідендів (крім дивідендів, отриманих від\nюридичних осіб, які перебувають під його контролем відповідно до\nпункту 1.26 статті 1 цього Закону, і не є нерезидентами, що мають\nофшорний статус) до складу валового доходу за наслідками\nподаткового періоду, на який припадає отримання таких дивідендів.\nЮридичні особи - резиденти, які отримують дивіденди від\nюридичних осіб, які перебувають під їх контролем відповідно до\nпункту 1.26 статті 1 цього Закону, зобов'язані вести наростаючим\nпідсумком облік отриманих та виплачених дивідендів.\nПорядок оподаткування дивідендів, що отримуються фізичними\nособами, визначається за правилами, встановленими законом з питань\nоподаткування доходів фізичних осіб.\n7.8.7. Виплата дивідендів на користь фізичних осіб (у тому\nчислі нерезидентів) за акціями (іншими корпоративними правами),\nякі мають статус привілейованих або інший статус, що передбачає\nвиплату фіксованого розміру дивідендів чи суми, яка є більшою за\nсуму виплат, розраховану на будь-яку іншу акцію (корпоративне\nправо), емітовану таким платником податку, прирівнюється з метою\nоподаткування до виплати заробітної плати з відповідним\nоподаткуванням та включенням суми виплат до складу валових витрат\nплатника податку.\nПри цьому авансовий внесок, визначений підпунктом 7.8.2 цього\nпункту, не справляється, а така виплата не підлягає оподаткуванню\nяк дивіденд згідно з нормами закону з питань оподаткування доходів\nфізичних осіб.\n7.8.8. Авансовий внесок з податку на прибуток підприємств,\nсплачений у зв'язку з нарахуванням (сплатою) дивідендів, є\nчастиною податку на прибуток підприємств та не може розцінюватися\nяк податок, який справляється при репатріації дивідендів (їх\nсплаті на користь нерезидентів) відповідно до норм статті 13 цього\nЗакону або міжнародних договорів України.\n7.8.9. У разі коли під час розподілу ліквідаційною комісією\nкоштів чи майна платника податку, що ліквідується, власник\nкорпоративних прав отримує кошти або майно, сума (для майна -\nзвичайна вартість) яких відрізняється від суми витрат, понесених\nтаким платником на придбання таких корпоративних прав, то сума\nтакого перевищення включається до складу валових доходів такого\nплатника податку, а від'ємна сума включається до складу його\nвалових витрат. При цьому такий розподіл не вважається виплатою\nдивідендів.\n7.9. Оподаткування операцій з борговими вимогами та\nзобов'язаннями\n7.9.1. З урахуванням особливостей, встановлених цим Законом,\nне включаються до валового доходу і не підлягають оподаткуванню\nкошти або майно, залучені платником податку у зв'язку з:\nотриманням платником податку фінансових кредитів від інших\nосіб-кредиторів, а також поверненням основної суми фінансових\nкредитів, наданих платником податку іншим особам-дебіторам,\nотриманням частини консолідованої іпотечної заборгованості\nвласниками іпотечних сертифікатів участі, заміною однієї частки\nконсолідованої іпотечної заборгованості на іншу; { Абзац другий\nпідпункту 7.9.1 пункту 7.9 статті 7 в редакції Закону N 1957-IV\n( 1957-15 ) від 01.07.2004 }\nзалученням платником податку коштів або майна в довірче\nуправління, коштів у депозит (вклад), у тому числі шляхом випуску\nощадних (депозитних) сертифікатів (іпотечних сертифікатів з\nфіксованою дохідністю), або на інші строкові чи довірчі рахунки, в\nтому числі шляхом емісії (випуску) облігацій, а також поверненням\nплатнику податку коштів або майна з довірчого управління, а також\nосновної суми депозиту (вкладу), в тому числі шляхом погашення\n(викупу) ощадних (депозитних) сертифікатів (іпотечних сертифікатів\nз фіксованою дохідністю), або з інших строкових чи довірчих\nрахунків, відкритих іншими особами на користь такого платника\nподатку, в тому числі шляхом погашення облігацій; { Абзац третій\nпідпункту 7.9.1 пункту 7.9 статті 7 в редакції Закону N 977-XIV\n( 977-14 ) від 15.07.99, із змінами, внесеними згідно із Законами\nN 2831-III ( 2831-14 ) від 29.11.2001, N 349-IV ( 349-15 ) від\n24.12.2002, в редакції Закону N 1957-IV ( 1957-15 ) від\n01.07.2004 }\nзалученням платником податку майна на підставі договору\nконцесії, комісії, консигнації, довірчого управління, схову\n(відповідального зберігання), а також згідно з іншими\nцивільно-правовими договорами, що не передбачають передачі права\nвласності на таке майно, з урахуванням положень підпункту 7.9.6\nцього пункту. { Абзац четвертий підпункту 7.9.1 пункту 7.9 статті\n7 із змінами, внесеними згідно із Законом N 349-IV ( 349-15 ) від\n24.12.2002 }\n7.9.2. З урахуванням особливостей, встановлених цим Законом,\nне включаються до валових витрат кошти або майно, надані платником\nподатку у зв'язку з:\nповерненням платником податку основної суми кредиту, в тому\nчислі частини консолідованого іпотечного боргу при погашенні\nіпотечного сертифіката участі, але не більше суми, сплаченої за\nпридбання такого сертифіката, іншим особам-кредиторам, а також з\nнаданням кредиту іншим особам-дебіторам, викупу (заміни) однієї\nчастки консолідованого іпотечного боргу на іншу відповідно до\nзакону;\nповерненням платником податку коштів або майна з довірчого\nуправління, основної суми депозитів (вкладів), у тому числі\nзалучених шляхом випуску ощадних (депозитних) сертифікатів,\nіпотечних сертифікатів з фіксованою дохідністю, або коштів з інших\nстрокових чи довірчих рахунків, у тому числі шляхом погашення\n(викупу) облігацій, а також розміщенням платником податку коштів\nабо майна в довірче управління, коштів у депозит (вклад), у тому\nчислі шляхом придбання ощадних (депозитних) сертифікатів,\nіпотечних сертифікатів з фіксованою дохідністю, або на інші\nстрокові та довірчі рахунки, відкриті на користь такого платника\nподатку, в тому числі шляхом придбання облігацій;\nнаданням платником податку майна на підставі договорів\nконцесії, комісії, консигнації, довірчого управління, схову\n(відповідального зберігання) або згідно з іншими\nцивільно-правовими договорами, що не передбачають передачі права\nвласності на таке майно іншій особі, з урахуванням положень\nпідпункту 7.9.6 цього пункту.\nПід терміном \"основна сума\" слід розуміти суму наданого\nкредиту або депозиту (строкових, довірчих рахунків) без урахування\nпроцентів (фіксованих виплат, премій, виграшів), суму\nконсолідованого іпотечного боргу в частині, яка відповідає ціні\nзобов'язання.\n7.9.3. За процентними цінними паперами, емітованими платником\nподатку, суми процентів включаються до складу його валових витрат\nу податковий період, протягом якого була здійснена або мала бути\nздійснена виплата таких процентів. За дисконтними цінними\nпаперами, емітованими платником податку, балансові збитки від їх\nрозміщення відносяться до складу його валових витрат у податковий\nперіод, протягом якого відбулося погашення (викуп) таких цінних\nпаперів.\nПлатник податку, який здійснює довірчі операції з коштами або\nмайном довірителя, відносить до складу своїх валових доходів\nкінцевий фінансовий результат такої довірчої операції, який\nвизначається за наслідками податкового періоду, протягом якого\nздійснюється повернення довірителю частини доходу, фактично\nотриманого довіреною особою від операцій з розміщення коштів або\nмайна такого довірителя, та дорівнює винагороді за здійснення\nтаких довірчих операцій, яка утримується на користь довіреної\nособи за рахунок виплати такого доходу.\n7.9.4. Оподаткування операцій з безстроковими цінними\nпаперами здійснюється у порядку, передбаченому для оподаткування\nдивідендів.\nДія цього підпункту не поширюється на цінні папери, що\nзасвідчують корпоративні права.\nБезстрокові цінні папери - це цінні папери, які не мають\nвстановленого строку погашення чи мають строк погашення більш як\n10 років з моменту їх емісії (випуску) або згідно з умовами емісії\nпередбачають право емітента приймати одноособове рішення про\nпродовження строку погашення (ліквідації) таких цінних паперів,\nнезалежно від загального строку дії таких цінних паперів.\nВитрати, понесені платником податку у зв'язку з придбанням\nбезстрокових цінних паперів, до валових витрат не включаються і\nпідлягають амортизації як нематеріальні активи згідно із статтею 8\nцього Закону. Дія цього підпункту не поширюється на цінні папери,\nщо засвідчують корпоративні права.\n7.9.5. При відчуженні майна, заставленого з метою\nзабезпечення повної суми боргової вимоги, валові витрати та валові\nдоходи заставодавця та заставодержателя визначаються у такому\nпорядку:\nвідчуження об'єкта застави для заставодавця прирівнюється до\nпродажу такого об'єкта у податковий період такого відчуження, а\nосновна сума кредиту та нарахованих на неї процентів, що\nзалишилися неповернутими кредитору (гаранту), - ціною продажу\nтакої застави;\nякщо згідно з умовами договору або закону об'єкт застави\nвідчужується у власність заставодержателя у рахунок погашення\nборгових зобов'язань, таке відчуження прирівнюється до купівлі\nзаставодержателем такого об'єкта застави у податковий період\nтакого відчуження, а основна сума кредиту та нарахованих на неї\nпроцентів, що залишилися неповернутими кредитору (гаранту), -\nціною придбання такої застави;\nякщо кредитор у подальшому продає об'єкт застави іншим\nособам, його доходи або збитки визнаються у загальному порядку;\nякщо згідно з умовами договору або закону об'єкт застави з\nметою погашення боргових зобов'язань підлягає продажу на аукціоні\n(публічних торгах), валові доходи і валові витрати\nзаставодержателя визначаються у порядку, встановленому підпунктом\n12.3.4 цього Закону та Законом України \"Про заставу\" ( 2654-12 ).\nПорядок надання та погашення боргових зобов'язань,\nзабезпечених заставою, встановлюється відповідним законодавством.\n7.9.6. Оподаткування операцій лізингу (оренди) здійснюється у\nтакому порядку:\nпередання майна в оперативний лізинг (оренду) не змінює\nподаткових зобов'язань орендодавця та орендаря. При цьому\nорендодавець збільшує суму валових доходів, а орендар збільшує\nсуму валових витрат на суму нарахованого лізингового платежу за\nнаслідками податкового періоду, в якому здійснюється таке\nнарахування. У такому ж порядку здійснюється оподаткування\nоперацій з оренди землі та жилих приміщень;\nпередання майна у фінансовий лізинг (оренду) для цілей\nоподаткування прирівнюється до його продажу в момент такої\nпередачі. При цьому орендодавець збільшує валові доходи, а у разі\nпередання у фінансовий лізинг майна, що на момент такого передання\nперебувало у складі основних фондів орендодавця, - змінює\nвідповідну групу основних фондів згідно з правилами, визначеними\nстаттею 8 цього Закону для їх продажу, а орендар збільшує\nвідповідну групу основних фондів на вартість об'єкта фінансового\nлізингу (без урахування процентів або комісій, нарахованих або\nтаких, що будуть нараховані на вартість об'єкта фінансового\nлізингу, відповідно до договору) за наслідками податкового\nперіоду, в якому відбувається таке передання. При нарахуванні\nлізингового платежу орендодавець збільшує валові доходи, а орендар\nзбільшує валові витрати на таку частину лізингового платежу, яка\nдорівнює сумі процентів або комісій, нарахованих на вартість\nоб'єкта фінансового лізингу (без урахування частини лізингового\nплатежу, що надається у рахунок компенсації частини вартості\nоб'єкта фінансового лізингу), за наслідками податкового періоду, в\nякому здійснюється таке нарахування. У разі коли у майбутніх\nподаткових періодах орендар повертає об'єкт фінансового лізингу\nорендодавцю без придбання такого об'єкта у власність, таке\nпередання прирівнюється для цілей оподаткування до зворотного\nпродажу орендарем такого об'єкта орендодавцю за звичайною ціною,\nдіючою на момент такого зворотного продажу, але не менше первісної\nвартості такого основного фонду, зменшеної на суму нарахованої\nамортизації, згідно з нормами статті 8 цього Закону. У разі коли\nвартість об'єкта фінансового лізингу, що вперше вводиться в\nексплуатацію, визначається договором у сумі, що є меншою вартості\nвитрат на його придбання або спорудження, податковий орган має\nправо провести позачергову перевірку для визначення рівня\nзвичайної ціни;\nпередання в оренду житлового фонду або землі здійснюється за\nправилами оперативного лізингу.\n7.9.7. З метою оподаткування платник податку веде облік\nфінансових результатів операцій від проведення операцій з продажу\n(передачі) або придбання права вимоги зобов'язань у грошовій формі\nза поставлені товари, виконані роботи чи надані послуги третьої\nособи, зобов'язань за фінансовими кредитами, а також за іншими\nцивільно-правовими договорами.\nПри першому відступленні зобов'язань валові витрати, понесені\nплатником податку - першим кредитором, визначаються в розмірі\nдоговірної (контрактної) вартості товарів, робіт, послуг, за якими\nвиникла заборгованість, за фінансовими кредитами - у розмірі\nфактичної заборгованості за основним боргом, процентами та іншими\nплатежами за договором за умови, що такі проценти та платежі були\nвключені до складу валового доходу в попередніх податкових\nперіодах відповідно до вимог цього Закону, а за іншими\nцивільно-правовими договорами - у розмірі фактичної\nзаборгованості, що відступається. До складу валових доходів\nвключається сума коштів або вартість інших активів, отримана\nплатником податку - першим кредитором від такого відступлення, а\nтакож сума його заборгованості, яка погашається, за умов, що така\nзаборгованість була включена до складу валових витрат згідно з\nвимогами цього Закону.\nЯкщо доходи, отримані платником податку від наступного\nвідступлення права вимоги зобов'язань третьої особи (боржника) або\nвід виконання вимоги боржником, перевищують витрати, понесені\nтаким платником податку на придбання права вимоги зобов'язань\nтретьої особи (боржника), отриманий прибуток включається до складу\nвалового доходу платника податку.\nЯкщо витрати, понесені платником податку на придбання права\nвимоги зобов'язань третьої особи (боржника), перевищують доходи,\nотримані таким платником податку від наступного відступлення права\nвимоги зобов'язань третьої особи (боржника) або від виконання\nвимоги боржником, отримані збитки не включаються до складу валових\nвитрат або у зменшення отриманих прибутків від здійснення інших\nоперацій з продажу (передачі) або придбання права вимоги\nзобов'язань у грошовій формі за поставлені товари чи надані\nпослуги третьої особи.\n7.10. Порядок оподаткування доходів від виконання\nдовгострокових договірних зобов'язань\n7.10.1. Платник податку може вибрати особливий порядок\nоподаткування результатів діяльності, що здійснюється за\nдовгостроковим договором (контрактом).\n7.10.2. Під терміном \"довгостроковий договір (контракт)\" слід\nрозуміти будь-який договір на виготовлення, будівництво, установку\nабо монтаж матеріальних цінностей, що входитимуть до складу\nосновних фондів замовника або складових частин таких основних\nфондів, а також на створення нематеріальних активів, пов'язаних з\nтаким виготовленням, будівництвом, установкою або монтажем (послуг\nтипу \"інжиніринг\", науково-дослідних і дослідно-конструкторських\nробіт та розробок), за умови, якщо такий контракт не планується\nзавершити раніше ніж через 9 місяців з моменту здійснення перших\nвитрат або отримання авансу (передоплати).\n7.10.3. Виконавець самостійно визначає доходи і витрати,\nнараховані (понесені) протягом звітного періоду у зв'язку із\nвиконанням довгострокового договору (контракту), використовуючи\nоціночний коефіцієнт виконання такого довгострокового контракту.\n7.10.4. Оціночний коефіцієнт виконання довгострокового\nдоговору (контракту) визначається як співвідношення суми фактичних\nвитрат звітного періоду до суми загальних витрат, що плануються\nвиконавцем при виконанні довгострокового контракту.\n7.10.5. Доход виконавців у звітному періоді визначається як\nдобуток загальнодоговірної ціни довгострокового договору\n(контракту) на оціночний коефіцієнт виконання довгострокового\nконтракту.\n7.10.6. Витрати виконавця у звітному періоді визначаються на\nрівні фактично оплачених (нарахованих) витрат, пов'язаних із\nвиконанням довгострокового договору (контракту) у такому звітному\nперіоді.\n7.10.7. Витрати і доходи, понесені (нараховані) виконавцем\nдовгострокового договору (контракту) протягом звітного періоду,\nвключаються до складу валових витрат або валових доходів такого\nвиконавця за наслідками такого періоду в сумах, визначених\nпідпунктами 7.10.5 та 7.10.6 цієї статті.\n7.10.8. Для цілей оподаткування суми авансів або передоплат,\nотриманих виконавцем довгострокового договору (контракту),\nвідносяться до складу валового доходу такого виконавця виключно у\nмежах сум, визначених згідно із підпунктом 7.10.5 цього пункту.\n7.10.9. Після завершення довгострокового договору (контракту)\nвиконавець здійснює перерахунок сум податкових зобов'язань,\nпопередньо визначених ним за наслідками кожного податкового\nперіоду протягом строку виконання такого довгострокового договору\n(контракту), визначаючи фактичний коефіцієнт виконання\nдовгострокового договору (контакту) як співвідношення витрат\nвідповідних попередніх звітних періодів до фактичних загальних\nвитрат, понесених (нарахованих) виконавцем при виконанні\nдовгострокового договору (контракту), та доход таких періодів як\nдобуток кінцевої договірної ціни об'єкта довгострокового договору\n(контракту) на фактичний коефіцієнт виконання довгострокового\nдоговору (контракту).\nУ разі коли за наслідками перерахунку виявляється, що платник\nподатку завищив або занизив суму податкових зобов'язань,\nрозраховану за наслідками будь-якого попереднього податкового\nперіоду протягом виконання довгострокового договору (контракту),\nзазначене завищення або заниження враховується відповідно у\nзменшенні або збільшенні валового доходу такого платника податку в\nподатковому періоді завершення довгострокового договору\n(контракту) із застосуванням до суми визначеної різниці процента,\nщо дорівнює 120 відсоткам ставки Національного банку України, що\nдіяла на момент здійснення такого перерахунку, за строк дії такої\nпереплати чи недоплати.\nПри цьому відлік строку позовної давності починається з\nподаткового періоду, в якому завершується довгостроковий договір\n(контракт).\n7.10.10. Податкові звіти щодо результатів діяльності\nвиконавця довгострокового договору (контракту) за наслідками\nкожного податкового періоду надаються податковому органу за\nформою, що встановлюється центральним податковим органом.\n7.10.11. У разі якщо об'єкт довгострокового контракту\nвідноситься до основних фондів замовника, замовник у порядку,\nвизначеному у статті 8 цього Закону, збільшує балансову вартість\nвідповідної групи основних фондів на суму коштів, матеріальних або\nнематеріальних активів, що підлягають амортизації, які надані\nвиконавцю у вигляді авансів (передоплати) або вартості об'єкта\nдовгострокового договору (контракту) чи його частини, що передані\nна баланс замовника.\nУ разі якщо об'єкт довгострокового договору (контракту) не\nвідноситься до складу основних фондів замовника, замовник збільшує\nвалові витрати звітного періоду на суму коштів, матеріальних або\nнематеріальних активів, наданих виконавцю у вигляді авансів\n(передоплати) або вартості об'єкта довгострокового договору\n(контракту) чи його частини, переданих на баланс замовника у\nтакому звітному періоді.\n7.10.12. Підпункти 7.10.3 - 7.10.8 цієї статті застосовуються\nтакож для визначення доходів і витрат відповідних звітних періодів\nвід операцій з передплати періодичних видань, оперативного лізингу\n(оренди), оренди землі та оренди жилих приміщень у разі\nпопередньої оплати таких операцій на строк, що перевищує звітний\nперіод.\nУ таких випадках норми підпункту 7.10.9 не застосовуються.\n7.11. Оподаткування неприбуткових установ і організацій\n7.11.1. Ця стаття застосовується до неприбуткових установ і\nорганізацій, які є:\nа) органами державної влади України, органами місцевого\nсамоврядування та створеними ними установами або організаціями, що\nутримуються за рахунок коштів відповідних бюджетів;\nб) благодійними фондами і благодійними організаціями,\nствореними у порядку, визначеному законом для проведення\nблагодійної діяльності, в тому числі громадськими організаціями,\nствореними з метою провадження екологічної, оздоровчої,\nаматорської спортивної, культурної, освітньої та наукової\nдіяльності, а також творчими спілками та політичними партіями,\nгромадськими організаціями інвалідів та їх місцевими осередками,\nствореними згідно з Законом України \"Про об'єднання громадян\",\nнауково-дослідними установами та вищими навчальними закладами\nIII-IV рівнів акредитації, внесеними до Державного реєстру\nнаукових установ, яким надається підтримка держави, заповідниками,\nмузеями; { Абзац \"б\" підпункту 7.11.1 пункту 7.11 статті 7 із\nзмінами, внесеними згідно із Законами N 639/97-ВР від 18.11.97,\nN 285-XIV ( 285-14 ) від 01.12.98, N 1805-III ( 1805-14 ) від\n08.06.2000 - набирає чинності з 1 січня 2001 року, N 2136-III\n( 2136-14 ) від 07.12.2000, N 349-IV ( 349-15 ) від 24.12.2002,\nN 2518-VI ( 2518-17 ) від 09.09.2010 }\nв) пенсійними фондами, кредитними спілками, створеними у\nпорядку, визначеному законом;\nг) іншими, ніж визначені у абзаці \"б\" цього підпункту\nюридичними особами, діяльність яких не передбачає одержання\nприбутку згідно з нормами відповідних законів;\nд) спілками, асоціаціями та іншими об'єднаннями юридичних\nосіб, створеними для представлення інтересів засновників, що\nутримуються лише за рахунок внесків таких засновників та не\nпроводять господарської діяльності, за винятком отримання пасивних\nдоходів; { Абзац \"д\" підпункту 7.11.1 пункту 7.11 статті 7 із\nзмінами, внесеними згідно із Законами N 639/97-ВР від 18.11.97,\nN 2866-III ( 2866-14 ) від 29.11.2001 - набуває чинності з\n01.01.2002 року }\nе) релігійними організаціями, зареєстрованими у порядку,\nпередбаченому законом;\nє) житлово-будівельними кооперативами, об'єднаннями\nспіввласників багатоквартирних будинків, створеними у порядку,\nвизначеному законом; { Підпункт 7.11.1 пункту 7.11 статті 7\nдоповнено абзацом \"є\" згідно із Законом N 2866-III ( 2866-14 ) від\n29.11.2001 - набуває чинності з 01.01.2002 року }\nж) професійними спілками, їх об'єднаннями та організаціями\nпрофспілок, утвореними в порядку, визначеному законом; { Підпункт\n7.11.1 пункту 7.11 статті 7 доповнено абзацом \"ж\" згідно із\nЗаконом N 1096-IV ( 1096-15 ) від 10.07.2003 }\nз) асоціаціями, іншими добровільними об'єднаннями органів\nмісцевого самоврядування, зареєстрованими в порядку, визначеному\nзаконом. { Підпункт 7.11.1 пункту 7.11 статті 7 доповнено абзацом\n\"з\" згідно із Законом N 1275-VI ( 1275-17 ) від 16.04.2009 }\n7.11.2. Від оподаткування звільняються доходи неприбуткових\nорганізацій, визначених у абзаці \"а\" підпункту 7.11.1, отримані у\nвигляді:\nкоштів або майна, які надходять безоплатно або у вигляді\nбезповоротної фінансової допомоги чи добровільних пожертвувань;\nпасивних доходів;\nкоштів або майна, які надходять до таких неприбуткових\nорганізацій як компенсація вартості отриманих державних послуг, у\nтому числі доходів державних професійно-технічних навчальних\nзакладів, отриманих від виготовлення та реалізації товарів\n(виконання робіт, надання послуг), пов'язаних з їх основною,\nстатутною діяльністю; { Абзац четвертий підпункту 7.11.2 пункту\n7.11 статті 7 із змінами, внесеними згідно із Законом N 1158-IV\n( 1158-15 ) від 15.10.2003 }\nдотацій або субсидій, отриманих з державного або місцевого\nбюджетів, державних цільових фондів або у межах благодійної, у\nтому числі гуманітарної допомоги чи технічної допомоги, що\nнадаються таким неприбутковим організаціям відповідно до умов\nміжнародних договорів, згода на обов'язковість яких надана\nВерховною Радою України, крім дотацій на регулювання цін на платні\nпослуги, які надаються таким неприбутковим організаціям або через\nних їх отримувачам згідно із законодавством, з метою зниження\nрівня таких цін. { Підпункт 7.11.2 пункту 7.11 статті 7 доповнено\nабзацом згідно із Законом N 349-IV ( 349-15 ) від 24.12.2002 }\n7.11.3. Від оподаткування звільняються доходи неприбуткових\nорганізацій, визначених у абзаці \"б\" підпункту 7.11.1, отримані у\nвигляді:\nкоштів або майна, які надходять безоплатно або у вигляді\nбезповоротної фінансової допомоги чи добровільних пожертвувань;\nпасивних доходів;\nкоштів або майна, які надходять таким неприбутковим\nорганізаціям, від проведення їх основної діяльності, з урахуванням\nположень підпункту 7.11.11 цієї статті;\nдотацій або субсидій, отриманих з державного або місцевого\nбюджетів, державних цільових фондів або у межах благодійної, у\nтому числі гуманітарної допомоги чи технічної допомоги, що\nнадаються таким неприбутковим організаціям відповідно до умов\nміжнародних договорів, згода на обов'язковість яких надана\nВерховною Радою України, крім дотацій на регулювання цін на платні\nпослуги, які надаються таким неприбутковим організаціям або через\nних їх отримувачам згідно із законодавством, з метою зниження\nрівня таких цін. { Підпункт 7.11.3 пункту 7.11 статті 7 доповнено\nабзацом згідно із Законом N 349-IV ( 349-15 ) від 24.12.2002 }\n7.11.4. Від оподаткування звільняються доходи неприбуткових\nорганізацій, визначених у абзаці \"в\" підпункту 7.11.1, отримані у\nвигляді:\nкоштів, які надходять до кредитних спілок та пенсійних фондів\nу вигляді внесків на недержавне пенсійне забезпечення або внесків\nна інші потреби, передбачені законодавством; { Абзац другий\nпідпункту 7.11.4 пункту 7.11 статті 7 із змінами, внесеними згідно\nіз Законом N 1957-IV ( 1957-15 ) від 01.07.2004 }\nдоходів від здійснення операцій з активами (у тому числі\nпасивних доходів) недержавних пенсійних фондів та кредитних\nспілок, за пенсійними вкладами (внесками), рахунками учасників\nфондів банківського управління відповідно до закону з цих питань;\n{ Абзац третій підпункту 7.11.4 пункту 7.11 статті 7 в редакції\nЗакону N 1957-IV ( 1957-15 ) від 01.07.2004 }\nдотацій або субсидій, отриманих з державного або місцевого\nбюджетів, державних цільових фондів або у межах благодійної, у\nтому числі гуманітарної допомоги чи технічної допомоги, що\nнадаються таким неприбутковим організаціям відповідно до умов\nміжнародних договорів, згода на обов'язковість яких надана\nВерховною Радою України, крім дотацій на регулювання цін на платні\nпослуги, які надаються таким неприбутковим організаціям або через\nних їх отримувачам згідно із законодавством, з метою зниження\nрівня таких цін. { Підпункт 7.11.4 пункту 7.11 статті 7 доповнено\nабзацом згідно із Законом N 349-IV ( 349-15 ) від 24.12.2002 }\n7.11.5. Від оподаткування звільняються доходи неприбуткових\nорганізацій, визначених у абзаці \"г\" підпункту 7.11.1, отримані у\nвигляді коштів або майна, які надходять таким неприбутковим\nорганізаціям від проведення їх основної діяльності та у вигляді\nпасивних доходів;\nдотацій або субсидій, отриманих з державного або місцевого\nбюджетів, державних цільових фондів або у межах благодійної, у\nтому числі гуманітарної допомоги чи технічної допомоги, що\nнадаються таким неприбутковим організаціям відповідно до умов\nміжнародних договорів, згода на обов'язковість яких надана\nВерховною Радою України, крім дотацій на регулювання цін на платні\nпослуги, які надаються таким неприбутковим організаціям або через\nних їх отримувачам згідно із законодавством, з метою зниження\nрівня таких цін. { Підпункт 7.11.5 пункту 7.11 статті 7 доповнено\nабзацом згідно із Законом N 349-IV ( 349-15 ) від 24.12.2002 }\n7.11.6. Від оподаткування звільняються доходи неприбуткових\nорганізацій, визначених у абзаці \"д\" підпункту 7.11.1, отримані у\nвигляді:\nразових або періодичних внесків засновників та членів;\n{ Абзац другий підпункту 7.11.6 пункту 7.11 статті 7 із змінами,\nвнесеними згідно із Законом N 639/97-ВР від 18.11.97 }\nпасивних доходів;\nдотацій або субсидій, отриманих з державного або місцевого\nбюджетів, державних цільових фондів або у межах благодійної, у\nтому числі гуманітарної допомоги чи технічної допомоги, що\nнадаються таким неприбутковим організаціям відповідно до умов\nміжнародних договорів, згода на обов'язковість яких надана\nВерховною Радою України, крім дотацій на регулювання цін на платні\nпослуги, які надаються таким неприбутковим організаціям або через\nних їх отримувачам згідно із законодавством, з метою зниження\nрівня таких цін. { Підпункт 7.11.6 пункту 7.11 статті 7 доповнено\nабзацом згідно із Законом N 349-IV ( 349-15 ) від 24.12.2002 }\n7.11.7. Від оподаткування звільняються доходи неприбуткових\nорганізацій, визначених у абзаці \"е\" підпункту 7.11.1, отримані у\nвигляді:\nкоштів або майна, які надходять безоплатно або у вигляді\nбезповоротної фінансової допомоги чи добровільних пожертвувань;\nбудь-яких інших доходів від надання культових послуг, а також\nпасивних доходів.\nВід оподаткування звільняються доходи неприбуткових\nорганізацій, визначених в абзаці \"є\" підпункту 7.11.1, отримані у\nвигляді внесків, коштів або майна, які надходять таким\nнеприбутковим організаціям для забезпечення потреб їх основної\nдіяльності, та у вигляді пасивних доходів. { Підпункт 7.11.7\nпункту 7.11 статті 7 доповнено абзацом згідно із Законом\nN 2866-III ( 2866-14 ) від 29.11.2001 - набуває чинності з\n01.01.2002 року }\nВід оподаткування звільняються доходи неприбуткових\nорганізацій, визначених в абзаці \"ж\" підпункту 7.11.1, отримані у\nвигляді членських внесків, відрахувань коштів підприємств,\nустанов, організацій на культурно-масову, фізкультурну й оздоровчу\nроботу, безповоротної фінансової допомоги чи добровільних\nпожертвувань і пасивних доходів. { Підпункт 7.11.7 пункту 7.11\nстатті 7 доповнено абзацом згідно із Законом N 1096-IV ( 1096-15 )\nвід 10.07.2003 }\n7.11.8. Доходи або майно неприбуткових організацій, за\nвинятком неприбуткових організацій, визначених у абзацах \"а\" та\n\"в\" підпункту 7.11.1, не підлягають розподілу між їх засновниками,\nучасниками або членами та не можуть використовуватися для вигоди\nбудь-якого окремого засновника, учасника або члена такої\nнеприбуткової організації, її посадових осіб (крім оплати їх праці\nта відрахувань на соціальні заходи). { Абзац перший підпункту\n7.11.8 пункту 7.11 статті 7 із змінами, внесеними згідно із\nЗаконом N 1096-IV ( 1096-15 ) від 10.07.2003 }\nДоходи неприбуткових організацій, визначених у абзаці \"а\"\nпідпункту 7.11.1, у тому числі доходи закладів і установ освіти,\nнауки, культури, охорони здоров'я, а також архівних установ та\nреабілітаційних установ для інвалідів та дітей-інвалідів, що мають\nвідповідну ліцензію, які утримуються за рахунок бюджету,\nзараховуються до складу кошторисів (на спеціальний рахунок) на\nутримання таких неприбуткових організацій і використовуються\nвиключно на фінансування видатків такого кошторису (включаючи\nфінансування виробничої діяльності згідно з їх статутами),\nрозрахованого та затвердженого у порядку, встановленому Кабінетом\nМіністрів України. { Абзац другий підпункту 7.11.8 пункту 7.11\nстатті 7 в редакції Закону N 639/97-ВР від 18.11.97, із змінами,\nвнесеними згідно із Законом N 2772-IV ( 2772-15 ) від 07.07.2005 }\nУ разі коли за наслідками звітного (податкового) року доходи\nкошторису на утримання зазначених організацій перевищують суму\nвизначених кошторисом витрат, сума перевищення враховується у\nскладі кошторису наступного року. { Абзац третій підпункту 7.11.8\nпункту 7.11 статті 7 в редакції Закону N 639/97-ВР від 18.11.97 }\nПри цьому з суми перевищення доходів над витратами зазначених\nнеприбуткових організацій податок на прибуток, передбачений у\nпункті 10.1 статті 10 цього Закону, не сплачується. { Абзац\nчетвертий підпункту 7.11.8 пункту 7.11 статті 7 в редакції Закону\nN 639/97-ВР від 18.11.97 }\nПерелік платних послуг, які можуть надаватись зазначеними\nзакладами, встановлюється Кабінетом Міністрів України.\nДоходи неприбуткових організацій, визначених у абзаці \"в\"\nпідпункту 7.11.1, розподіляються виключно між їх засновниками\n(учасниками) у порядку, встановленому відповідним законодавством.\n7.11.9. У разі коли доходи неприбуткових організацій,\nотримані протягом звітного (податкового) року з джерел, визначених\nпідпунктом 7.11.5, на кінець першого кварталу наступного за\nзвітним року перевищують 25 відсотків загальних валових доходів,\nотриманих протягом такого звітного (податкового) року, така\nнеприбуткова організація зобов'язана сплатити податок з\nнерозподіленої суми прибутку за ставкою, встановленою пунктом 10.1\nстатті 10 цього Закону, до суми такого перевищення. Внесення до\nбюджету зазначеного податку здійснюється за результатами першого\nкварталу наступного за звітним року у строки, встановлені для\nінших платників податку. { Абзац перший підпункту 7.11.9 пункту\n7.11 статті 7 із змінами, внесеними згідно із Законом N 349-IV\n( 349-15 ) від 24.12.2002 }\nНезалежно від положень абзацу першого цього підпункту, у разі\nколи неприбуткова організація отримує доход з джерел, інших ніж\nвизначені відповідними підпунктами 7.11.2 - 7.11.7 цього пункту,\nтака неприбуткова організація зобов'язана сплатити податок на\nприбуток, який визначається як сума доходів, отриманих з таких\nінших джерел, зменшена на суму витрат, пов'язаних із отриманням\nтаких доходів, але не вище суми таких доходів.\nПри підрахунку суми перевищення доходів над витратами згідно\nіз абзацом першим цього підпункту, а також при визначенні сум\nоподатковуваного прибутку згідно із абзацом другим цього підпункту\nсума амортизаційних відрахувань не враховується.\n7.11.10. З метою оподаткування центральний податковий орган\nведе реєстр всіх неприбуткових організацій, які звільняються від\nоподаткування згідно з положеннями цієї статті.\nДержавна реєстрація неприбуткових організацій здійснюється у\nпорядку, передбаченому відповідним законодавством.\n7.11.11. У разі ліквідації неприбуткової організації її\nактиви повинні бути передані іншій неприбутковій організації\nвідповідного виду або зараховані до доходу бюджету. У разі\nліквідації недержавного пенсійного фонду його активи підлягають\nрозподілу відповідно до закону, що регулює питання недержавного\nпенсійного забезпечення. { Абзац перший підпункту 7.11.11 пункту\n7.11 статті 7 із змінами, внесеними згідно із Законом N 1957-IV\n( 1957-15 ) від 01.07.2004 }\nАктиви неприбуткової організації, визначеної в абзаці \"ж\"\nпідпункту 7.11.1, у разі її ліквідації (саморозпуску) повинні бути\nвикористані відповідно до закону про таку організацію з\nурахуванням положень підпункту 7.11.8. { Підпункт 7.11.11 пункту\n7.11 статті 7 доповнено абзацом другим згідно із Законом N 1096-IV\n( 1096-15 ) від 10.07.2003 }\n7.11.12. Центральний податковий орган встановлює порядок\nобліку і подання податкової звітності про використання коштів\nнеприбуткових організацій (неприбуткових організацій, визначених в\nабзаці \"ж\" підпункту 7.11.1, у частині обліку і подання податкової\nзвітності за доходами, що підлягають оподаткуванню) та вирішує\nпитання про виключення організацій з реєстру неприбуткових\nорганізацій і оподаткування їх доходів у разі порушення ними\nположень цього Закону та інших законодавчих актів про неприбуткові\nорганізації. Рішення центрального податкового органу можуть бути\nоскаржені в судовому порядку. { Абзац перший пункту 7.11.12 пункту\n7.11 статті 7 із змінами, внесеними згідно із Законом N 1096-IV\n( 1096-15 ) від 10.07.2003 }\nНабуття статусу неприбуткової організації здійснюється при\nїї первісній реєстрації. Перереєстрація такої неприбуткової\nорганізації у випадках, передбачених законом, здійснюється без\nсправляння будь-якої плати з такої неприбуткової організації.\n{ Підпункт 7.11.12 пункту 7.11 статті 7 доповнено абзацом згідно\nіз Законом N 349-IV ( 349-15 ) від 24.12.2002 }\n7.11.13. Під терміном \"державні послуги\" слід розуміти\nбудь-які платні послуги, обов'язковість отримання яких\nвстановлюється законодавством та які надаються фізичним чи\nюридичним особам органами виконавчої влади, органами місцевого\nсамоврядування та створеними ними установами і організаціями, що\nутримуються за рахунок коштів відповідних бюджетів. До терміну\n\"державні послуги\" не включаються податки, збори (обов'язкові\nплатежі), визначені Законом України \"Про систему оподаткування\"\n( 1251-12 ).\nПід терміном \"пасивні доходи\" слід розуміти доходи, отримані\nу вигляді процентів, дивідендів, страхових виплат і відшкодувань,\nа також роялті.\nПід терміном \"основна діяльність\" слід розуміти діяльність\nнеприбуткових організацій з надання благодійної допомоги,\nпросвітніх, культурних, наукових, освітніх та інших подібних\nпослуг для суспільного споживання, зі створення систем соціального\nсамозабезпечення громадян (недержавні пенсійні фонди, кредитні\nспілки та інші подібні організації). До основної діяльності також\nвключається продаж неприбутковою організацією товарів (послуг),\nякі пропагують принципи та ідеї, для захисту яких було створено\nтаку неприбуткову організацію, та які є тісно пов'язаними з її\nосновною діяльністю, якщо ціна таких товарів (послуг) є нижчою за\nзвичайну або коли така ціна регулюється державою. До основної\nдіяльності не включаються операції з надання товарів (послуг)\nнеприбутковими організаціями, визначеними в абзацах \"в\" - \"д\"\nпідпункту 7.11.1 цього пункту, особам іншим, ніж засновники\n(члени, учасники) таких організацій. Кабінет Міністрів України\nможе вводити тимчасові обмеження щодо поширення норм цього пункту\nна продаж неприбутковими організаціями окремих товарів чи послуг у\nразі коли такий продаж загрожує або суперечить правилам\nконкуренції на ринку визначеного товару, при існуванні достатніх\nдоказів, наданих особами, які оподатковуються цим податком, та\nнадають аналогічні товари (послуги), про таке порушення. Статутні\nдокументи неприбуткових організацій мають містити вичерпний\nперелік видів їх діяльності. { Абзац третій підпункту 7.11.13\nпункту 7.11 статті 7 із змінами, внесеними згідно із Законом\nN 639/97-ВР від 18.11.97; в редакції Закону N 349-IV ( 349-15 )\nвід 24.12.2002; дію другого речення абзацу третього підпункту\n7.11.13 пункту 7.11 статті 7 зупинено на 2004 рік згідно із\nЗаконом N 1344-IV ( 1344-15 ) від 27.11.2003; із змінами,\nвнесеними згідно із Законом N 1957-IV ( 1957-15 ) від 01.07.2004;\nдію другого речення абзацу третього підпункту 7.11.13 пункту 7.11\nстатті 7 зупинено на 2005 рік згідно із Законами N 2285-IV\n( 2285-15 ) від 23.12.2004, N 2505-IV ( 2505-15 ) від 25.03.2005 }\n7.11.14. Від оподаткування звільняються доходи неприбуткових\nорганізацій, отримані у вигляді коштів як третейський збір.\n{ Пункт 7.11 статті 7 доповнено підпунктом 7.11.14 згідно із\nЗаконом N 1701-IV ( 1701-15 ) від 11.05.2004, в редакції Закону\nN 2505-IV ( 2505-15 ) від 25.03.2005 }\n7.12. Особливості оподаткування підприємств та організацій\nгромадських організацій інвалідів\n7.12.1. Звільняється від оподаткування прибуток підприємств\nта організацій, які засновані громадськими організаціями інвалідів\nі є їх повною власністю, отриманий від продажу товарів (робіт,\nпослуг), крім підакцизних товарів, послуг з поставки підакцизних\nтоварів, отриманих у межах договорів комісії (консигнації),\nпоруки, доручення, довірчого управління, інших цивільно-правових\nдоговорів, що уповноважують такого платника податку здійснювати\nпоставку товарів від імені та за дорученням іншої особи без\nпередання права власності на такі товари, та прибутку, одержаного\nвід грального бізнесу, де протягом попереднього звітного\n(податкового) періоду кількість інвалідів, які мають там основне\nмісце роботи, становить не менше 50 відсотків середньооблікової\nчисельності штатних працівників облікового складу за рік за умови,\nщо фонд оплати праці таких інвалідів становить протягом звітного\nперіоду не менше 25 відсотків суми загальних витрат на оплату\nпраці, що відносяться до складу валових витрат виробництва\n(обігу).\nЗазначені підприємства та організації громадських організацій\nінвалідів мають право застосовувати цю пільгу за наявності дозволу\nна право користування такою пільгою, який надається міжвідомчою\nКомісією з питань діяльності підприємств та організацій\nгромадських організацій інвалідів відповідно до Закону України\n\"Про основи соціальної захищеності інвалідів в Україні\"\n( 875-12 ).\nУ разі порушення вимог цієї статті зазначені громадські\nорганізації інвалідів, їх підприємства та організації зобов'язані\nсплатити суми податку за відповідний період, проіндексовані з\nурахуванням рівня інфляції, а також штраф згідно із законом.\nПідприємства та організації, на які поширюється дія цього\nпідпункту, реєструються у відповідному органі податкової служби в\nпорядку, передбаченому для платників цього податку.\n7.13. Особливості оподаткування окремих платників податку\n7.13.1. Звільняється від оподаткування прибуток підприємств,\nотриманий від продажу на митній території України спеціальних\nпродуктів дитячого харчування власного виробництва, спрямований\nна збільшення обсягів виробництва та зменшення роздрібних цін\nтаких продуктів.\nПерелік спеціальних продуктів дитячого харчування\n( 859-97-п ) встановлюється Кабінетом Міністрів України.\n7.13.2. На період підготовки до зняття і зняття з\nексплуатації енергоблоків Чорнобильської АЕС та перетворення\nоб'єкта \"Укриття\" на екологічно безпечну систему звільняється від\nоподаткування прибуток Чорнобильської АЕС, якщо ці кошти\nвикористовуються на фінансування робіт з підготовки до зняття і\nзняття Чорнобильської АЕС з експлуатації та перетворення об'єкта\n\"Укриття\" на екологічно безпечну систему.\nУ разі порушення цільового використання коштів платник\nподатку зобов'язаний визначити прибуток, не оподаткований у\nзв'язку з наданням податкових пільг, та оподаткувати його у\nпоточному податковому періоді, а також сплатити пеню у розмірах та\nза період, визначені законодавством України.\n7.13.3. Звільняється від оподаткування прибуток підприємств,\nотриманий за рахунок міжнародної технічної допомоги, яка надається\nна безоплатній та безповоротній основі або за рахунок коштів, які\nпередбачаються в державному бюджеті як внесок України до\nЧорнобильського фонду \"Укриття\" для реалізації міжнародної\nпрограми - Плану здійснення заходів на об'єкті \"Укриття\"\nвідповідно до положень Рамкової угоди між Україною та Європейським\nбанком реконструкції та розвитку ( 996_004 ), для подальшої\nексплуатації, підготовки до зняття і зняття енергоблоків\nЧорнобильської АЕС з експлуатації, перетворення об'єкта \"Укриття\"\nна екологічно безпечну систему та забезпечення соціального захисту\nперсоналу Чорнобильської АЕС. { Абзац перший підпункту 7.13.3\nстатті 7 із змінами, внесеними згідно із Законами N 722-XIV\n( 722-14 ) від 03.06.99, N 856-IV ( 856-15 ) від 22.05.2003 }\nУ разі порушення цільового використання міжнародної технічної\nдопомоги одержувач її зобов'язаний збільшити податкові\nзобов'язання, а також сплатити пеню, нараховану на суму отриманих\nпільг, виходячи з 120 відсотків облікової ставки Національного\nбанку України, що діяла на день збільшення зобов'язань, та за\nперіод від дати отримання пільг до дати збільшення зобов'язань у\nвстановленому законодавством порядку.\n7.13.7. Тимчасово, до 1 січня 2015 року звільняється від\nоподаткування прибуток видавництв, видавничих організацій,\nпідприємств поліграфії, отриманий ними від діяльності з\nвиготовлення на території України книжкової продукції, крім\nпродукції еротичного характеру. { Абзац перший підпункту 7.13.7\nпункту 7.13 статті 7 в редакції Закону N 2505-IV ( 2505-15 ) від\n25.03.2005; із змінами, внесеними згідно із Законом N 521-VI\n( 521-17 ) від 18.09.2008 }\nСуми коштів, вивільнених у зв'язку з наданням податкових\nпільг, спрямовуються суб'єктом господарської діяльності -\nплатником податків на переоснащення видавничо-поліграфічної бази,\nрозроблення і запровадження новітніх технологій, розширення\nвиробництва книжкової продукції в порядку, визначеному Кабінетом\nМіністрів України.\n7.13.8. Звільняється від оподаткування прибуток державних\nпідприємств \"Міжнародний дитячий центр \"Артек\" і \"Український\nдитячий центр \"Молода гвардія\" від провадження діяльності з\nоздоровлення та відпочинку дітей.\n7.13.9. Тимчасово, до 1 січня 2020 року, звільняється від\nоподаткування прибуток підприємств, отриманий ними від\nгосподарської діяльності з видобування та використання газу\n(метану) вугільних родовищ, яка здійснюється відповідно до Закону\nУкраїни \"Про газ (метан) вугільних родовищ\" ( 1392-17 ).\nСуми коштів, вивільнених у зв'язку з наданням податкової\nпільги, спрямовуються платником податку на збільшення обсягів\nвиробництва, переоснащення матеріально-технічної бази,\nзапровадження новітніх технологій, пов'язаних з діяльністю з\nвидобування та використання газу (метану) вугільних родовищ.\nПорядок ( 600-2010-п ) цільового використання вивільнених від\nоподаткування коштів встановлюється Кабінетом Міністрів України.\nУ разі порушення вимог щодо цільового використання коштів\nплатник податку зобов'язаний збільшити податкові зобов'язання з\nподатку на прибуток за результатами податкового періоду, на який\nприпадає таке порушення, а також сплатити пеню, нараховану\nвідповідно до закону.\n7.13.10. Тимчасово, строком на 10 років, починаючи з 1 січня\n2010 року звільняється від оподаткування прибуток виробників\nбіопалива, отриманий від продажу біопалива.\n7.13.11. Тимчасово, строком на 10 років, починаючи з 1 січня\n2010 року звільняється від оподаткування:\nприбуток підприємств, отриманий ними від діяльності з\nодночасного виробництва електричної і теплової енергії та/або\nвиробництва теплової енергії з використанням біологічних видів\nпалива;\nприбуток виробників техніки, обладнання, устаткування,\nвизначених статтею 7 Закону України \"Про альтернативні види\nпалива\" ( 1391-14 ), для виготовлення та реконструкції технічних\nта транспортних засобів, у тому числі самохідних\nсільськогосподарських машин, та енергетичних установок, що\nспоживають біологічні види палива, одержаний від продажу\nзазначених техніки, обладнання та устаткування, що були вироблені\nна території України. Суми коштів, вивільнених у зв'язку з\nнаданням податкової пільги, спрямовуються платником податку на\nздешевлення вартості продукції. У разі порушення вимог щодо\nцільового використання коштів платник податку зобов'язаний\nвизначити прибуток, неоподатковуваний у зв'язку з наданням\nподаткової пільги, та оподаткувати його в поточному періоді, а\nтакож сплатити пеню у розмірах та за період, визначених\nзаконодавством України.\n7.13.12. Тимчасово, строком на 10 років, починаючи з 1 січня\n2011 року, звільняється від оподаткування прибуток підприємств,\nотриманий ними від надання готельних послуг у готелях категорій\n\"п'ять зірок\", \"чотири зірки\" та \"три зірки\" у разі, якщо такі\nготелі (у тому числі новозбудовані чи реконструйовані або в яких\nпроведено капітальний ремонт чи реставрація існуючих будівель і\nспоруд) були введені в експлуатацію до 1 вересня 2012 року.\n7.15. Порядок віднесення спеціальних продуктів дитячого\nхарчування до продукції власного виробництва, що передбачено\nпідпунктом 7.13.1 цієї статті, визначається Кабінетом Міністрів\nУкраїни. { Абзац перший пункту 7.15 статті 7 в редакції Закону\nN 607/97-ВР від 04.11.97 }\nПодаткова звітність підприємств, обумовлених пунктами 7.12,\n7.13 цієї статті, здійснюється у порядку, встановленому\nцентральним податковим органом. { Абзац другий пункту 7.15 статті\n7 із змінами, внесеними згідно із Законом N 1957-IV ( 1957-15 )\nвід 01.07.2004 }\n7.16. Не включаються до валових доходів кошти, отримані\nДержавною адміністрацією залізничного транспорту України\n(Укрзалізницею), а також залізницями від підприємств, організацій\nта їх структурних підрозділів, які перебувають у функціональному\nпідпорядкуванні Укрзалізниці та залізниць, що перераховуються ними\nза рахунок чистого прибутку, який залишається в розпорядженні\nтаких підприємств за результатами звітного періоду після сплати\nвсіх зобов'язань, у тому числі податків, зборів (обов'язкових\nплатежів), строк погашення яких настав.\nУ разі коли за рішенням Укрзалізниці здійснюється передача\nрухомого складу залізничного транспорту загального користування\nвід одного підрозділу залізниці іншому або від однієї залізниці\nіншій, балансова вартість відповідної групи основних фондів,\nпередбачених статтею 8 цього Закону, не змінюється, а така\nпередача не вважається операцією з безоплатної передачі товарів\n(робіт, послуг) і не збільшує валових доходів платника податку.\n7.17. Особливості оподаткування прибутку, отриманого від\nвиконання угоди про розподіл продукції\nУстановити, що оподаткування прибутку, одержаного платником\nподатку від виконання угоди про розподіл продукції, здійснюється з\nурахуванням особливостей, встановлених Законом України \"Про угоди\nпро розподіл продукції\" ( 1039-14 ).\n7.20. Платники податку, зазначені у пунктах 7.11, 7.13,\n7.21 цієї статті, ведуть окремий облік доходів, які не включаються\nдо складу валових доходів або звільняються від оподаткування\nзгідно з нормами зазначених пунктів. При цьому: { Абзац перший\nпункту 7.20 статті 7 із змінами, внесеними згідно із Законами\nN 349-IV ( 349-15 ) від 24.12.2002, N 760-V ( 760-16 ) від\n16.03.2007 - зміни діють протягом п'яти років з моменту отримання\nпершого прибутку внаслідок підвищення енергоефективності\nвиробництва }\nдо складу валових витрат таких платників податку не\nвключаються витрати, понесені у зв'язку із одержанням таких\nзвільнених доходів;\nбалансова вартість покупних товарів, матеріалів, сировини,\nкомплектуючих виробів та напівфабрикатів на складах, у\nнезавершеному виробництві та залишках готової продукції, які\nвикористовуються для одержання таких звільнених доходів, не бере\nучасті у розрахунку приросту (убутку) балансової вартості згідно\nіз пунктом 5.9 статті 5 цього Закону;\nсума амортизаційних відрахувань, нарахованих на відповідну\nгрупу основних фондів, що використовуються для отримання таких\nзвільнених доходів, не враховується у зменшенні скоригованого\nвалового доходу згідно із пунктом 3.1 статті 3 цього Закону. У\nразі коли основні фонди використовуються як для одержання\nзвільнених доходів, так і для інших доходів, які підлягають\nвключенню до складу валових доходів згідно з цим Законом на\nзагальних підставах, скоригований валовий дохід платника податку\nпідлягає зменшенню на частку загальної суми нарахованих\nамортизаційних відрахувань, яка так відноситься до загальної суми\nнарахованих амортизаційних відрахувань звітного періоду, як сума\nдоходів, що підлягає включенню до складу валових доходів згідно з\nцим Законом на загальних підставах, відноситься до загальної суми\nвалових доходів з урахуванням звільнених.\nУ такому ж порядку ведеться окремий облік результатів\nфінансово-господарської діяльності за доходами, які враховуються у\nвизначенні об'єкта оподаткування, що оподатковується за ставкою\nнижчою, ніж визначена у пункті 10.1 статті 10 цього Закону.\n7.21. Звільняється від оподаткування:\n7.21.1. Прибуток підприємств, отриманий від продажу на митній\nтериторії України таких видів товарів власного виробництва за\nпереліком, встановленим Кабінетом Міністрів України:\nустаткування, що працює на нетрадиційних та поновлюваних\nджерелах енергії;\nенергозберігаючого обладнання і матеріалів, виробів,\nексплуатація яких забезпечує економію та раціональне використання\nпаливно-енергетичних ресурсів;\nзасобів вимірювання, контролю та управління витратами\nпаливно-енергетичних ресурсів;\nустаткування для виробництва альтернативних видів палива.\nСуми коштів, вивільнених у зв'язку з наданням податкової\nпільги, спрямовуються платником податку на збільшення обсягів\nвиробництва. У разі порушення цільового використання коштів\nплатник податку зобов'язаний визначити прибуток, неоподаткований у\nзв'язку з наданням податкової пільги, та оподаткувати його у\nпоточному періоді, а також сплатити пеню у розмірах та за період,\nщо визначені законодавством України.\n7.21.2. Прибуток підприємств, що включені до Державного\nреєстру підприємств, установ, організацій, які займаються\nрозробкою, впровадженням та використанням енергозберігаючих\nзаходів та енергоефективних проектів, але в сумі не більш як 50\nвідсотків суми прибутку, що підлягає оподаткуванню.\nДо Державного реєстру підприємств, установ, організацій, які\nзаймаються розробкою, впровадженням та використанням\nенергозберігаючих заходів та енергоефективних проектів,\nвключаються підприємства, установи, організації, які включені до\nгалузевих програм з енергозбереження та за результатами проведення\nекспертизи органами Державної інспекції з енергозбереження\nотримали висновок про відповідність енергозберігаючих заходів та\nенергоефективних проектів, що вже впроваджені або знаходяться на\nстадії розробки та впровадження, критеріям енергозбереження та\nвключені до галузевих програм енергозбереження.\nВедення Державного реєстру підприємств, установ, організацій,\nякі займаються розробкою, впровадженням та використанням\nенергозберігаючих заходів та енергоефективних проектів,\nпокладається на Національне агентство України з питань\nзабезпечення ефективного використання енергетичних ресурсів.\nПорядок включення підприємств до Державного реєстру підприємств,\nустанов, організацій, які займаються розробкою, впровадженням та\nвикористанням енергозберігаючих заходів та енергоефективних\nпроектів, затверджується Національним агентством України з питань\nзабезпечення ефективного використання енергетичних ресурсів."
    },
    {
      "provision_ref": "art8",
      "section": "8",
      "title": "Стаття 8. Амортизація",
      "content": "8.1. Визначення амортизації\n8.1.1. Під терміном \"амортизація\" основних фондів і\nнематеріальних активів слід розуміти поступове віднесення витрат\nна їх придбання, виготовлення або поліпшення, на зменшення\nскоригованого прибутку платника податку у межах норм\nамортизаційних відрахувань, установлених цією статтею.\nЗ метою оподаткування амортизація поділяється на звичайну,\nбонусну та прискорену. { Підпункт 8.1.1 пункту 8.1 статті 8\nдоповнено абзацом другим згідно із Законом N 1814-VI ( 1814-17 )\nвід 20.01.2010 - норма змін застосовується починаючи з податкового\nперіоду, на який припадає день опублікування Закону N 1814-VI\n( 1814-17 ) від 20.01.2010 }\nЗвичайною вважається амортизація основного фонду, що\nздійснюється за нормами, встановленими підпунктом 8.6.1 пункту 8.6\nцієї статті. { Підпункт 8.1.1 пункту 8.1 статті 8 доповнено\nабзацом третім згідно із Законом N 1814-VI ( 1814-17 ) від\n20.01.2010 - норма змін застосовується починаючи з податкового\nперіоду, на який припадає день опублікування Закону N 1814-VI\n( 1814-17 ) від 20.01.2010 }\nБонусною вважається амортизація основного фонду, яка\nпередбачає віднесення частки витрат на його придбання\n(спорудження) до складу валових витрат платника податку та\nподальшої амортизації частки витрат, що залишається після такого\nвіднесення (залишкової вартості основного фонду), за загальними\nправилами та нормами, встановленими у підпункті 8.6.1 пункту 8.6\nцієї статті. { Підпункт 8.1.1 пункту 8.1 статті 8 доповнено\nабзацом четвертим згідно із Законом N 1814-VI ( 1814-17 ) від\n20.01.2010 - норма змін застосовується починаючи з податкового\nперіоду, на який припадає день опублікування Закону N 1814-VI\n( 1814-17 ) від 20.01.2010 }\nПрискореною вважається амортизація основного фонду, що\nздійснюється за подвійними нормами, встановленими у підпункті\n8.6.1 пункту 8.6 цієї статті (крім основного фонду групи 4). У\nразі застосування прискореної амортизації податковий облік\nосновного фонду ведеться окремо у підгрупі відповідної групи\nосновних фондів у розрізі норм такої прискореної амортизації.\n{ Підпункт 8.1.1 пункту 8.1 статті 8 доповнено абзацом п'ятим\nзгідно із Законом N 1814-VI ( 1814-17 ) від 20.01.2010 - норма\nзмін застосовується починаючи з податкового періоду, на який\nприпадає день опублікування Закону N 1814-VI ( 1814-17 ) від\n20.01.2010 }\nПідстави для застосування бонусної або прискореної\nамортизації визначаються виключно цим Законом. Якщо в інших\nподаткових законах вживається термін \"амортизація\", то вона\nвважається звичайною. { Підпункт 8.1.1 пункту 8.1 статті 8\nдоповнено абзацом шостим згідно із Законом N 1814-VI ( 1814-17 )\nвід 20.01.2010 - норма змін застосовується починаючи з податкового\nперіоду, на який припадає день опублікування Закону N 1814-VI\n( 1814-17 ) від 20.01.2010 }\nЯкщо платник податку, який прийняв рішення про застосування\nбонусної або прискореної амортизації основного фонду, в подальшому\nпродає (відчужує) або передає його у фінансовий лізинг (оренду),\nто покупець (отримувач) такого основного фонду застосовує\nстандартні (загальні) норми амортизації (звичайну амортизацію),\nвизначені у підпункті 8.6.1 пункту 8.6 цієї статті. { Підпункт\n8.1.1 пункту 8.1 статті 8 доповнено абзацом сьомим згідно із\nЗаконом N 1814-VI ( 1814-17 ) від 20.01.2010 - норма змін\nзастосовується починаючи з податкового періоду, на який припадає\nдень опублікування Закону N 1814-VI ( 1814-17 ) від 20.01.2010 }\nЯкщо до одного й того самого основного фонду можуть бути\nзастосовані різні норми бонусної амортизації у зв'язку з його\nодночасним використанням у різних видах господарської діяльності,\nплатник податку має право застосувати найменшу норму бонусної\nамортизації, встановлену цим Законом. { Підпункт 8.1.1 пункту 8.1\nстатті 8 доповнено абзацом восьмим згідно із Законом N 1814-VI\n( 1814-17 ) від 20.01.2010 - норма змін застосовується починаючи з\nподаткового періоду, на який припадає день опублікування Закону\nN 1814-VI ( 1814-17 ) від 20.01.2010 }\nЯкщо до одного й того самого основного фонду можуть бути\nзастосовані норми як прискореної, так і звичайної амортизації у\nзв'язку з його одночасним використанням у різних видах\nгосподарської діяльності, для цілей оподаткування цим податком\nприймаються звичайні норми амортизації. { Підпункт 8.1.1 пункту\n8.1 статті 8 доповнено абзацом дев'ятим згідно із Законом\nN 1814-VI ( 1814-17 ) від 20.01.2010 - норма змін застосовується\nпочинаючи з податкового періоду, на який припадає день\nопублікування Закону N 1814-VI ( 1814-17 ) від 20.01.2010 }\nНе дозволяється одночасне застосування бонусної та\nприскореної амортизації до одного й того самого основного фонду.\n{ Підпункт 8.1.1 пункту 8.1 статті 8 доповнено абзацом десятим\nзгідно із Законом N 1814-VI ( 1814-17 ) від 20.01.2010 - норма\nзмін застосовується починаючи з податкового періоду, на який\nприпадає день опублікування Закону N 1814-VI ( 1814-17 ) від\n20.01.2010 }\nДля цілей калькулювання цін на товари (послуги), які\nпідлягають державному регулюванню, застосування бонусної або\nприскореної амортизації не може бути підставою для їх підвищення.\n{ Підпункт 8.1.1 пункту 8.1 статті 8 доповнено абзацом одинадцятим\nзгідно із Законом N 1814-VI ( 1814-17 ) від 20.01.2010 - норма\nзмін застосовується починаючи з податкового періоду, на який\nприпадає день опублікування Закону N 1814-VI ( 1814-17 ) від\n20.01.2010 }\nДо платника податку, який скористався правом на застосування\nбонусної або прискореної амортизації, але використовує відповідні\nоб'єкти основних фондів не за призначенням, застосовуються норми\nпідпункту 17.1.6-1 пункту 17.1 статті 17 Закону України \"Про\nпорядок погашення зобов'язань платників податків перед бюджетами\nта державними цільовими фондами\" ( 2181-14 ). { Підпункт 8.1.1\nпункту 8.1 статті 8 доповнено абзацом дванадцятим згідно із\nЗаконом N 1814-VI ( 1814-17 ) від 20.01.2010 - норма змін\nзастосовується починаючи з податкового періоду, на який припадає\nдень опублікування Закону N 1814-VI ( 1814-17 ) від 20.01.2010 }\n8.1.2. Амортизації підлягають витрати на:\nпридбання основних фондів та нематеріальних активів для\nвласного виробничого використання, включаючи витрати на придбання\nплемінної худоби та придбання, закладення і вирощування\nбагаторічних насаджень до початку плодоношення;\nсамостійне виготовлення основних фондів для власних\nвиробничих потреб, включаючи витрати на виплату заробітної плати\nпрацівникам, які були зайняті на виготовленні таких основних\nфондів;\nпроведення всіх видів ремонту, реконструкції, модернізації та\nінших видів поліпшення основних фондів;\nкапітальні поліпшення землі, не пов'язані з будівництвом, а\nсаме: іригація, осушення, збагачення та інші подібні капітальні\nполіпшення землі. { Абзац підпункту 8.1.2 пункту 8.1 статті 8 в\nредакції Закону N 349-IV ( 349-15 ) від 24.12.2002 }\n8.1.3. Не підлягають амортизації та повністю відносяться до\nскладу валових витрат звітного періоду витрати платника податку\nна:\nпридбання і відгодівлю продуктивної худоби;\nвирощування багаторічних плодоносних насаджень;\nпридбання основних фондів або нематеріальних активів з метою\nїх подальшого продажу іншим особам чи їх використання як\nкомплектуючих (складових частин) інших основних фондів,\nпризначених для подальшого продажу іншим особам; { Абзац\nчетвертий підпункту 8.1.3 пункту 8.1 статті 8 в редакції Закону\nN 639/97-ВР від 18.11.97 }\nутримання основних фондів, що знаходяться на консервації.\nвиробництво національного фільму та придбання майнових прав\nінтелектуальної власності на національний фільм; { Підпункт 8.1.3\nпункту 8.1 статті 8 доповнено абзацом сьомим згідно із Законом\nN 1909-VI ( 1909-17 ) від 18.02.2010 }\n8.1.4. Не підлягають амортизації та провадяться за рахунок\nвідповідних джерел фінансування:\nвитрати бюджетів на будівництво та утримання споруд\nблагоустрою й жилих будинків, придбання і збереження бібліотечних\nі архівних фондів;\nвитрати бюджетів на будівництво та утримання автомобільних\nдоріг загального користування;\nвитрати на придбання та збереження Національного архівного\nфонду України, а також бібліотечного фонду, що формується та\nутримується за рахунок бюджетів, бібліотечних і архівних фондів;\nвитрати на придбання, ремонт, реконструкцію, модернізацію\nабо інші поліпшення невиробничих фондів. { Абзац п'ятий підпункту\n8.1.4 пункту 8.1 статті 8 в редакції Закону N 639/97-ВР від\n18.11.97 }\nПід терміном \"невиробничі фонди\" слід розуміти капітальні\nактиви, які не використовуються у господарській діяльності\nплатника податку. До таких невиробничих фондів відносяться:\n{ Абзац шостий підпункту 8.1.4 пункту 8.1 статті 8 в редакції\nЗакону N 639/97-ВР від 18.11.97 }\nкапітальні активи (або їх структурні компоненти), які\nпідпадають під визначення групи 1 основних фондів згідно із\nпідпунктом 8.2.2 цієї статті, включаючи орендовані; { Абзац\nсьомий підпункту 8.1.4 пункту 8.1 статті 8 в редакції Закону\nN 639/97-ВР від 18.11.97 }\nкапітальні активи, які підпадають під визначення груп 2, 3 і\n4 основних фондів згідно із підпунктом 8.2.2 цієї статті, які є\nневід'ємною частиною, розміщені або використовуються для\nзабезпечення діяльності невиробничих фондів, що підпадають під\nвизначення групи 1 основних фондів або вилучені з місця ведення\nгосподарської діяльності платника податку та передані у безоплатне\nкористування особам, які не є платниками цього податку. { Абзац\nвосьмий підпункту 8.1.4 пункту 8.1 статті 8 в редакції Закону\nN 639/97-ВР від 18.11.97 }\nПорядок бухгалтерського обліку вартості невиробничих фондів\nустановлюється Міністерством фінансів України. Такий\nбухгалтерський облік ведеться окремо від податкового обліку та не\nвпливає на податкові зобов'язання платника податку. { Абзац\nдев'ятий підпункту 8.1.4 пункту 8.1 статті 8 в редакції Закону\nN 639/97-ВР від 18.11.97 }\nДо валових доходів платника податку у разі продажу\nневиробничих фондів включаються доходи, отримані (нараховані) від\nпродажу, а до валових витрат - сума витрат, пов'язаних із\nпридбанням (виготовленням) таких невиробничих фондів (без\nврахування зносу) та їх поліпшенням. { Абзац десятий підпункту\n8.1.4 пункту 8.1 статті 8 в редакції Закону N 639/97-ВР від\n18.11.97 }\n8.2. Визначення основних фондів та їх груп\n8.2.1. Під терміном \"основні фонди\" слід розуміти матеріальні\nцінності, що призначаються платником податку для використання у\nгосподарській діяльності платника податку протягом періоду, який\nперевищує 365 календарних днів з дати введення в експлуатацію\nтаких матеріальних цінностей, та вартість яких перевищує 1000\nгривень і поступово зменшується у зв'язку з фізичним або моральним\nзносом. { Абзац перший підпункту 8.2.1 пункту 8.2 статті 8 із\nзмінами, внесеними згідно із Законом N 349-IV ( 349-15 ) від\n24.12.2002, N 1957-IV ( 1957-15 ) від 01.07.2004 }\nВитрати на придбання будь-яких матеріальних цінностей,\nвартість яких не перевищує 1000 гривень, що призначені для\nвикористання у господарській діяльності платника податку,\nвключаються до складу валових витрат платника податку в загальному\nпорядку та враховуються для цілей застосування пункту 5.9 статті 5\nцього Закону. { Абзац другий підпункту 8.2.1 пункту 8.2 статті 8 в\nредакції Закону N 1957-IV ( 1957-15 ) від 01.07.2004 }\n8.2.2. Основні фонди підлягають розподілу за такими групами:\nгрупа 1 - будівлі, споруди, їх структурні компоненти та\nпередавальні пристрої, в тому числі жилі будинки та їх частини\n(квартири і місця загального користування), вартість капітального\nполіпшення землі; { Абзац другий підпункту 8.2.2 пункту 8.2\nстатті 8 із змінами, внесеними згідно із Законом N 349-IV\n( 349-15 ) від 24.12.2002 }\nгрупа 2 - автомобільний транспорт та вузли (запасні частини)\nдо нього; меблі; побутові електронні, оптичні, електромеханічні\nприлади та інструменти, інше конторське (офісне) обладнання,\nустаткування та приладдя до них; { Абзац третій підпункту 8.2.2\nпункту 8.2 статті 8 із змінами, внесеними згідно із Законом\nN 349-IV ( 349-15 ) від 24.12.2002 }\nгрупа 3 - будь-які інші основні фонди, не включені до груп 1,\n2 і 4; { Абзац четвертий підпункту 8.2.2 пункту 8.2 статті 8 із\nзмінами, внесеними згідно із Законом N 349-IV ( 349-15 ) від\n24.12.2002 }\nгрупа 4 - електронно-обчислювальні машини, інші машини для\nавтоматичного оброблення інформації, пов'язані з ними засоби\nзчитування або друку інформації, інші інформаційні системи,\nкомп'ютерні програми, телефони (у тому числі стільникові),\nмікрофони і рації, вартість яких перевищує вартість малоцінних\nтоварів (предметів). { Підпункт 8.2.2 пункту 8.2 статті 8\nдоповнено абзацом згідно із Законом N 349-IV ( 349-15 ) від\n24.12.2002, в редакції Закону N 2505-IV ( 2505-15 ) від\n25.03.2005 }\nТермін \"комп'ютерна програма\" розуміється у значенні,\nнаведеному у законодавстві з питань охорони авторських та суміжних\nправ. { Підпункт 8.2.2 пункту 8.2 статті 8 доповнено абзацом\nзгідно із Законом N 2505-IV ( 2505-15 ) від 25.03.2005 }\n8.3. Порядок визначення та нарахування сум амортизаційних\nвідрахувань\n8.3.1. Сума амортизаційних відрахувань звітного періоду\nвизначається як сума амортизаційних відрахувань, нарахованих для\nкожного із календарних кварталів, що входять до такого звітного\nперіоду (далі - розрахункові квартали).\nСума амортизаційних відрахувань кварталу, щодо якого\nпроводяться розрахунки (розрахунковий квартал), визначаються\nшляхом застосування норм амортизації, визначених пунктом 8.6 цієї\nстатті, до балансової вартості груп основних фондів на початок\nтакого розрахункового кварталу.\nСуми амортизаційних відрахувань вилученню до бюджету не\nпідлягають, а також не можуть бути базою для нарахування будь-яких\nподатків, зборів (обов'язкових платежів).\n8.3.2. Балансова вартість групи основних фондів (окремого\nоб'єкта основних фондів групи 1) на початок розрахункового\nкварталу визначається за формулою:\nБ(а) = Б(а-1) + П(а-1) - В(а-1) - А(а-1), де:\nБ(а) - балансова вартість групи (окремого об'єкта основних\nфондів групи 1) на початок розрахункового кварталу;\nБ(а-1) - балансова вартість групи (окремого об'єкта основних\nфондів групи 1) на початок кварталу, що передував розрахунковому;\nП(а-1) - сума витрат, понесених на придбання основних фондів,\nздійснення капітального ремонту, реконструкцій, модернізацій та\nінших поліпшень основних фондів, що підлягають амортизації,\nпротягом кварталу, що передував розрахунковому;\nВ(а-1) - сума виведених з експлуатації основних фондів\n(окремого об'єкта основних фондів групи 1) протягом кварталу, що\nпередував розрахунковому;\nА(а-1) - сума амортизаційних відрахувань, нарахованих у\nкварталі, що передував розрахунковому.\n8.3.3 Платники податку всіх форм власності мають право\nзастосовувати щорічну індексацію балансової вартості груп основних\nфондів та нематеріальних активів на коефіцієнт індексації, який\nвизначається за формулою:\nКі = [І(а-1) - 10]:100, де\nІ(а-1) - індекс інфляції року, за результатами якого\nпровадиться індексація. { Абзац пункту 8.3.3 пункту 8.3 статті 8\nіз змінами, внесеними згідно із Законом N 639/97-ВР від 18.11.97 }\nЯкщо значення Кі не перевищує одиниці, індексація не\nпровадиться.\n8.3.4. Облік балансової вартості основних фондів, які\nпідпадають під визначення групи 1, ведеться по кожній окремій\nбудівлі, споруді або їх структурному компоненту та в цілому по\nгрупі 1 як сума балансових вартостей окремих об'єктів такої групи.\n8.3.5. Облік балансової вартості основних фондів, які\nпідпадають під визначення груп 2, 3 і 4 , ведеться за сукупною\nбалансовою вартістю відповідної групи основних фондів незалежно\nвід часу введення в експлуатацію таких основних фондів. При цьому\nокремий облік балансової вартості індивідуальної матеріальної\nцінності, що входить до складу основних фондів груп 2, 3 або 4, з\nметою оподаткування не ведеться. { Підпункт 8.3.5 пункту 8.3\nстатті 8 із змінами, внесеними згідно із Законом N 1957-IV\n( 1957-15 ) від 01.07.2004 }\n8.3.6. Порядок бухгалтерського обліку балансової вартості\nгруп основних фондів установлюється Міністерством фінансів\nУкраїни.\n8.3.7. Амортизація окремого об'єкта основних фондів групи 1\nпровадиться до досягнення балансовою вартістю такого об'єкта ста\nнеоподатковуваних мінімумів доходів громадян. Залишкова вартість\nтакого об'єкта відноситься до складу валових витрат за\nрезультатами відповідного податкового періоду, а вартість такого\nоб'єкта прирівнюється до нуля.\n8.3.8. Амортизація основних фондів груп 2, 3 і 4 провадиться\nдо досягнення балансовою вартістю групи нульового значення.\n8.3.9. Для амортизації нематеріальних активів застосовується\nлінійний метод, за яким кожний окремий вид нематеріального активу\nамортизується рівними частками виходячи з його первісної вартості\nз урахуванням індексації згідно з підпунктом 8.3.3 цієї статті\nпротягом строку, який визначається платником податку самостійно\nвиходячи із строку корисного використання таких нематеріальних\nактивів або строку діяльності платника податку, але не більше 10\nроків безперервної експлуатації.\nАмортизаційні відрахування провадяться до досягнення\nзалишковою вартістю нематеріального активу нульового значення.\n8.4. Порядок збільшення та зменшення балансової вартості груп\nосновних фондів\n8.4.1. У разі здійснення витрат на придбання основних фондів\nбалансова вартість відповідної групи збільшується на суму вартості\nїх придбання, з урахуванням транспортних і страхових платежів, а\nтакож інших витрат, понесених у зв'язку з таким придбанням, без\nурахування сплаченого податку на додану вартість, у разі коли\nплатник податку на прибуток підприємств зареєстрований платником\nподатку на додану вартість.\n8.4.2. У разі здійснення витрат на самостійне виготовлення\nосновних фондів платником податку для власних виробничих потреб\nбалансова вартість відповідної групи основних фондів збільшується\nна суму всіх виробничих витрат, понесених платником податку, що\nпов'язані з їх виготовленням та введенням в експлуатацію, а також\nвитрат на виготовлення таких основних фондів, що мають інші\nджерела фінансування, без урахування сплаченого податку на додану\nвартість, у разі коли платник податку на прибуток підприємств\nзареєстрований платником податку на додану вартість.\n8.4.3. У разі виведення з експлуатації окремих об'єктів\nосновних фондів групи 1 у зв'язку з їх продажем балансова\nвартість групи 1 зменшується на суму балансової вартості такого\nоб'єкта.\nСума перевищення виручки від продажу над балансовою вартістю\nокремих об'єктів основних фондів групи 1 та нематеріальних\nактивів включається до валових доходів платника податку, а сума\nперевищення балансової вартості над виручкою від такого продажу\nвключається до валових витрат платника податку.\n8.4.4. У разі виведення з експлуатації основних фондів груп\n2, 3 і 4 у зв'язку з їх продажем балансова вартість групи\nзменшується на суму вартості продажу таких основних фондів\n(вартості продукції, робіт, послуг, отриманих платником податку в\nмежах бартерних (товарообмінних) операцій). Якщо сума вартості\nосновних фондів дорівнює або перевищує балансову вартість\nвідповідної групи, її балансова вартість прирівнюється до нуля, а\nсума перевищення включається до валового доходу платника податку\nвідповідного періоду.\n8.4.5. У разі виведення з експлуатації окремого об'єкта\nосновних фондів групи 1 або передачі його до складу невиробничих\nфондів за рішенням платника податку балансова вартість такого\nоб'єкта для цілей амортизації прирівнюється до нуля. При цьому\nамортизаційні відрахування не нараховуються.\nУ цьому ж порядку відбувається виведення основних фондів з\nексплуатації внаслідок їх відчуження за рішенням суду.\nЗворотне введення таких об'єктів до складу основних фондів\nздійснюється у порядку, встановленому у підпункті 8.4.2 цієї\nстатті.\n8.4.6. У разі виведення з експлуатації окремих фондів груп 2,\n3 і 4 з будь-яких причин (крім їх продажу) балансова вартість\nтаких груп не змінюється.\nЗворотне введення таких основних фондів в експлуатацію після\nпроведення їх ремонту, реконструкції та модернізації збільшує\nбаланс групи тільки на суму витрат, пов'язаних з цими роботами.\n8.4.7. Якщо на початок звітного кварталу групи 2, 3 і 4\nосновних фондів не містять матеріальних цінностей, балансова\nвартість такої групи відноситься до валових витрат платника\nподатку такого звітного періоду. Норми цього підпункту не\nзастосовуються при визначенні платником податку амортизаційних\nвідрахувань на суму поліпшень основних фондів, одержаних в\nоперативний лізинг (оренду).\n8.4.8. У разі ліквідації основних фондів за рішенням\nплатника податку або якщо з незалежних від платника податку\nобставин основні фонди (їх частина) зруйновані, викрадені чи\nпідлягають ліквідації або платник податку змушений відмовитися від\nвикористання таких основних фондів з обставин загрози чи\nнеминучості їх заміни, зруйнування або ліквідації, платник податку\nв звітному періоді, в якому виникають такі обставини:\nа) збільшує валові витрати на суму балансової вартості\nокремого об'єкта основних фондів групи 1, при цьому вартість\nтакого об'єкта прирівнюється до нуля;\nб) не змінює балансову вартість груп 2, 3 і 4 стосовно\nосновних фондів цих груп. { Підпункт 8.4.8 пункту 8.4 статті 8 в\nредакції Закону N 349-IV ( 349-15 ) від 24.12.2002 }\n8.4.9. У разі коли страхова організація або інша юридична чи\nфізична особа, визнана винною у заподіяній шкоді, компенсує\nплатнику податку втрати, пов'язані з виникненням обставин,\nвизначених у підпункті 8.4.8 цього пункту, платник податку в\nподатковий період, на який припадає така компенсація:\nа) збільшує валовий дохід на суму компенсації за основні\nфонди групи 1 (окремий об'єкт основних фондів групи 1);\nб) зменшує балансову вартість відповідної групи основних\nфондів на суму компенсації за основні фонди груп 2, 3 і 4.\n8.4.10. У разі ліквідації окремого об'єкта основного фонду\nгрупи 1 за рішенням платника податку та наявності відповідних\nдокументів про його знищення, розібрання або перетворення іншими\nспособами, внаслідок чого такий об'єкт не може використовуватися у\nмайбутньому за первісним призначенням, балансова вартість такого\nокремого об'єкта основних фондів групи 1 включається до складу\nвалових витрат.\n8.4.11. Для цілей цього пункту:\nдо продажу основних фондів та нематеріальних активів\nприрівнюються операції з внесення таких основних фондів та\nнематеріальних активів до статутного капіталу іншої особи;\nдо придбання основних фондів та нематеріальних активів\nприрівнюються операції з включення таких основних фондів та\nнематеріальних активів до складу статутного капіталу такої іншої\nособи, із подальшим включенням основних фондів до відповідних\nгруп.\n8.5. Порядок обліку основних фондів, наданих в лізинг\n(оренду)\n8.5.1. Балансова вартість відповідної групи основних фондів\nне зменшується на вартість основних фондів, які надаються\nплатником податку в оперативний лізинг (оренду).\n8.5.2. Балансова вартість відповідної групи основних фондів\nзменшується на вартість основних фондів, які надаються платником\nподатку у фінансовий лізинг (оренду) у порядку, передбаченому для\nпродажу основних фондів. При цьому лізингоотримувач (орендар)\nзбільшує балансову вартість відповідної групи основних фондів у\nпорядку, передбаченому для придбання основних фондів.\n8.6. Норми амортизації\n8.6.1. Норми амортизації встановлюються у відсотках до\nбалансової вартості кожної з груп основних фондів на початок\nзвітного (податкового) періоду в такому розмірі (в розрахунку на\nподатковий квартал):\nгрупа 1 - 2 відсотки;\nгрупа 2 - 10 відсотків;\nгрупа 3 - 6 відсотків;\nгрупа 4 - 15 відсотків.\nПлатник податку може прийняти рішення про застосування інших\nнорм амортизації, що не перевищують норм, визначених цим\nпідпунктом.\nЗазначене рішення:\nприймається платником податку до початку звітного податкового\nроку та не може бути змінене протягом такого року;\nдоводиться до відома податкового органу разом із поданням\nдекларації за перший квартал такого звітного податкового року.\nДля платників податку, визнаних монополістами згідно із\nзаконом, сума амортизаційних відрахувань не є обов'язковою\nскладовою тарифів, інших видів цін на їх послуги.\n8.6.3. Тимчасово, до 1 січня 2009 року, установити для\nсуб'єктів космічної діяльності щорічну 20-відсоткову норму\nприскореної амортизації основних фондів групи 3.\nПри цьому амортизація основних фондів групи 3 провадиться до\nдосягнення балансовою вартістю групи нульового значення.\n8.6.4. Установити для технологічних парків, їх учасників та\nспільних підприємств при виконанні зареєстрованих у встановленому\nЗаконом України \"Про спеціальний режим інноваційної діяльності\nтехнологічних парків\" ( 991-14 ) порядку проектів технологічних\nпарків щорічну 20-відсоткову норму прискореної амортизації\nосновних фондів груп 3 і 4.\nПри цьому амортизація основних фондів групи 3 проводиться до\nдосягнення балансовою вартістю групи нульового значення.\n8.6.5. Надати право промисловим підприємствам застосовувати\nщорічну 25-відсоткову норму прискореної амортизації основних\nфондів групи 3.\nПри цьому амортизація основних фондів групи 3 провадиться до\nдосягнення балансовою вартістю групи нульового значення.\n8.6.6. Тимчасово, до 1 січня 2016 року, суб'єкти\nлітакобудування, що підпадають під дію норм статті 2 Закону\nУкраїни \"Про розвиток літакобудівної промисловості\" ( 2660-14 ),\nмають право застосовувати бонусну амортизацію до нових (що не були\nв експлуатації) основних фондів у розмірі 50 відсотків до\nбалансової вартості основних фондів групи 3 та 100 відсотків до\nбалансової вартості основних фондів групи 4 за наслідками першого\nзвітного періоду, в якому введено в експлуатацію об'єкти таких\nосновних фондів, якщо такі об'єкти призначаються виключно для:\nа) розробки та виробництва авіаційної техніки та авіаційних\nдвигунів;\nб) переобладнання, ремонту, модифікації, технічного\nобслуговування авіаційної техніки та авіаційних двигунів;\nв) проведення науково-дослідних та дослідно-конструкторських\nробіт, пов'язаних із літакобудуванням.\n8.6.7. Тимчасово, до 1 січня 2019 року, платники податку\nмають право застосовувати бонусну амортизацію до нових (що не були\nв експлуатації) основних фондів (обладнання, що працює на\nальтернативних видах палива, та устаткування для виробництва\nальтернативних видів палива) за наслідками першого звітного\nперіоду, в якому введено в експлуатацію об'єкти таких основних\nфондів, у розмірі:\n50 відсотків до балансової вартості таких основних фондів\nгрупи 3;\n100 відсотків до балансової вартості основних фондів групи 4,\nщо використовуються суб'єктами, які є виробниками альтернативних\nвидів палива, виробництво якого підтверджується відповідним\nдокументом про ідентифікацію такого палива відповідно до норм\nстатті 6 Закону України \"Про альтернативні види палива\"\n( 1391-14 ).\n8.7. Поточний і капітальний ремонт, реконструкція,\nмодернізація, технічне переозброєння та інші види поліпшення\nосновних фондів\n8.7.1. Платники податку мають право протягом звітного періоду\nвіднести до валових витрат будь-які витрати, пов'язані з\nполіпшенням основних фондів, що підлягають амортизації, у тому\nчислі витрати на поліпшення орендованих основних фондів, у сумі,\nщо не перевищує 10 відсотків сукупної балансової вартості всіх\nгруп основних фондів станом на початок такого звітного періоду.\n{ Абзац перший підпункту 8.7.1 пункту 8.7 статті 8 із змінами,\nвнесеними згідно із Законом N 1957-IV ( 1957-15 ) від 01.07.2004 }\nВитрати, що перевищують зазначену суму, розподіляються\nпропорційно сумі фактично понесених платником податку витрат на\nполіпшення основних фондів груп 2, 3, 4 чи окремих об'єктів\nосновних фондів групи 1 та збільшують балансову вартість основних\nфондів відповідних груп чи окремих об'єктів основних фондів\nгрупи 1 станом на початок розрахункового кварталу. { Абзац другий\nпідпункту 8.7.1 пункту 8.7 статті 8 в редакції Закону N 1957-IV\n( 1957-15 ) від 01.07.2004 }\nВиведення з експлуатації основних фондів будь-якої групи\nздійснюється на підставі наказу керівника платника податку або у\nразі їх примусового відчуження чи конфіскації згідно із законом.\nПроведення будь-яких робіт, пов'язаних з поліпшенням основних\nфондів, без наявності вказаних вище документів не є свідченням про\nвиведення таких основних фондів із експлуатації.\n8.8. Амортизація витрат на поліпшення основних фондів,\nодержаних в оперативний лізинг (оренду)\n8.8.1. У разі коли договір оперативного лізингу (оренди)\nзобов'язує або дозволяє орендарю здійснювати поліпшення об'єкта\nоперативного лізингу (оренди), частина вартості таких поліпшень у\nскладі витрат, що перевищують суму на поліпшення основних фондів,\nвизначену згідно з підпунктом 8.7.1 пункту 8.7 цієї статті,\nвключається таким орендарем до балансової вартості:\nвідповідної групи основних фондів у разі, якщо на балансі\nорендаря обліковується група основних фондів, до якої відноситься\nтакий об'єкт лізингу (оренди);\nствореної таким орендарем відповідної групи основних фондів у\nразі, якщо на балансі орендаря не обліковується група основних\nфондів, до якої відноситься такий об'єкт лізингу (оренди).\nПри цьому орендарем не враховується балансова вартість\nоб'єкта оперативного лізингу (оренди), за якою він обліковується\nна балансі орендодавця.\n8.8.2. У разі повернення орендарем об'єкта оперативного\nлізингу (оренди) орендодавцю внаслідок закінчення дії лізингового\n(орендного) договору, а також у разі знищення, викрадення або\nзруйнування об'єкта оперативного лізингу (оренди) такий орендар\nкористується правилами, визначеними підпунктом 8.4.8 пункту 8.4\nцієї статті для заміни основних фондів. При цьому орендодавець не\nзмінює балансову вартість основних фондів або валові доходи\n(валові витрати) на суму витрат, понесених орендарем на поліпшення\nтакого об'єкта.\n8.9. Облік операцій із землею та її капітальними\nполіпшеннями\n8.9.1. Платник податку веде окремий облік операцій з продажу\nабо купівлі землі як окремого об'єкта власності. Витрати,\nпов'язані з таким придбанням, не підлягають включенню до валових\nвитрат звітного податкового періоду або до групи основних фондів з\nметою амортизації. Якщо у майбутньому такий окремий об'єкт\nвласності продається, платник податку включає до складу валових\nдоходів позитивну різницю між сумою доходу, отриманого внаслідок\nтакого продажу, та сумою витрат, пов'язаних із купівлею такого\nокремого об'єкта власності, збільшених на коефіцієнт індексації,\nвизначений у підпункті 8.3.3 пункту 8.3 цієї статті.\nУ разі коли витрати (з урахуванням індексації), понесені у\nзв'язку з придбанням такого об'єкта власності, перевищують доходи,\nотримані внаслідок його продажу, збиток від такої операції не\nвключається до складу валових витрат та покривається за рахунок\nвласних джерел платника податку.\n8.9.2. При продажу землі, отриманої у власність у процесі\nприватизації, платник податку включає до складу валових доходів\nпозитивну різницю між сумою доходу, отриманого внаслідок такого\nпродажу, та сумою оціночної вартості такої землі, визначеної\nзгідно зі встановленою методикою вартісної оцінки земель з\nурахуванням коефіцієнтів її функціонального використання на момент\nтакого продажу.\n8.9.3. У разі коли об'єкт нерухомого майна (нерухомість)\nпридбавається платником податку разом із землею, яка знаходиться\nпід таким об'єктом чи є передумовою для забезпечення\nфункціонального використання такого об'єкта нерухомості відповідно\nдо норм, визначених законодавством, амортизації підлягає сукупна\nвартість такого основного фонду та такої землі за нормами,\nвизначеними цією статтею для основних фондів групи 1.\nПри цьому норми підпунктів 8.9.1-8.9.2 та 8.9.4 цього пункту\nне застосовуються.\n8.9.4. Якщо земля як окремий об'єкт власності продається або\nвідчужується іншим чином, то балансова вартість окремого об'єкта\nосновних фондів групи 1, в якому відображалася вартість\nкапітальних поліпшень якості такої землі, відноситься до валових\nвитрат такого платника податку за наслідками податкового періоду,\nна який припадає такий продаж.\nСтаття 9. Амортизація витрат, пов'язаних з видобутком\nкорисних копалин\n9.1. Будь-які витрати на розвідку (дорозвідку), облаштування\nта розробку будь-яких запасів (родовищ) корисних копалин (за\nвинятком витрат, передбачених у підпункті 5.2.16 пункту 5.2 статті\n5 цього Закону), включаються до окремої групи витрат платника\nподатку, на балансі якого перебувають такі запаси (родовища), та\nпідлягають амортизації.\n9.2. Перелік витрат, що включаються до окремої групи витрат\nплатника податку, встановлюється Кабінетом Міністрів України.\n9.3. Облік балансової вартості витрат, пов'язаних з\nвидобутком корисних копалин, ведеться по кожному окремому родовищу\n(кар'єру, шахті, свердловині). Порядок такого обліку\nвстановлюється Міністерством фінансів України.\n9.4. Сума амортизаційних відрахувань звітного періоду на\nвитрати, пов'язані з видобутком корисних копалин (за винятком\nсвердловин, що використовуються для розробки нафтових та газових\nродовищ), розраховується за формулою: { Абзац перший пункту 9.4\nстатті 9 із змінами, внесеними згідно із Законом N 2712-III\n( 2712-14 ) від 20.09.2001 - набуває чинності з 01.01.2002 року }\nС(а) = Б(а) х О(а) : О(з), де\nС(а) - сума амортизаційних відрахувань за звітний період;\nБ(а) - балансова вартість групи на початок звітного періоду,\nяка дорівнює балансовій вартості групи на початок періоду, що\nпередує звітному, збільшеній на суму витрат на розвідку\n(дорозвідку) та облаштування запасів (родовищ) корисних копалин,\nпонесених протягом попереднього періоду;\nО(а) - обсяг (у натуральних величинах) корисних копалин,\nфактично видобутих протягом звітного періоду;\nО (з) - загальний розрахунковий обсяг (у натуральних\nвеличинах) видобутку корисних копалин на відповідному родовищі,\nякий визначається за методикою, що затверджується Кабінетом\nМіністрів України. { Абзац шостий пункту 9.4 статті 9 в редакції\nЗакону N 2712-III ( 2712-14 ) від 20.09.2001 - набуває чинності з\n01.01.2002 року }\nПлатники податку всіх форм власності мають право застосувати\nщорічну індексацію балансової вартості витрат, пов'язаних з\nвидобутком корисних копалин, на коефіцієнт індексації, який\nнараховується за формулою:\nКі = [І(а-1) - 10]:100 , де\nІ(а-1) - індекс інфляції, за результатами якої провадиться\nіндексація.\nЯкщо значення Кі не перевищує одиниці, індексація не\nпровадиться.\nУ разі коли платник податку застосував коефіцієнт індексації,\nтакий платник податку зобов'язаний визнати капітальний доход у\nсумі, що дорівнює різниці між балансовою вартістю витрат,\nпов'язаних з видобутком корисних копалин, яка визначена на початок\nзвітного року із застосуванням коефіцієнта індексації, і\nбалансовою вартістю таких витрат до такої індексації.\nЗазначений капітальний доход відноситься до складу валових\nдоходів платника податку кожного звітного періоду звітного року в\nсумі, яка визначається як добуток суми капітального доходу на\nкоефіцієнт, що дорівнює О(ар):О(з):4, де\nО(ар) - обсяг (у натуральних величинах) корисних копалин,\nфактично видобутих протягом року, що передував звітному;\nО(з) - загальний розрахунковий обсяг (у натуральних\nвеличинах) видобутку корисних копалин на відповідному родовищі.\n9.5. Норми амортизації для свердловин, що використовуються\nдля розробки нафтових та газових родовищ, встановлюються у\nвідсотках до їх первісної вартості у такому розмірі (в розрахунку\nна рік):\n1-й рік експлуатації - 10 відсотків;\n2-й рік експлуатації - 18 відсотків;\n3-й рік експлуатації - 14 відсотків;\n4-й рік експлуатації - 12 відсотків;\n5-й рік експлуатації - 9 відсотків;\n6-й рік експлуатації - 7 відсотків;\n7-й рік експлуатації - 7 відсотків;\n8-й рік експлуатації - 7 відсотків;\n9-й рік експлуатації - 7 відсотків;\n10-й рік експлуатації - 6 відсотків;\n11-й рік експлуатації - 3 відсотки.\nПлатники податку мають право протягом звітного року віднести\nдо валових витрат будь-які витрати, пов'язані із проведенням\nремонту, реконструкції, модернізації та іншим поліпшенням\nсвердловин, що використовуються для розробки нафтових та газових\nродовищ, у сумі, що не перевищує 10 відсотків первісної вартості\nокремої свердловини.\nВитрати, що перевищують зазначену суму, включаються до\nскладу відповідної групи основних фондів. { Абзац чотирнадцятий\nпункту 9.5 статті 9 в редакції Закону N 349-IV ( 349-15 ) від\n24.12.2002 }\nІндексація балансової вартості свердловин, що\nвикористовуються для розробки нафтових та газових родовищ, не\nпровадиться.\n9.6. У разі коли діяльність, пов'язана з розвідкою\n(дорозвідкою) запасів (родовищ) корисних копалин, не привела до їх\nвідкриття або платником податку було прийнято рішення щодо\nнедоцільності проведення подальшої розвідки чи розробки таких\nзапасів (родовищ) у зв'язку з їх економічною недоцільністю,\nдозволяється віднесення витрат з такої розвідки (дорозвідки) чи\nрозробки до складу валових витрат виробництва (обігу) поточного\nподаткового періоду такого платника податку. При цьому балансова\nвартість такої групи витрат, пов'язана з видобутком корисних\nкопалин, прирівнюється до нуля."
    },
    {
      "provision_ref": "art10",
      "section": "10",
      "title": "Стаття 10. Ставка податку",
      "content": "10.1. Прибуток платників податку, включаючи підприємства,\nзасновані на власності окремої фізичної особи, оподатковується за\nставкою 25 відсотків до об'єкта оподаткування.\n10.2. Оподаткування доходів від грального бізнесу\n10.2.3. Не підлягають оподаткуванню виграші у державні\nгрошові лотереї. Під державними грошовими лотереями слід розуміти\nлотереї, які передбачають наявність призового фонду у розмірах не\nменш як 50 відсотків суми отриманих доходів, а також відрахувань\nдо Державного бюджету України в розмірі не менш як ставка податку,\nвстановлена пунктом 10.1 цієї статті, яка застосовується до\nдоходів, що залишаються у розпорядженні після відрахувань до\nпризового фонду. { Частина перша підпункту 10.2.3 пункту 10.2\nстатті 10 із змінами, внесеними згідно із Законами N 1969-III\n( 1969-14 ) від 21.09.2000, N 1957-IV ( 1957-15 ) від 01.07.2004 }\nМіністерство фінансів України встановлює вимоги щодо порядку\nфінансового контролю за діяльністю з випуску та проведення\nлотерей, а також встановлює вимоги до статутного капіталу\nоператорів, що не можуть бути меншими за ті, що висуваються\nНаціональним банком України до банків, які здійснюють діяльність\nна всій території України. Податок на прибуток, передбачений у\nпункті 10.1 цієї статті, не справляється із суми перевищення\nдоходів над витратами, пов'язаними з випуском та проведенням\nдержавних лотерей. { Частина друга підпункту 10.2.3 пункту 10.2\nстатті 10 в редакції Законів N 1969-III ( 1969-14 ) від\n21.09.2000, N 349-IV ( 349-15 ) від 24.12.2002 }"
    },
    {
      "provision_ref": "art11",
      "section": "11",
      "title": "Стаття 11. Правила ведення податкового обліку",
      "content": "11.1. Для цілей цього Закону використовуються такі податкові\nперіоди: календарні квартал, півріччя, три квартали, рік.\nПодатковий період починається з першого календарного дня\nподаткового періоду і закінчується останнім календарним днем\nподаткового періоду, крім виробників сільськогосподарської\nпродукції, визначених статтею 14 цього Закону, для яких річний\nподатковий період починається з 1 липня поточного звітного\n(бюджетного) року. { Абзац другий пункту 11.1 статті 11 із\nзмінами, внесеними згідно із Законом N 1957-IV ( 1957-15 ) від\n01.07.2004 }\nДля державних підприємств \"Міжнародний дитячий центр \"Артек\"\nі \"Український дитячий центр \"Молода гвардія\" податковий період\nстановить один рік. { Пункт 11.1 статті 11 доповнено абзацом\nзгідно із Законом N 906-VI ( 906-17 ) від 03.02.2009 }\nУ разі коли особа береться на облік податковим органом як\nплатник цього податку всередині податкового періоду, то перший\nзвітний податковий період розпочинається з дати, на яку припадає\nпочаток такого обліку, та закінчується останнім календарним днем\nнаступного податкового періоду.\nЯкщо платник податку ліквідується (у тому числі до закінчення\nпершого звітного податкового періоду), останнім податковим\nвважається період (що закінчується днем такої ліквідації), на який\nприпадає дата такої ліквідації.\n11.2. Дата збільшення валових витрат\n11.2.1. Датою збільшення валових витрат виробництва (обігу)\nвважається дата, яка припадає на податковий період, протягом якого\nвідбувається будь-яка з подій, що сталася раніше:\nабо дата списання коштів з банківських рахунків платника\nподатку на оплату товарів (робіт, послуг), а в разі їх придбання\nза готівку - день їх видачі з каси платника податку;\nабо дата оприбуткування платником податку товарів, а для\nробіт (послуг) - дата фактичного отримання платником податку\nрезультатів робіт (послуг).\n11.2.2. У разі коли платник податку придбаває товари (роботи,\nпослуги) з використанням кредитних, дебетових карток або\nкомерційних чеків, датою збільшення валових витрат вважається дата\nоформлення відповідного рахунку (товарного чека).\n11.2.3. Датою збільшення валових витрат платника податку при\nздійсненні ним операцій з особами, які є:\nа) нерезидентами;\nб) резидентами, які сплачують цей податок за ставкою нижчою,\nніж зазначена у статті 10 цього Закону (крім платників податку,\nзазначених у пункті 7.2 статті 7 цього Закону), або сплачують цей\nподаток у складі єдиного чи фіксованого податку чи є звільненими\nвід сплати цього податку або не є його суб'єктами згідно із\nзаконодавством, -\nє дата оприбуткування платником податку товарів (а при їх\nімпорті - також робіт (послуг), супутніх чи допоміжних такому\nімпорту товарів), а для робіт (послуг), - дата їх фактичного\nотримання від таких осіб, незалежно від наявності їх оплати\n(у тому числі часткової або авансової).\nБудь-яка особа, визначена абзацом \"б\" цього підпункту,\nзобов'язана при укладенні договору з платником податку за його\nвимогою зазначати у такому договорі про те, що така особа має\nстатус платника цього податку на загальних умовах, передбачених\nцим Законом. Якщо така особа не зазначає у такому договорі про\nтакий статус або якщо товари (послуги) надаються без укладення\nписьмових договорів, то з метою визначення дати збільшення валових\nвитрат покупця вважається, що такі товари (послуги) були надані\nособами, звільненими від оподаткування цим податком. Якщо особа,\nяка не має статусу платника цього податку на загальних умовах,\nпередбачених цим Законом, зазначає у договорі, що вона є таким\nплатником податку, то вважається, що така особа умисно ухиляється\nвід оподаткування у розмірі отриманого нею авансу (попереднього\nплатежу). При цьому платник податку - покупець товарів (послуг) не\nнесе відповідальності за збільшення валових витрат, здійснених за\nдатою попередньої оплати (авансування) вартості товарів (послуг)\nна підставі недостовірної інформації про статус платника податку,\nзазначеної у договорі.\n11.2.4. Валові витрати підприємств суднобудівної\nпромисловості, понесені ними у зв'язку з виконанням контрактів на\nвиготовлення (побудову) морських, річкових суден, включають до\nскладу валових витрат у податковому періоді, на який припадає дата\nзбільшення валових доходів, передбачена підпунктом 11.3.7\nпункту 11.3 статті 11 цього Закону.\n11.2.5. Валові витрати суб'єктів кінематографії (виробників\nнаціональних фільмів) тимчасово до 1 січня 2016 року включають до\nскладу валових витрат у податковому періоді, на який припадає дата\nзбільшення валових доходів, передбачена підпунктом 11.3.8 пункту\n11.3 статті 11 цього Закону.\n11.3. Дата збільшення валового доходу\n11.3.1. Датою збільшення валового доходу вважається дата, яка\nприпадає на податковий період, протягом якого відбувається\nбудь-яка з подій, що сталася раніше:\nабо дата зарахування коштів від покупця (замовника) на\nбанківський рахунок платника податку в оплату товарів (робіт,\nпослуг), що підлягають продажу, у разі продажу товарів (робіт,\nпослуг) за готівку - дата її оприбуткування в касі платника\nподатку, а за відсутності такої - дата інкасації готівки у\nбанківській установі, що обслуговує платника податку;\nабо дата відвантаження товарів, а для робіт (послуг) - дата\nфактичного надання результатів робіт (послуг) платником податку.\n{ Підпункт 11.3.1 пункту 11.3 статті 11 із змінами, внесеними\nзгідно із Законом N 639/97-ВР від 18.11.97 }\n11.3.2. У разі здійснення торгівлі продукцією (валютними\nцінностями) або роботами (послугами) з використанням торговельних\nавтоматів або іншого подібного обладнання, що не передбачає\nнаявності касового апарата, контрольованого уповноваженою на це\nфізичною особою, датою збільшення валового доходу вважається дата\nвилучення з таких торговельних апаратів або подібного обладнання\nгрошової виручки.\nПравила інкасації зазначеної виручки встановлюються\nНаціональним банком України.\nУ разі коли торгівля продукцією (роботами, послугами) через\nторговельні автомати здійснюється з використанням жетонів, карток\nабо інших замінників гривні, датою збільшення валового доходу\nвважається дата продажу таких жетонів, карток або інших\nзамінників гривні.\n11.3.3. У разі коли торгівля продукцією (роботами, послугами)\nздійснюється з використанням кредитних або дебетових карток,\nдорожніх, комерційних, персональних або інших чеків, датою\nзбільшення валового доходу вважається дата оформлення відповідного\nрахунку (товарного чека).\n11.3.5. Датою збільшення валового доходу в разі продажу\nтоварів (робіт, послуг) з оплатою за рахунок бюджетних коштів є\nдата надходження таких коштів на поточний рахунок платника\nподатку або дата отримання відповідної компенсації у будь-якому\nіншому вигляді, включаючи зменшення заборгованості такого\nплатника податку за його зобов'язаннями перед таким бюджетом.\n11.3.6. Датою збільшення валових доходів кредитора від\nздійснення кредитно-депозитних операцій є дата нарахування\nпроцентів (комісійних) у строки, визначені кредитним (депозитним)\nдоговором.\nДата збільшення валових доходів кредитора від здійснення\nкредитних операцій визначається з урахуванням положень пункту\n22.15 статті 22 цього Закону. { Підпункт 11.3.6 пункту 11.3 статті\n11 доповнено новим абзацом згідно із Законом N 2275-VI ( 2275-17 )\nвід 20.05.2010 }\nДатою збільшення валових доходів власника іпотечного\nсертифіката участі за операціями з таким іпотечним сертифікатом є\nдата нарахування протягом відповідного звітного періоду доходу за\nконсолідованим іпотечним боргом (зменшеного на суму винагороди за\nуправління та обслуговування іпотечних активів).\nЯкщо позичальник (дебітор) затримує сплату процентів чи\nкомісій, то кредитор урегульовує таку заборгованість згідно із\nпунктом 12.1 статті 12 цього Закону.\nПри цьому метод нарахувань для визначення податкових\nзобов'язань кредитора за таким кредитом (депозитом) не\nзастосовується до повного погашення дебітором заборгованості або\nсписання боргу чи його частини на збитки кредитора у порядку,\nвстановленому цим Законом.\n11.3.7. Суми авансових платежів та попередньої оплати\nотримані підприємствами суднобудівної промисловості від замовників\nморських, річкових суден включаються до складу валових доходів\nтаких підприємств за датою підписання акта про передачу морських,\nрічкових суден замовнику, за умови цільового використання вказаних\nкоштів у порядку, визначеному Кабінетом Міністрів України\n( 648-2005-п ).\n11.3.8. Суми авансових платежів та попередньої оплати,\nотримані суб'єктами кінематографії (виробниками фільмів) від\nзамовників національних фільмів, тимчасово до 1 січня 2016 року\nвключаються до складу валових доходів таких виробників за датою\nпідписання акта про передачу національних фільмів замовнику за\nумови цільового використання коштів у порядку, визначеному\nКабінетом Міністрів України."
    },
    {
      "provision_ref": "art12",
      "section": "12",
      "title": "Стаття 12. Безнадійна заборгованість",
      "content": "12.1. Порядок врегулювання сумнівної, безнадійної\nзаборгованості\n12.1.1. Платник податку - продавець товарів (робіт, послуг)\nмає право збільшити суму валових витрат звітного періоду на\nвартість відвантажених товарів (виконаних робіт, наданих послуг) у\nпоточному або попередніх звітному податкових періодах у разі коли\nпокупець таких товарів (робіт, послуг) затримує без погодження з\nтаким платником податку оплату їх вартості (надання інших видів\nкомпенсацій їх вартості). Таке право на збільшення суми валових\nвитрат виникає, якщо протягом такого звітного періоду відбувається\nбудь-яка з таких подій:\nа) платник податку звертається до суду з позовом (заявою) про\nстягнення заборгованості з такого покупця або про порушення справи\nпро його банкрутство чи стягнення заставленого ним майна;\nб) зазначена затримка в оплаті (наданні інших видів\nкомпенсацій) перевищує 90 календарних днів та платник податку -\nпродавець отримує від покупця згоду про визнання раніше надісланої\nйому претензії в порядку досудового врегулювання спору або не\nотримує відповіді на таку претензію протягом строків, визначених\nзаконодавством;\nв) за поданням продавця нотаріус вчиняє виконавчий напис про\nстягнення заборгованості з покупця або стягнення заставленого\nмайна (крім податкового боргу).\nНорми цього підпункту не поширюються на проценти, щодо яких\nбуло сформовано страховий резерв за рахунок збільшення валових\nвитрат згідно з пунктом 12.2 цієї статті. { Підпункт 12.1.1 пункту\n12.1 статті 12 доповнено абзацом п'ятим згідно із Законом\nN 2275-VI ( 2275-17 ) від 20.05.2010 }\n12.1.2. Платник податку - продавець зобов'язаний збільшити\nваловий дохід відповідного податкового періоду на суму\nзаборгованості (її частини), попередньо віднесеної ним до складу\nвалових витрат згідно з підпунктом 12.1.1 цього пункту або\nвідшкодованої за рахунок страхового резерву згідно із пунктом 12.3\nцієї статті, у разі коли протягом такого податкового періоду\nвідбувається будь-яка з таких подій:\nа) суд не задовольняє позов (заяву) продавця або задовольняє\nйого частково чи не приймає позов (заяву) до провадження\n(розгляду) або задовольняє позов (заяву) покупця про визнання\nнедійсними вимог щодо погашення цієї заборгованості або її\nчастини;\nб) сторони договору у досудовому порядку досягають згоди щодо\nпродовження строків погашення заборгованості чи списання всієї\nсуми заборгованості або її частини (крім випадків укладення\nмирової угоди в межах процедур відновлення платоспроможності\nборжника або визнання його банкрутом, визначених законом);\nв) продавець, який не отримав відповіді на претензію протягом\nстроків, визначених законодавством, або отримав від покупця\nвідповідь про визнання наданої претензії, але не отримує оплати\n(інших видів компенсацій у рахунок погашення заборгованості)\nпротягом визначених у такій претензії строків, та при цьому\nпротягом наступних 90 днів не звертається до суду (господарського\nсуду) із заявою про стягнення заборгованості або про порушення\nсправи про його банкрутство чи стягнення заставленого ним майна.\nНа суму додаткового податкового зобов'язання, розрахованого\nвнаслідок такого збільшення, нараховується пеня у розмірах,\nвизначених законом для несвоєчасного погашення податкового\nзобов'язання. Зазначена пеня розраховується за строк з першого дня\nподаткового періоду, наступного за періодом, протягом якого\nвідбулося збільшення валових витрат згідно з підпунктом 12.1.1\nцього пункту, до останнього дня податкового періоду, на який\nприпадає збільшення валового доходу, та сплачується незалежно від\nзначення податкового зобов'язання платника податку за відповідний\nзвітний період. Пеня не нараховується на заборгованість (її\nчастину), списану або розстрочену внаслідок укладення мирової\nугоди відповідно до законодавства з питань банкрутства, починаючи\nз дати укладення такої мирової угоди.\nЯкщо у майбутньому (з урахуванням строку позовної давності)\nтакий продавець звертається до суду, то він має право збільшити\nвалові витрати на суму оскаржуваної заборгованості.\n12.1.3. У разі коли платник податку оскаржує рішення суду\nу порядку, встановленому законом, збільшення валового доходу,\nпередбачене підпунктом 12.1.2 цієї статті, не відбувається до\nмоменту прийняття остаточного рішення відповідним судовим органом.\n12.1.4. Повідомлення про збільшення валових витрат або\nвалового доходу, з посиланням на відповідні положення підпунктів\n12.1.1 та 12.1.2 цього пункту, платник податку - продавець надає\nподатковому органу разом з декларацією за звітний період та іншими\nпервинними документами, які підтверджують наявність\nдебіторсько-кредиторської заборгованості.\n12.1.5. Платник податку - покупець зобов'язаний збільшити\nвалові доходи на суму непогашеної заборгованості (її частини),\nвизнаної у порядку досудового врегулювання спорів або судом чи за\nвиконавчим написом нотаріуса, у податковому періоді, на який\nприпадає перша з подій:\nа) або 90-й календарний день від дня граничного строку\nпогашення такої заборгованості (її частини), передбаченого\nдоговором або визнаною претензією;\nб) або 30-й календарний день від дня прийняття рішення судом\nпро визнання (стягнення) такої заборгованості (її частини) або\nвчинення нотаріусом виконавчого напису.\nСтроки, визначені абзацом \"а\" цього підпункту, поширюються\nтакож на випадки, коли покупець не надав відповідь на претензію,\nнадіслану продавцем, у строки, визначені\nгосподарсько-процесуальним законодавством.\nСтроки, визначені абзацом \"б\" цього підпункту, застосовуються\nнезалежно від того, чи розпочав державний виконавець або особа,\nприрівняна до нього згідно із законом, заходи із примусового\nстягнення боргу чи ні.\nЗазначене у цьому підпункті збільшення валового доходу\nпокупця не здійснюється стосовно заборгованості (її частини), яка\nпогашається таким покупцем до настання строків, визначених\nабзацами \"а\" або \"б\" цього підпункту.\nЯкщо у наступних податкових періодах покупець погашає суму\nвизнаної заборгованості або її частину (самостійно або за\nпроцедурою примусового стягнення), такий покупець збільшує валові\nвитрати на суму такої заборгованості (її частини) за наслідками\nподаткового періоду, на який припадає таке погашення.\nЗаборгованість, попередньо віднесена до складу валових витрат\nзгідно з підпунктом 12.1.1 цього пункту, або відшкодована за\nрахунок страхового резерву згідно з пунктом 12.3 цієї статті, яка\nвизнається безнадійною внаслідок недостатності активів покупця,\nвизнаного банкрутом у встановленому порядку, або внаслідок її\nсписання згідно з умовами мирової угоди, укладеної відповідно до\nзаконодавства з питань банкрутства, не змінює податкові\nзобов'язання як покупця, так і продавця у зв'язку із таким\nвизнанням.\n12.2. Особливості формування резервів банками та\nнебанківськими фінансовими установами\n12.2.1. Банки та небанківські фінансові установи, крім\nстрахових компаній, недержавних пенсійних фондів, корпоративних\nінвестиційних фондів та адміністраторів недержавних пенсійних\nфондів, формують резерви для відшкодування можливих втрат за всіма\nвидами кредитних операцій, за виключенням позабалансових, крім\nгарантій, коштами, розміщеними на кореспондентських рахунках в\nінших банках, придбаними цінними паперами (у тому числі іпотечними\nсертифікатами з фіксованою дохідністю), іншими активними\nбанківськими операціями згідно із законодавством, включаючи\nнараховані за всіма цими операціями проценти (далі - страховий\nрезерв).\nСтраховий резерв формується та списується банком самостійно в\nрозмірі та в порядку, передбачених методикою, яка визначається для\nбанків Національним банком України, а для небанківських фінансових\nустанов - спеціально уповноваженими органами виконавчої влади у\nсфері регулювання ринків фінансових послуг та цінних паперів\nвідповідно до повноважень, та включається до складу валових\nвитрат.\n12.2.2. Розмір страхового резерву, що створюється за рахунок\nзбільшення валових витрат фінансової установи, не може\nперевищувати:\nдля комерційних банків - 20 відсотків (на період до 1 січня\n2011 року - 40 відсотків, на період з 1 січня 2011 року до 1 січня\n2012 року - 30 відсотків) суми фактичної заборгованості за всіма\nвидами операцій, зазначених у підпункті 12.2.1, а саме суми\nнепогашеної основної суми боргу та нарахованих процентів, на\nостанній робочий день звітного податкового періоду;\nдля небанківських фінансових установ - розміру, що\nвстановлюється відповідними законами про відповідну небанківську\nфінансову установу, але не більше 10 відсотків суми боргових\nвимог, а саме сукупних зобов'язань дебіторів такої небанківської\nфінансової установи на останній робочий день звітного податкового\nперіоду. До суми зазначеної заборгованості не включаються\nзобов'язання дебіторів, які виникають під час здійснення операцій,\nщо не включаються до основної діяльності фінансових установ. Під\nтерміном \"основна діяльність\" слід розуміти операції, визначені\nвідповідними статтями законів про небанківські фінансові установи.\n12.2.3. У разі якщо за результатами звітного податкового\nперіоду сукупний розмір страхового резерву, сформованого згідно з\nпідпунктами 12.2.1 і 12.2.2, зменшився (крім випадків його\nзменшення внаслідок відшкодування банком безнадійної\nзаборгованості позичальника, у встановленому законодавством\nпорядку за рахунок страхового резерву кредитора та зменшення\nнормативу формування резерву згідно із законодавством), надлишкова\nсума страхового резерву, яка включена до валових витрат,\nспрямовується на збільшення валового доходу банку за результатами\nтакого звітного періоду.\n12.2.4. Порядок і джерела створення та використання резервів\n(фондів) для страхування вкладів (депозитів) фізичних осіб\nвстановлюються окремим законом.\n12.3. Порядок відшкодування сум безнадійної заборгованості за\nрахунок страхового резерву платника податку\n12.3.1. Сума заборгованості відноситься на валові витрати\nкредитора у разі, якщо строк позовної давності за відповідним\nдоговором з дебітором минув до моменту набрання чинності цим\nЗаконом. У цьому ж періоді дебітор збільшує свої валові доходи на\nтаку саму суму.\nЗаборгованість, за якою кредитор не звертається до суду щодо\nїї примусового стягнення до закінчення строків позовної давності,\nне включається до складу валових витрат кредитора згідно з\nпідпунктом 12.1.1 пункту 12.1 цієї статті та не може бути\nвідшкодованою за рахунок його страхових резервів. { Абзац другий\nпідпункту 12.3.1 пункту 12.3 статті 12 в редакції Закону N 1957-IV\n( 1957-15 ) від 01.07.2004 }\nОсновна сума боргу, яка не може бути примусово стягнутою з\nдебітора внаслідок укладення мирової угоди в межах процедури\nвідновлення платоспроможності боржника або визнання його\nбанкрутом, визначеної законом, не включається до складу валових\nвитрат кредитора згідно з підпунктом 12.1.1 пункту 12.1 цієї\nстатті, але може бути відшкодованою за рахунок його страхових\nрезервів, створених згідно з цією статтею. { Підпункт 12.3.1\nпункту 12.3 статті 12 доповнено абзацом згідно із Законом\nN 1957-IV ( 1957-15 ) від 01.07.2004 }\n12.3.2. Заборгованість кредитора, що виникла внаслідок\nневиконання зобов'язань по векселю, відшкодовується за рахунок\nстрахового резерву після визнання платника по векселю у\nвстановленому законодавством порядку банкрутом.\nЗаборгованість кредитора по боргових цінних паперах (крім\nвекселів), що виникла внаслідок невиконання емітентами своїх\nзобов'язань, відшкодовується за рахунок страхового резерву після\nвизнання емітента банкрутом у порядку, встановленому чинним\nзаконодавством.\nЗаборгованість фінансової установи від володіння акціями та\nіншими пайовими цінними паперами, емітенти яких визнані банкрутами\nта за якими скасована державна реєстрація випуску (емісії) таких\nцінних паперів, відшкодовується за рахунок страхового резерву\nпісля оприлюднення рішення про скасування випуску (емісії) цінних\nпаперів відповідними органами за умови, що договори на придбання\nтаких цінних паперів або внески до статутного капіталу було\nздійснено фінансовою установою до моменту оголошення інформації\nпро скасування реєстрації випуску (емісії).\nУ разі якщо кредитор у наступних податкових періодах здійснює\nпродаж або відчужує іншим способом за відповідну компенсацію цінні\nпапери, заборгованість за якими була попередньо відшкодована за\nрахунок страхового резерву, або отримує будь-які суми коштів як\nкомпенсацію їх вартості, сума отриманих (нарахованих) доходів\nвключається до складу валових доходів кредитора за наслідками\nвідповідного податкового періоду, в якому відбувся такий продаж\n(відчуження).\n12.3.3. Безнадійна заборгованість позичальника, визнаного\nбанкрутом у встановленому законодавством порядку, відшкодовується\nза рахунок страхового резерву кредитора після прийняття\nсудом рішення про визнання дебітора банкрутом. Кошти, отримані\nкредитором внаслідок завершення ліквідаційної процедури та продажу\nмайна позичальника, включаються до складу валових доходів\nкредитора в податковий період їх надходження.\nУ разі коли кредитор надає кредит дебітору, проти якого\nпорушено справу про банкрутство до моменту укладення кредитної\nугоди, та інформація про порушення такої справи була оприлюднена\n(за винятком випадків надання фінансових кредитів у межах\nпроцедури санації дебітора під заставу його корпоративних прав)\nбезнадійна заборгованість за кредитом погашається за рахунок\nвласних коштів кредитора.\nПри цьому валовий доход дебітора, об'явленого банкрутом у\nвстановленому законодавством порядку, не збільшується на суму\nзазначеної безнадійної заборгованості.\nУ разі коли кредитор не може звернутися до суду із заявою\nпро порушення справи про банкрутство у зв'язку з тим, що безспірні\nвимоги такого кредитора до боржника сукупно становлять суму, меншу\nза 300 мінімальних розмірів заробітної плати, то така сума вимог\nвключається до складу валових витрат кредитора у порядку,\nвизначеному абзацом \"б\" підпункту 12.1.1 пункту 12.1. { Підпункт\n12.3.3 пункту 12.3 статті 12 доповнено абзацом згідно із Законом\nN 349-IV ( 349-15 ) від 24.12.2002 }\n12.3.4. Заборгованість, забезпечена заставою (у тому числі\nіпотекою), погашається у порядку, передбаченому нормами\nвідповідних законів.\nЗаставодержатель має право відшкодувати за рахунок страхового\nрезерву частину заборгованості, що залишилася непогашеною після\nзвернення кредитором стягнення на заставлене майно відповідно до\nумов закону та договору. У разі якщо відповідно до законодавства\nзаборгованість особи вважається повністю погашеною після\nпроведення позасудового звернення стягнення на предмет застави\nнезалежно від суми коштів (вартості майна), що надійшла кредитору,\nза рахунок страхового резерву відшкодовується частина\nзаборгованості, що перевищує суму коштів (оціночну вартість\nмайна), фактично отриманих кредитором.\n12.3.5. Безнадійна заборгованість, яка виникла внаслідок\nнеспроможності дебітора погасити заборгованість у зв'язку з дією\nобставин непереборної сили або стихійного лиха (форс-мажору),\nвідшкодовується за рахунок страхового резерву кредитора за\nнаявності будь-якого з нижче названих документів:\nпідтвердження Торгово-промислової палати України про настання\nобставин непереборної сили чи стихійного лиха на території України\nабо\nпідтвердження уповноважених органів іншої держави,\nлегалізованих консульськими установами України, у разі настання\nобставин непереборної сили чи стихійного лиха на території такої\nдержави;\nрішення Президента України про запровадження надзвичайної\nекологічної ситуації в окремих місцевостях України, затверджене\nВерховною Радою України, або рішення Кабінету Міністрів України\nпро визнання окремих місцевостей України потерпілими від повені,\nпосухи, пожежі та інших видів стихійного лиха, включаючи рішення\nщодо визнання окремих місцевостей потерпілими від несприятливих\nпогодних умов, які потягли за собою втрату врожаю\nсільськогосподарських культур в обсягах, які перевищують 30\nвідсотків від середнього врожаю за попередні п'ять календарних\nроків.\nПри цьому валовий доход дебітора не збільшується на суму\nзаборгованості, що виникла внаслідок його неспроможності погасити\nтаку заборгованість у зв'язку з дією обставин непереборної сили\nабо стихійного лиха (форс-мажору), протягом усього строку дії\nтаких форс-мажорних обставин.\n12.3.6. Прострочена заборгованість підприємств, установ і\nорганізацій, на майно яких не може бути звернено стягнення (або\nтих, що не підлягають приватизації) згідно із законодавством\nУкраїни, відшкодовується за рахунок страхового резерву кредитора у\nразі, якщо протягом 30 календарних днів з моменту виникнення\nпрострочення зазначена заборгованість не була відшкодована коштами\nДержавного бюджету України чи відповідних місцевих бюджетів або\nкомпенсована в будь-який інший спосіб.\nПри цьому кредитор у строки, передбачені законодавством,\nзобов'язаний звернутися до суду з позовом щодо відшкодування\nзбитків, отриманих у зв'язку з таким кредитуванням. У разі коли\nкредитор не звертається до суду протягом визначених законодавством\nстроків або у разі коли суд відмовляє у позові або залишає позовну\nзаяву без розгляду, кредитор зобов'язаний збільшити валові доходи\nна суму безнадійної заборгованості у відповідний податковий\nперіод.\n12.3.7. Прострочена заборгованість померлих фізичних осіб, а\nтакож визнаних у судовому порядку безвісно відсутніми або\nпомерлими відшкодовується за рахунок страхового резерву кредитора\nпісля отримання свідоцтва про смерть або після винесення рішення\nсуду про визнання фізичних осіб безвісно відсутніми або померлими\nза умови, що таке рішення було прийнято після дня укладення\nкредитної угоди.\nПісля відшкодування простроченої заборгованості відповідно до\nцього підпункту кредитор має право здійснити юридичні заходи щодо\nстягнення безнадійної заборгованості із спадку такої фізичної\nособи у межах та в порядку, визначених законодавством.\n12.3.8. Прострочена заборгованість за договорами, визнаними у\nсудовому порядку повністю або частково недійсними з вини дебітора,\nвідшкодовується за рахунок страхового резерву кредитора у разі,\nякщо дебітор не погашає заборгованість за зазначеними договорами\nпротягом 30 календарних днів з дня прийняття рішення суду про\nвизнання їх повністю або частково недійсними.\nПри цьому валовий доход дебітора збільшується на суму такої\nзаборгованості у податковий період, на який припадає рішення суду\nщодо визнання договорів повністю або частково недійсними з вини\nдебітора.\n12.3.9. Прострочена заборгованість за договорами або їх\nчастинами, визнаними у судовому порядку недійсними з вини\nкредитора або з вини обох сторін, погашається за рахунок\nповернення дебітором суми кредиторської заборгованості, а в разі\nїї неповернення протягом 30 календарних днів - з прибутку, який\nзалишається у розпорядженні кредитора після оподаткування.\nПри цьому валовий доход дебітора збільшується на суму такої\nзаборгованості у податковий період, на який припадає рішення суду\nщодо визнання договорів або їх частин недійсними з вини обох\nсторін.\n12.3.10. Прострочена заборгованість фізичних осіб, стосовно\nяких оголошено розшук у порядку, передбаченому\nКримінально-процесуальним кодексом України, відшкодовується за\nрахунок страхового резерву кредитора у разі, якщо протягом 180\nкалендарних днів з дня оголошення розшуку місце перебування такої\nфізичної особи не встановлено.\n12.3.11. Прострочена заборгованість юридичних осіб, стосовно\nкерівників яких оголошено розшук у порядку, передбаченому\nКримінально-процесуальним кодексом України, відшкодовується за\nрахунок страхового резерву кредитора у разі, якщо протягом 180\nкалендарних днів з дня оголошення розшуку місце перебування цих\nосіб не встановлено.\n12.3.12. У разі коли всі заходи щодо стягнення безнадійної\nзаборгованості згідно з порядком, визначеним пунктом 12.3 цієї\nстатті, не привели до позитивного наслідку, банки та небанківські\nфінансові установи відносять на валові витрати таку заборгованість\nв частині, що не відшкодована за рахунок страхового резерву,\nствореного відповідно до цієї статті.\n12.3.13. За рахунок створеного банком страхового резерву\nвідшкодовується заборгованість позичальника, яка визначена\nбезнадійною відповідно до методики, встановленої Національним\nбанком України.\n12.4. Додаткові положення\n12.4.1. У разі коли дебітор повністю або частково погашає\nбезнадійну заборгованість, попередньо віднесену кредитором до\nскладу валових витрат або відшкодовану за рахунок страхового\nрезерву згідно з положеннями пункту 12.1 і пункту 12.3 цієї\nстатті, кредитор збільшує валовий доход на суму компенсації,\nодержаної від дебітора, у податковий період, протягом якого\nвідбулося повернення зазначеної заборгованості або її частини.\n12.4.2. У разі коли за висновком відповідного уповноваженого\nоргану, визначеного підпунктом 12.3.5 пункту 12.3 цієї статті,\nобставини непереборної сили, стихійного лиха (форс - мажору)\nносять тимчасовий характер і не впливають на дієспроможність\nдебітора сплатити заборгованість після їх закінчення, кредитор\nможе надати претензію дебітору стосовно сплати зазначеної\nзаборгованості. У випадку якщо дебітор не погасив зазначену\nзаборгованість або кредитор не звернувся з позовом до суду\nстосовно стягнення такої заборгованості протягом строків,\nвизначених законодавством, валові доходи кредитора і дебітора\nзбільшуються на суму зазначеної заборгованості.\n12.4.3. У разі коли фізична особа - дебітор, визнана у\nсудовому порядку безвісно відсутньою або померлою, заявляється,\nкредитор зобов'язаний здійснити відповідні заходи щодо стягнення\nзаборгованості з такої особи. У випадку коли така фізична особа\nсплачує заборгованість, що була попередньо віднесена кредитором до\nскладу валових витрат або відшкодована за рахунок страхового\nрезерву, кредитор збільшує валовий доход на суму коштів, одержаних\nвід дебітора у податковий період, протягом якого відбулося\nповернення зазначеної заборгованості.\n12.4.4. У разі коли відповідно до законодавства рішення про\nвизнання договорів недійсними з вини дебітора скасоване, а\nкредитор не оскаржує таке рішення у строки, передбачені\nзаконодавством, кредитор збільшує валовий доход на суму\nзаборгованості, попередньо включену до валових витрат або\nвідшкодовану за рахунок страхового резерву у податковий період,\nпротягом якого закінчився строк для подання такої скарги.\n12.4.5. У разі коли фізична особа, стосовно якої органами\nслідства оголошено розшук, розшукана і сплачує заборгованість, яка\nбула попередньо включена кредитором до складу валових витрат або\nвідшкодована за рахунок страхового резерву, кредитор збільшує\nваловий доход на суму компенсації заборгованості, одержаної від\nдебітора, у податковий період, протягом якого відбулося повернення\nзазначеної заборгованості (її частини).\n12.4.6. У разі коли юридичні або фізичні особи, визнані\nвинними в заподіянні шкоди згідно з положеннями Цивільного кодексу\nУкраїни ( 435-15 ), сплачують заборгованість фізичної особи, що\nвіднесена кредитором до складу валових витрат або відшкодована за\nрахунок страхового резерву, кредитор збільшує валовий доход на\nсуму коштів, одержаних у погашення заборгованості дебітора, у\nподатковий період, протягом якого відбулося повернення зазначеної\nзаборгованості (її частини)."
    },
    {
      "provision_ref": "art13",
      "section": "13",
      "title": "Стаття 13. Оподаткування нерезидентів",
      "content": "13.1. Будь-які доходи, отримані нерезидентом із джерелом їх\nпоходження з України, від провадження господарської діяльності (у\nтому числі на рахунки нерезидента, що ведуться в гривнях)\nоподатковуються у порядку і за ставками, визначеними цією статтею.\nДля цілей цієї статті під доходами, отриманими нерезидентом\nіз джерелом їх походження з України, слід розуміти:\nа) проценти, дисконтні доходи, що сплачуються на користь\nнерезидента, у тому числі проценти за борговими зобов'язаннями,\nвипущеними (виданими) резидентом; { Підпункт \"а\" пункту 13.1\nстатті 13 із змінами, внесеними згідно із Законом N 349-IV\n( 349-15 ) від 24.12.2002 }\nб) дивіденди, які сплачуються (нараховуються) резидентом;\nв) роялті, фрахту та доходи від послуг типу \"інжиніринг\";\n{ Підпункт \"в\" пункту 13.1 статті 13 в редакції Законів\nN 793/97-ВР від 30.12.97, N 349-IV ( 349-15 ) від 24.12.2002 }\nг) лізингова (орендна) плата, що сплачується (нараховується)\nрезидентами або постійними представництвами на користь\nнерезидента-лізингодавця (орендодавця);\nд) доходи від продажу нерухомого майна, розташованого на\nтериторії України, яке належить нерезиденту, у тому числі майна\nпостійного представництва нерезидента;\nе) прибуток від здійснення операцій з торгівлі цінними\nпаперами або іншими корпоративними правами, визначений відповідно\nдо норм цього Закону;\nє) доходи, отримані від здійснення спільної діяльності на\nтериторії України, доходи від здійснення довгострокових контрактів\nна території України;\nж) винагорода за здійснення культурної, освітньої,\nрелігійної, спортивної, розважальної діяльності нерезидентів (або\nуповноважених ними осіб) на території України;\nз) брокерська, комісійна або агентська винагорода, отримана\nвід резидентів або постійних представництв інших нерезидентів\nстосовно брокерських, комісійних або агентських послуг, наданих\nнерезидентом або його постійним представництвом на території\nУкраїни на користь резидентів;\nи) внески та премії на страхування або перестрахування\nризиків в Україні (включаючи страхування ризиків життя) або\nстрахування резидентів від ризиків за межами України;\nі) доходи у вигляді виграшів (призів) в лотерею (крім\nдержавної), від казино, інших гральних місць (домів), розташованих\nна території України, доходи від організації та проведення\nгрального бізнесу, лотерей (крім державних);\nї) доходи у вигляді благодійних внесків та пожертв на користь\nнерезидентів;\nй) інші доходи від здійснення нерезидентом (постійним\nпредставництвом цього або іншого нерезидента) господарської\nдіяльності на території України, за винятком доходів у вигляді\nвиручки або інших видів компенсації вартості товарів (робіт,\nпослуг), переданих (виконаних, наданих) резиденту від такого\nнерезидента (постійного представництва), у тому числі вартості\nпослуг з міжнародного зв'язку чи міжнародного інформаційного\nзабезпечення. { Підпункт \"й\" пункту 13.1 статті 13 із змінами,\nвнесеними згідно із Законом N 793/97-ВР від 30.12.97 }\n13.2. Резидент або постійне представництво нерезидента, що\nздійснюють на користь нерезидента або уповноваженої ним особи\nбудь-яку виплату з доходу з джерелом його походження з України,\nотриманого таким нерезидентом від провадження господарської\nдіяльності (у тому числі на рахунки нерезидента, що ведуться в\nгривнях), крім доходів, зазначених у пунктах 13.3-13.6,\nзобов'язані утримувати податок з таких доходів, зазначених у\nпункті 13.1 цієї статті, за ставкою у розмірі 15 відсотків від їх\nсуми та за їх рахунок, який сплачується до бюджету під час такої\nвиплати, якщо інше не передбачене нормами міжнародних угод, які\nнабрали чинності.\n13.3. { Абзац перший пункту 13.3 статті 13 виключено на\nпідставі Закону N 349-IV ( 349-15 ) від 24.12.2002 }\nПрибутки нерезидентів, отримані у вигляді доходів на\nбезпроцентні (дисконтні) облігації чи казначейські зобов'язання,\nоподатковуються за ставкою, встановленою пунктом 10.1 статті 10\nцього Закону, у такому порядку: { Абзац другий пункту 13.3 статті\n13 із змінами, внесеними згідно із Законами N 349-IV ( 349-15 )\nвід 24.12.2002, N 1957-IV ( 1957-15 ) від 01.07.2004 }\nбазою оподаткування є прибуток, який розраховується як\nрізниця між номінальною вартістю безпроцентних (дисконтних) цінних\nпаперів, сплаченою (нарахованою) їх емітентом, та ціною їх\nпридбання на первинному чи вторинному фондовому ринку;\nз метою здійснення податкового контролю придбання або продаж\nзазначених у цьому пункті цінних паперів може здійснюватися від\nімені та за рахунок нерезидента виключно його постійним\nпредставництвом або резидентом, який працює від імені, за рахунок\nта за дорученням такого нерезидента;\nзазначені резидент або постійне представництво нерезидента\nнесуть відповідальність за повне та своєчасне нарахування та\nвнесення до бюджету податків, утриманих при виплаті нерезиденту\nдоходів від володіння процентними або безпроцентними (дисконтними)\nцінними паперами. Центральний податковий орган України встановлює\nпорядок надання резидентами або постійними представництвами\nнерезидента розрахунку податкових зобов'язань нерезидентів та\nзвітів про утримання та внесення до відповідного бюджету податків,\nвстановлених цією статтею.\nРезиденти, які працюють від імені, за рахунок та за\nдорученням нерезидента на ринку процентних або безпроцентних\n(дисконтних) облігацій чи казначейських зобов'язань, самостійно\nподають податковому органу за місцем свого розташування звіт про\nутримання та внесення до відповідного бюджету податків,\nвстановлених цією статтею.\n13.4. Не підлягають оподаткуванню доходи, отримані\nнерезидентами, у вигляді процентів або доходу (дисконту) на\nдержавні цінні папери, продані (розміщені) нерезидентам за межами\nтериторії України через уповноважених агентів - нерезидентів, або\nпроцентів, сплачених нерезидентам за отримані Україною позики\n(кредити або державні зовнішні запозичення), які відображаються у\nДержавному бюджеті України чи кошторисі Національного банку\nУкраїни.\n13.5. Сума фрахту, що сплачується резидентом нерезиденту за\nдоговорами фрахту, оподатковується за ставкою 6 відсотків у\nджерела виплати таких доходів за рахунок цих доходів. { Абзац\nперший пункту 13.5 статті 13 в редакції Закону N 1957-IV\n( 1957-15 ) від 01.07.2004 }\nПри цьому:\nбазою для оподаткування є базова ставка такого фрахту;\nособами, уповноваженими стягувати цей податок та вносити його\nдо бюджету, є резидент, який виплачує такі доходи, незалежно від\nтого, чи є він платником цього податку чи ні, а також чи є він\nсуб'єктом спрощеного оподаткування чи ні.\n13.6. Страховики (інші резиденти), які здійснюють виплати у\nмежах договорів страхування або перестрахування ризиків (у тому\nчислі страхування життя) на користь нерезидентів, зобов'язані\nоподатковувати суми такого страхування або перестрахування таким\nчином:\nпри укладенні договорів страхування або перестрахування\nризику безпосередньо із страховиками та\nперестраховиками-нерезидентами, рейтинг фінансової надійності\n(стійкості) яких відповідає вимогам, установленим спеціально\nуповноваженим органом виконавчої влади у сфері регулювання ринків\nфінансових послуг (у тому числі через або за посередництвом\nперестрахових брокерів, які в порядку, визначеному таким\nуповноваженим органом, підтверджують, що перестрахування здійснено\nу перестраховика, рейтинг фінансової надійності (стійкості) якого\nвідповідає вимогам, установленим зазначеним уповноваженим\nорганом), а також при укладенні договорів перестрахування з\nобов'язкового страхування цивільної відповідальності оператора\nядерної установки за шкоду, яка може бути заподіяна внаслідок\nядерного інциденту, - за ставкою 0 відсотків; { Абзац другий\nпункту 13.6 статті 13 в редакції Закону N 398-V ( 398-16 ) від\n30.11.2006 }\nв інших випадках - за ставкою 12 відсотків від суми таких\nвиплат за власний рахунок у момент здійснення перерахування таких\nвиплат. { Абзац третій пункту 13.6 статті 13 в редакції Закону\nN 398-V ( 398-16 ) від 30.11.2006 }\nРезиденти, які здійснюють виплати нерезидентам від наданих\nрекламних послуг на території України, сплачують податок за\nставкою 20 відсотків від суми таких виплат за власний рахунок.\n13.8. Суми прибутків нерезидентів, які здійснюють свою\nдіяльність на території України через постійне представництво,\nоподатковуються у загальному порядку. При цьому таке постійне\nпредставництво прирівнюється з метою оподаткування до платника\nподатку, який здійснює свою діяльність незалежно від такого\nнерезидента.\nУ разі якщо нерезидент здійснює свою діяльність не лише в\nУкраїні, а й за її межами і при цьому не визначає прибуток від\nсвоєї діяльності, що проводиться ним через постійне представництво\nв Україні, сума прибутку, що підлягає оподаткуванню в Україні,\nвизначається на підставі складення нерезидентом відокремленого\nбалансу фінансово-господарської діяльності, погодженого з\nподатковим органом за місцезнаходженням постійного представництва.\nУ разі неможливості шляхом прямого підрахування визначити\nприбуток, одержаний нерезидентами з джерелом його походження з\nУкраїни, оподатковуваний прибуток визначається податковим органом\nяк різниця між валовим доходом та валовими витратами, визначеними\nшляхом застосування до суми одержаного (нарахованого) валового\nдоходу коефіцієнта 0,7.\n13.9. Резиденти, які надають агентські, довірчі, комісійні та\nінші подібні послуги з продажу чи придбання товарів (робіт,\nпослуг) за рахунок і на користь нерезидента (включаючи укладення\nдоговорів з іншими резидентами від імені і на користь\nнерезидента), утримують і перераховують до відповідного бюджету\nподаток з доходу, одержаного таким нерезидентом із джерел в\nУкраїні, визначений у порядку, передбаченому для оподаткування\nприбутків нерезидентів, що здійснюють свою діяльність на території\nУкраїни через постійне представництво. При цьому такі резиденти не\nпідлягають додатковій реєстрації у податкових органах як платники\nподатку на прибуток.\n{ Абзац другий пункту 13.9 статті 13 виключено на підставі\nЗакону N 393-XIV ( 393-14 ) від 14.01.99 } Зазначені у цій статті\nвиди податку на прибуток, крім податку на репатріацію,\nвстановленого пунктом 13.2, є частиною внутрішнього податку на\nприбуток підприємств, і їх ставка не регулюється міжнародними\nугодами з питань уникнення подвійного оподаткування, які регулюють\nставки податку на репатріацію доходів.\nСтаття 14. Оподаткування виробників сільськогосподарської\nпродукції\n14.1. Підприємства, основною діяльністю яких є виробництво\nсільськогосподарської продукції, сплачують податок на прибуток у\nпорядку і в розмірах, передбачених цим Законом, за підсумками\nзвітного податкового року.\nВалові доходи і витрати підприємств - виробників\nсільськогосподарської продукції, утримані (понесені) протягом\nзвітного податкового року, підлягають індексуванню виходячи з\nофіційного індексу інфляції за період від місяця, наступного за\nмісяцем понесення таких витрат (отримання доходів), до кінця\nзвітного податкового року.\nСума нарахованого податку зменшується на суму податку на\nземлю, що використовується у сільськогосподарському виробничому\nобороті.\n14.2. Дія пункту 14.1 цієї статті не поширюється на\nпідприємства, основною діяльністю яких є виробництво та/або\nпродаж продукції квітково-декоративного рослинництва, дикорослих\nрослин, диких тварин і птахів, риби (крім риби, виловленої у\nрічках та закритих водоймах), хутряних товарів, лікеро-горілчаних\nвиробів, пива, вина і виноматеріалів (крім виноматеріалів, що\nпродаються для подальшої переробки), які оподатковуються у\nзагальному порядку.\n14.3. У разі продажу товарів, безпосередньо пов'язаних з\nтехнологічними процесами виробництва сільськогосподарської\nпродукції, виробникам такої сільськогосподарської продукції на\nумовах товарного кредиту, валові доходи кредитора збільшуються у\nподатковому періоді, на який відповідно до умов такого кредитного\nдоговору припадає строк здійснення розрахунків з позичальником.\nУ разі якщо об'єктом такого товарного кредиту є товари,\nвитрати на які включаються до складу валових витрат, датою\nзбільшення валових витрат позичальника є дата здійснення\nрозрахунків щодо погашення заборгованості по такому товарному\nкредиту.\nЯкщо об'єктом такого товарного кредиту є товари, витрати на\nякі відповідно до статті 8 цього Закону підлягають амортизації,\nдатою збільшення балансової вартості відповідної групи основних\nфондів є дата здійснення позичальником розрахунків щодо погашення\nзаборгованості по такому товарному кредиту."
    },
    {
      "provision_ref": "art15",
      "section": "15",
      "title": "Стаття 15. Порядок внесення змін до Закону",
      "content": "Ставки податку на прибуток, пільги щодо податку, об'єкт\nоподаткування, порядок обчислення оподатковуваного прибутку,\nстроки і порядок сплати та зарахування податку до бюджетів можуть\nвстановлюватися та змінюватися лише шляхом внесення змін до цього\nЗакону."
    },
    {
      "provision_ref": "art16",
      "section": "16",
      "title": "Стаття 16. Порядок нарахування та строки сплати податку",
      "content": "16.1. Платники податку самостійно визначають суми податку, що\nпідлягають сплаті.\n16.2. Податок на прибуток нараховується за ставкою,\nвизначеною статтею 10 цього Закону, від прибутку, що підлягає\nоподаткуванню, розрахованому згідно з пунктом 3.1 цього Закону, з\nурахуванням положень пунктів 7.12, 7.13, 7.14, 14.1, 16.9 та\nстатей 6 та 13 цього Закону.\n16.3. Платник податку, який здійснює діяльність, що підлягає\nпатентуванню відповідно до Закону України \"Про патентування деяких\nвидів підприємницької діяльності\" ( 98/96-ВР ), зобов'язаний\nокремо визначати податок на прибуток від кожного окремого виду\nтакої діяльності та окремо визначати податок на прибуток від іншої\nдіяльності. З цією метою такі платники податку ведуть окремий\nоблік:\nвалових доходів, отриманих від здійснення діяльності, що\nпідлягає патентуванню;\nвалових витрат, понесених у зв'язку із здійсненням такої\nдіяльності;\nбалансової вартості товарів, матеріалів, сировини,\nкомплектуючих виробів та напівфабрикатів на складах, у\nнезавершеному виробництві та залишках готової продукції (далі\n- запаси), які використовуються для здійснення діяльності, що\nпідлягає патентуванню. При цьому балансова вартість таких запасів\nне бере участі у розрахунку приросту (убутку) балансової вартості\nзгідно із пунктом 5.9 статті 5 цього Закону, для визначення\nоб'єкта оподаткування від іншої діяльності;\nамортизаційних відрахувань, нарахованих на відповідну групу\nосновних фондів, що використовуються для здійснення діяльності, що\nпідлягає патентуванню.\nУ разі якщо основні фонди використовуються як для здійснення\nдіяльності, що підлягає патентуванню, так і для іншої діяльності,\nто з метою визначення об'єкта оподаткування для різних видів\nдіяльності, застосовується метод пропорційного розподілу суми\nамортизаційних відрахувань залежно від питомої ваги доходів, що\nприпадає на кожний вид діяльності. За цим методом валовий дохід\nплатника податку, одержаний за окремим видом діяльності, що\nпідлягає патентуванню, підлягає зменшенню на частку загальної суми\nнарахованих амортизаційних відрахувань звітного періоду, як сума\nдоходу, одержаного за окремим видом діяльності, що підлягає\nпатентуванню, відноситься до загальної суми валового доходу.\nАналогічно відбувається розподіл валових витрат, що одночасно\nпов'язані як з діяльністю, що підлягає патентуванню, так і з іншою\nдіяльністю.\nПодаток з прибутку, отриманого від діяльності, яка підлягає\nпатентуванню відповідно до Закону України \"Про патентування деяких\nвидів підприємницької діяльності\" ( 98/96-ВР ), підлягає сплаті до\nбюджету у сумі, визначеній відповідно до цього Закону, зменшений\nна вартість придбаних торгових патентів для здійснення цього виду\nдіяльності.\n16.4. Податок за звітний період сплачується його платником\nдо відповідного бюджету у строк, визначений законом для\nквартального податкового періоду. { Абзац перший пункту 16.4\nстатті 16 в редакції Закону N 349-IV ( 349-15 ) від 24.12.2002 }\nПлатники податку у строки, визначені законом, подають до\nподаткового органу податкову декларацію про прибуток за звітний\nперіод, розраховану наростаючим підсумком з урахуванням від'ємного\nзначення об'єкта оподаткування минулих податкових періодів у разі\nйого наявності відповідно до пункту 6.1 статті 6 цього Закону. При\nцьому за звітні квартал, півріччя та три квартали платники податку\nподають спрощену декларацію, а за результатами звітного року -\nповну. Форми декларацій з цього податку встановлюються центральним\nподатковим органом за узгодженням з комітетом Верховної Ради\nУкраїни, що відповідає за проведення податкової політики. { Абзац\nдругий пункту 16.4 статті 16 із змінами, внесеними згідно із\nЗаконом N 2181-III ( 2181-14 ) від 21.12.2000 - набирає чинності з\n1 квітня 2001 року, в редакції Закону N 349-IV ( 349-15 ) від\n24.12.2002 }\nУ разі коли платник податку вважає за доцільне роз'яснити\nокремі результати фінансово-господарської діяльності, зазначені у\nподатковій декларації з цього податку, такий платник податку може\nнадіслати податковому органу таке пояснення, складене у довільній\nформі. Податковий орган не може вимагати надання форм звітності чи\nобліку, прямо не передбачених цим Законом, у тому числі складених\nза правилами бухгалтерської звітності, інших, не передбачених цим\nЗаконом, балансів чи звітності. Статистична та бухгалтерська\nзвітність подається органам державної статистики згідно із\nзаконом. Крім того, бухгалтерська звітність подається\nпідприємствами органам, до сфери управління яких вони належать,\nзгідно із законом. Це правило поширюється також на будь-які інші\nподатки, збори (обов'язкові платежі), включені до системи\nоподаткування. Платник податку, крім банків та інших фінансових\nустанов, який отримує дохід від будь-якої діяльності більше ста\nмільйонів гривень на рік, повинен у наступному році подати на\nадресу податкового органу фінансовий звіт у терміни, встановлені\nзаконодавством для його подання. Відповідальність за неподання\nфінансової звітності зазначеними суб'єктами встановлюється згідно\nіз законодавством. { Абзац третій пункту 16.4 статті 16 в редакції\nЗаконів N 639/97-ВР від 18.11.97 N 349-IV ( 349-15 ) від\n24.12.2002; із змінами, внесеними згідно із Законом N 2275-VI\n( 2275-17 ) від 20.05.2010 }\nПідприємства, основною діяльністю яких є виробництво\nсільськогосподарської продукції, подають декларацію про прибуток у\nстроки, визначені законом для річного податкового періоду, за\nформою, що встановлюється центральним податковим органом України.\n{ Абзац четвертий пункту 16.4 статті 16 в редакції Закону\nN 793/97-ВР від 30.12.97, із змінами, внесеними згідно із\nЗаконом N 2181-III ( 2181-14 ) від 21.12.2000 - набирає чинності з\n1 квітня 2001 року }\nДля цілей оподаткування до підприємств, основною діяльністю\nяких є виробництво сільськогосподарської продукції, відносяться\nпідприємства, валовий доход яких від продажу сільськогосподарської\nпродукції власного виробництва за попередній звітний (податковий)\nрік перевищує п'ятдесят відсотків загальної суми валового доходу.\n{ Абзац п'ятий пункту 16.4 статті 16 в редакції Закону\nN 793/97-ВР від 30.12.97 }\nУ разі, якщо за звітний (податковий) рік валовий доход таких\nпідприємств від продажу сільськогосподарської продукції не\nперевищує п'ятдесяти відсотків загальної суми валового доходу,\nприбуток таких підприємств від продажу продукції (робіт, послуг),\nщо не відноситься до сільськогосподарської продукції,\nоподатковується у загальному порядку. { Абзац шостий пункту 16.4\nстатті 16 в редакції Закону N 793/97-ВР від 30.12.97 }\n16.9. Податок, що підлягає сплаті до бюджету платниками\nподатку, які здійснюють страхову діяльність, визначається у\nпорядку, передбаченому пунктом 7.2 цього Закону.\n16.10. Бюджетні організації сплачують податок на прибуток,\nотриманий від господарської діяльності, щоквартально за\nнаростаючим підсумком з початку звітного податкового року.\nНеприбуткові організації, визначені пунктом 7.11 цього\nЗакону, сплачують податок на прибуток від неосновної діяльності у\nзагальному порядку.\n16.11. Нерезиденти, що проводять діяльність на території\nУкраїни через постійне представництво, ведуть бухгалтерський облік\nта звітність згідно з законодавством України, щоквартально подають\nподатковим органам за місцезнаходженням постійного представництва\nдекларацію про прибуток, одержаний із джерел в Україні, а також\nрозрахунок нарахованого податку на прибуток за формою,\nвстановленою центральним податковим органом.\nУ разі зупинення діяльності постійного представництва до\nзакінчення звітного кварталу, зазначені документи подаються\nдержавному податковому органу протягом 15 календарних днів з\nмоменту такого зупинення.\n16.12. Податок на прибуток нерезидента обчислюється платником\nподатку і підлягає підтвердженню податковим органом за\nмісцезнаходженням постійного представництва. { Абзац перший пункту\n16.12 статті 16 із змінами, внесеними згідно із Законом N 349-IV\n( 349-15 ) від 24.12.2002 }\nНерезидент щорічно отримує від податкового органу\nпідтвердження щодо сплати податку на прибуток українською мовою.\nЩорічні аудиторські перевірки фінансово-господарських\nрезультатів діяльності нерезидента проводяться відповідно до\nзакону.\n16.13. Відповідальність за утримання та перерахування до\nбюджету податку на доходи громадян, сум внесків на соціальні\nзаходи, податків, зазначених у пункті 7.8, пункті 10.2 та статті\n13 цього Закону, несуть платники податку, які провадять відповідні\nвиплати.\nПерерахування податків, зазначених в пункті 7.8 та статті\n13, здійснюється до/або разом із здійсненням таких виплат.\n( Абзац другий пункту 16.12 в редакції Закону N 639/97-ВР від\n18.11.97 )\nПерерахування податку, зазначеного в пункті 10.2 цього\nЗакону, здійснюється протягом трьох банківських днів з моменту\nздійснення таких виплат. { Абзац третій пункту 16.12 в редакції\nЗакону N 639/97-ВР від 18.11.97 }\n16.14. Сплата податку іншими, ніж платник податку, особами не\nдозволяється.\n16.15. Порядок ведення і складання податкових звітів,\nдекларацій про прибуток підприємств та розрахунків податку\nвстановлюється центральним податковим органом.\n16.16. Надміру внесені до бюджету суми податку, що нараховані\nза звітний період наростаючим підсумком з початку року,\nзараховуються в рахунок наступних платежів або повертаються\nплатнику податку не пізніше десяти робочих днів з дня одержання\nписьмової заяви такого платника податку. { Абзац перший пункту\nстатті 16 із змінами, внесеними згідно із Законом N 639/97-ВР від\n18.11.97 }\nСтаття 17. { Дію статті 17 зупинено на 2003 рік згідно із\nЗаконом N 380-IV ( 380-15 ) від 26.12.2002 }\n{ Дію статті 17 зупинено на 2002 рік згідно із\nЗаконом N 2905-III ( 2905-14 ) від 20.12.2001 }\n{ Дію статті 17 зупинено на 2001 рік згідно із\nЗаконом N 2120-III ( 2120-14 ) від 07.12.2000 }\n{ Дію статті 17 зупинено на 2000 рік в частині\nзарахування сум податку на прибуток виключно до\nбюджету територіальної громади на підставі\nЗакону N 1458-III ( 1458-14 ) від 17.02.2000 }\nЗарахування податку до бюджету\nПодаток зараховується до бюджетів згідно з Бюджетним кодексом\nУкраїни."
    },
    {
      "provision_ref": "art18",
      "section": "18",
      "title": "Стаття 18. Спеціальні правила",
      "content": "18.1. Якщо міжнародним договором, ратифікованим Верховною\nРадою України, встановлено інші правила, ніж ті, що передбачені\nцим Законом, застосовуються норми міжнародного договору.\n18.2. У разі укладення договорів з нерезидентами не\nдозволяється включення до контракту податкових застережень, згідно\nз якими підприємства, що виплачують доходи, беруть на себе\nзобов'язання щодо сплати податків на доходи нерезидентів.\n18.3. У разі укладення договорів, які передбачають\nздійснення оплати товарів (робіт, послуг) на користь нерезидентів,\nщо мають офшорний статус, чи при здійсненні розрахунків\nчерез таких нерезидентів або через їх банківські рахунки,\nнезалежно від того, чи здійснюється така оплата (в грошовій або\nіншій формі) безпосередньо або через інших резидентів або\nнерезидентів, витрати платників податку на оплату вартості таких\nтоварів (робіт, послуг) включаються до складу їх валових витрат у\nсумі, що становить 85 відсотків вартості цих товарів (робіт,\nпослуг). { Абзац перший пункту 18.3 статті 18 із змінами,\nвнесеними згідно із Законом N 349-IV ( 349-15 ) від 24.12.2002 }\nПравило, визначене цим пунктом, починає застосовуватися з\nкалендарного кварталу, наступного за кварталом, на який припадає\nофіційне опублікування переліку офшорних зон, встановленого\nКабінетом Міністрів України. { Абзац другий пункту 18.3 статті 18\nв редакції Закону N 349-IV ( 349-15 ) від 24.12.2002 }\nПід терміном \"нерезиденти, що мають офшорний статус\"\nрозуміються нерезиденти, розташовані на території офшорних зон, за\nвинятком нерезидентів, розташованих на території офшорних зон, які\nнадали платнику податку виписку із правоустановчих документів,\nлегалізовану відповідною консульською установою України, що\nсвідчить про звичайний (неофшорний) статус такого нерезидента. При\nіснуванні договорів, визначених абзацом першим цього пункту,\nплатник податку має послатися на наявність зазначеної виписки у\nпоясненні до податкової декларації. { Пункт 18.3 статті 18\nдоповнено абзацом третім згідно із Законом N 349-IV ( 349-15 ) від\n24.12.2002; із змінами, внесеними згідно із Законом N 2156-VI\n( 2156-17 ) від 27.04.2010 }"
    },
    {
      "provision_ref": "art19",
      "section": "19",
      "title": "Стаття 19. Усунення подвійного оподаткування",
      "content": "19.1. Суми податків на прибуток, отриманий з іноземних\nджерел, що сплачені суб'єктами господарської діяльності за\nкордоном, зараховуються під час сплати ними податку на прибуток в\nУкраїні. При цьому зарахуванню підлягає сума податку, розрахована\nза правилами, встановленими цим Законом.\n19.2. Розмір зарахованих сум податку на прибуток з іноземних\nджерел протягом податкового періоду не може перевищувати суми\nподатку, що підлягає сплаті в Україні таким платником податку\nпротягом такого періоду.\n19.3. Не підлягають зарахуванню у зменшення податкових\nзобов'язань такі податки, сплачені в інших країнах:\nподаток на капітал (майно) та приріст капіталу;\nпоштові податки;\nподатки на реалізацію (продаж);\nінші непрямі податки незалежно від того, чи підпадають вони\nпід категорію прибуткових податків, чи оподатковуються окремими\nподатками згідно із законодавством іноземних держав;\nсуми податку, сплачені з пасивного прибутку (дивідендів,\nпроцентів, страхування, роялті).\n19.4. Зарахування сплачених за митним кордоном України сум\nподатку на прибуток провадиться за умови подання письмового\nпідтвердження податкового органу іншої держави щодо факту сплати\nтакого податку та за наявності міжнародного договору України про\nусунення подвійного оподаткування доходів, ратифікованого\nВерховною Радою України."
    },
    {
      "provision_ref": "art20",
      "section": "20",
      "title": "Стаття 20. Відповідальність платників податку",
      "content": "20.1. Відповідальність за правильність нарахування,\nсвоєчасність сплати податку та дотримання податкового\nзаконодавства несе платник податку у порядку та розмірах,\nвизначених законом."
    },
    {
      "provision_ref": "art21",
      "section": "21",
      "title": "Стаття 21. Інші положення",
      "content": "21.1. Суми виявленого прихованого (заниженого) прибутку та\nштрафи справляються за весь час ухилення від сплати податку.\n21.2. Після закінчення встановлених строків сплати податку до\nбюджетів невнесені суми стягуються з нарахуванням пені, відповідно\nдо закону.\n21.3. Сума податкових платежів, що надміру надійшла до\nбюджету в результаті неправильного нарахування або порушення\nплатником податку встановленого порядку сплати податку, підлягає\nповерненню з відповідного бюджету протягом десяти робочих днів з\nмоменту отримання податковим органом відповідної заяви платника\nподатку або зарахуванню на зменшення платежів до цього бюджету\nмайбутніх періодів, за вибором платника податку, в разі якщо не\nминув строк позовної давності, встановлений законодавством.\nПодання заяви про повернення надміру сплачених податків\nперериває перебіг строку позовної давності.\n21.4. Сума податку, що надміру надійшла до бюджету в\nрезультаті неправильного нарахування (донарахування) податковим\nорганом, підлягає поверненню з відповідного бюджету з урахуванням\nсум, сплачених за фінансовими санкціями, або зарахуванню на\nзменшення платежів до цього бюджету майбутніх періодів на\nпідставі заяви, що подається платником податку такому податковому\nоргану, якщо не минув строк позовної давності, встановлений\nзаконодавством. При цьому починаючи з дня внесення зазначених сум\nдо бюджету і закінчуючи днем їх повернення (заліку) на зазначену\nсуму провадиться нарахування у розмірі 120 процентів облікової\nставки Національного банку України, що діяла на момент такого\nповернення (заліку).\n21.5. Обов'язковими для виконання платником податку є тільки\nакти центрального податкового органу, видані у випадках, прямо\nпередбачених цим Законом, та зареєстровані Міністерством юстиції\nУкраїни."
    },
    {
      "provision_ref": "art22",
      "section": "22",
      "title": "Стаття 22. Прикінцеві положення",
      "content": "22.1. Ввести в дію Закон України \"Про внесення змін до Закону\nУкраїни \"Про оподаткування прибутку підприємств\" з 1 липня 1997\nроку.\n22.2. Установити, що в 2005 році віднесення до валових\nвитрат будь-яких витрат, передбачених абзацом першим\nпідпункту 8.7.1 пункту 8.7 статті 8 Закону, та пов'язаних з\nполіпшенням основних фондів 2-4 групи, що підлягають амортизації,\nу тому числі витрат на поліпшення орендованих основних фондів,\nздійснюється у сумі, що не перевищує 10 відсотків сукупної\nбалансової вартості 2-4 групи основних фондів станом на початок\nзвітного періоду, а по об'єктах основних фондів 1 групи, до\nвалових витрат включаються витрати, що не перевищують суму у\nрозмірі 10 відсотків до балансової вартості об'єкта, що\nремонтується, станом на початок звітного періоду.\n22.3. Установити, що до 1 січня 2016 року кошти, спрямовані\n(інвестовані) платником податку на виробництво, розповсюдження,\nдемонстрування національного фільму, враховуються у зменшенні\nподаткового зобов'язання такого платника податку в сумі, що не\nперевищує розміру податкового зобов'язання, нарахованого протягом\nзвітного (податкового) року, в якому здійснювалося таке\nінвестування.\n22.4. У 2010 році у складі валових витрат платника податку\nвраховується 20 відсотків суми від'ємного значення об'єкта\nоподаткування з податку на прибуток, яке утворилося станом на\n1 січня 2010 року.\nУ 2011 році сума від'ємного значення, яка відповідно до\nабзацу першого цього пункту не була врахована у складі валових\nвитрат, та від'ємне значення об'єкта оподаткування, яке виникло у\n2010 році, підлягають включенню до складу валових витрат у\nпорядку, встановленому статтею 6 цього Закону, без обмежень,\nвстановлених цим пунктом.\n22.5. Акти законодавства до приведення їх у відповідність із\nцим Законом застосовуються в частині, що не суперечить цьому\nЗакону.\n22.6. Запропонувати Президенту України привести чинні\nнормативні акти, видані Президентом України, у відповідність з цим\nЗаконом.\n22.7. Штрафні санкції, які можуть бути накладені на платників\nподатку у зв'язку з порушенням нормативних актів Кабінету\nМіністрів України або центрального податкового органу, виданих\nпротягом строків, передбачених цією статтею, у випадках, прямо\nпередбачених цим Законом, починають застосовуватися до таких\nплатників податку за наслідками податкового періоду, наступного за\nподатковим періодом, протягом якого були оприлюднені такі акти.\nПланові перевірки платників податку щодо застосування норм\nцього Закону здійснюються у порядку, передбаченому\nзаконодавством, починаючи з 1 лютого 1998 року. { Пункт 22.7\nстатті 22 доповнено абзацом другим згідно із Законом N 639/97-ВР\nвід 18.11.97 }\n22.8. Балансова вартість основних фондів, які згідно зі\nстаттею 8 цього Закону підпадають під визначення груп 1, 2 та 3,\nвведених в експлуатацію до набрання чинності цим Законом,\nвизначається на рівні їх залишкової вартості за станом на момент\nнабрання чинності цим Законом з включенням їх до відповідної\nгрупи основних фондів з метою подальшої амортизації.\n22.9. Балансова вартість нематеріальних активів, що введені в\nексплуатацію до набрання чинності цим Законом, визначається на\nрівні їх первісної балансової вартості за станом на момент\nнабрання чинності цим Законом та підлягає подальшій амортизації.\n{ Пункт 22.9 статті 22 із змінами, внесеними згідно із Законом\nN 639/97-ВР від 18.11.97 }\n22.10. Балансова вартість витрат, пов'язаних з видобутком\nкорисних копалин, які підпадають під визначення статті 9 цього\nЗакону та включених до балансу платника податку до набрання\nчинності цим Законом, визначається як їх залишкова балансова\nвартість за станом на момент набрання чинності цим Законом та\nпідлягає подальшій амортизації.\n22.11. Для родовищ, частково розроблених на момент набрання\nчинності цим Законом, загальний розрахунковий обсяг видобутку\nкорисних копалин визначається на рівні залишкових запасів\nродовища, за станом на момент набрання чинності цим Законом.\n22.12. Норми пункту 12.1 цього Закону не поширюються на\nзаборгованість, що виникла у зв'язку із затримкою в оплаті товарів\n(робіт, послуг), проданих (відвантажених, наданих, виконаних) до\nнабрання чинності цим Законом.\nПорядок урегулювання безнадійної заборгованості банками за\nрахунок страхових резервів, визначений статтею 12 Закону України\n\"Про оподаткування прибутку підприємств\", застосовується для цілей\nоподаткування щодо заборгованості, віднесеної до страхового\nрезерву кредитора з 1 липня 1997 року. { Пункт 22.12 статті 22\nдоповнено абзацом другим згідно із Законом N 1957-IV ( 1957-15 )\nвід 01.07.2004 }\n22.13. У 2008 році платники податку за результатами\nодинадцяти місяців 2008 року зобов'язані подати декларацію,\nскладену за правилами, встановленими для повного податкового\nперіоду, з урахуванням приросту (убутку) матеріальних запасів за\nодинадцять місяців 2008 року, суми амортизаційних відрахувань,\nнарахованих за три квартали поточного року, та двох третин\nамортизаційних відрахувань четвертого кварталу цього року і\nсплатити податкове зобов'язання, нараховане згідно із зазначеною\nдекларацією у строки, встановлені законом для місячного\nподаткового періоду.\n22.14. Для визначення доходів або витрат платника податку\nвід зменшення (збільшення) страхових резервів починаючи з початку\nзвітного (податкового) періоду, в якому набирає чинності Закон\nУкраїни \"Про внесення змін до деяких законодавчих актів України\"\n( 2275-17 ), яким цей пункт викладено у новій редакції,\nрозраховується сума страхових резервів, сформованих відповідно до\nпункту 12.2 статті 12 цього Закону в редакції, викладеній у Законі\nУкраїни \"Про внесення змін до деяких законодавчих актів України\"\n( 2275-17 ).\nПри цьому коригування суми валових витрат (доходів) у зв'язку\nіз створенням та використанням страхових резервів, сформованих до\n1 січня 2010 року, не здійснюється.\n22.15. Доходи від кредитних операцій банків, нараховані за\nперіод з 1 січня 2009 року, але не отримані станом на 1 січня\n2010 року, включаються до складу валового доходу банку на дату їх\nфактичного отримання.\nНорми зазначеного пункту не застосовуються у разі, якщо\nдоходи від кредитних операцій банків, нараховані за період з\n1 січня 2009 року до 1 січня 2010 року, включені до складу\nвалового доходу протягом 2009 року.\n22.16. Оподаткування доходів, одержаних від володіння\nдержавними цінними паперами і облігаціями місцевих позик,\nпроводиться по державних цінних паперах і облігаціях місцевих\nпозик, що придбані платником податку після набрання чинності цим\nЗаконом.\n22.17. Установити, що починаючи з 1 січня 2011 року платник\nподатку - підприємство (крім банків та інших фінансових установ),\nдоходи якого, а саме: чистий дохід (виручка) від реалізації\nпродукції (товарів, робіт, послуг), інші операційні доходи, дохід\nвід участі в капіталі, інші фінансові доходи, інші доходи та\nнадзвичайні доходи за річною фінансовою звітністю за попередній\nрік, становлять сто мільйонів гривень і більше, веде\nбухгалтерський облік тимчасових та постійних податкових різниць,\nвизначених за методикою, затвердженою Міністерством фінансів\nУкраїни.\n22.18. Норми пункту 5.7 цього Закону набирають чинності після\nприйняття відповідних законів. Норми пункту 6.3 застосовуються\nпочинаючи з 1 січня 1999 року.\n22.20. У зв'язку з введенням обов'язкової реєстрації\nпостійних представництв нерезидентів в якості платників податку\nдержавна реєстрація таких постійних представництв нерезидентів з\nмоменту набрання чинності цим Законом не застосовується у тому\nчислі в Міністерстві зовнішніх економічних зв'язків та торгівлі\nУкраїни або інших органах державної влади.\n22.23. На період з 1 січня 1999 року до 1 січня 2002 року до\nвалового доходу платника податку не включаються суми коштів,\nнараховані (отримані) у складі ціни продажу електричної та\nтеплової енергії у вигляді цільової надбавки до діючого тарифу на\nелектричну та теплову енергію, які спрямовуються на фінансування\nвитрат, пов'язаних із добудовою енергоблоків електростанцій та\nтеплоелектроцентралей України, перелік яких встановлюється\nКабінетом Міністрів України.\nЗазначені кошти зараховуються на спеціальний рахунок і\nвикористовуються виключно на фінансування витрат, пов'язаних з\nдобудовою таких енергоблоків.\nДержавна податкова адміністрація України встановлює порядок\nобліку і подання податкової звітності про використання коштів,\nспрямованих на фінансування витрат, пов'язаних з добудовою\nенергоблоків електростанцій та теплоелектроцентралей України,\nперелік яких встановлюється Кабінетом Міністрів України.\nУ разі використання зазначених коштів не за цільовим\nпризначенням такі кошти включаються до складу валового доходу\nплатника податку і оподатковуються на загальних підставах.\n22.24. Протягом строку дії норм ратифікованих Верховною\nРадою України міжнародних договорів (угод) України з питань\nкосмічної діяльності щодо створення космічної техніки (включаючи\nагрегати, системи та їх комплектуючі для космічних комплексів,\nкосмічних ракет-носіїв, космічних апаратів та наземних сегментів\nкосмічних систем), але не пізніше 1 січня 2015 року, податковий\nперіод, за який визначаються податкові зобов'язання з податку на\nприбуток, дорівнює одному звітному календарному року для\nрезидентів - суб'єктів космічної діяльності, які отримали ліцензію\nна право її здійснення та беруть участь у виконанні таких\nдоговорів (угод). При цьому норми амортизації, встановлені\nпідпунктом 8.6.1 пункту 8.6 статті 8 цього Закону, застосовуються\nдо балансової вартості основних фондів у розрахунку на такий\nзвітний календарний рік.\nПодатковий облік приросту (убутку) балансової вартості\nзапасів, що використовуються з метою здійснення космічної\nдіяльності, встановлений пунктом 5.9 статті 5 цього Закону,\nпровадиться за наслідками звітного податкового року, а решта\nзапасів підлягає коригуванню в загальному порядку.\nЯкщо зазначені договори визнаються сторонами повністю\nвиконаними до настання 1 січня 2015 року, то останній податковий\nперіод (у тому числі для визначення норм амортизаційних\nвідрахувань) розраховується з початку календарного року до\nзакінчення звітного кварталу такого року, на який припадає таке\nповне виконання договорів.\nПротягом строку дії норм ратифікованих Верховною Радою\nУкраїни міжнародних договорів (угод) України з питань космічної\nдіяльності щодо створення космічної техніки (включаючи агрегати,\nсистеми та їх комплектуючі для космічних комплексів, космічних\nракет-носіїв, космічних апаратів та наземних сегментів космічних\nсистем),але не пізніше 1 січня 2015 року, платники податку -\nсуб'єкти космічної діяльності, які отримали ліцензію на право її\nздійснення, включають до складу валових доходів вартість товарів\n(робіт, послуг), фактично поставлених таким платником податку без\nурахування отриманих від платника податку - покупця авансових\nплатежів, а до складу валових витрат - вартість товарів (робіт,\nпослуг), фактично отриманих (оприбуткованих) платником податку -\nпокупцем таких товарів (робіт, послуг) без урахування наданих\nплатнику податку - продавцю авансових платежів.\nПлатники податку, які підпадають під дію цього пункту та при\nцьому здійснюють види діяльності інші, ніж космічна, ведуть\nокремий податковий облік за такими іншими видами діяльності за\nзагальними правилами та у порядку, визначеному нормами пункту 7.20\nстатті 7 цього Закону.\n22.25. Установити, що на період, визначений Законом України\n\"Про внесення змін до Закону України \"Про проведення експерименту\nв житловому будівництві на базі холдингової компанії\n\"Київміськбуд\" ( 3044-14 ), кошти, внесені платниками податку на\nрахунки учасників фондів банківського управління або за\nдоговорами пенсійних вкладів, включаються до складу валових витрат\nплатника податку в розмірі, що не перевищує 10 відсотків валового\nдоходу цього платника за звітний період.\n22.29. Установити, що податок на прибуток підприємств, які\nздійснюють реалізацію інвестиційних проектів в Туркменистані,\nсправляється з урахуванням особливостей статті 1 Закону України\n\"Про забезпечення реалізації інвестиційних проектів в\nТуркменистані\".\n22.31. Встановити, що на період дії процедури погашення\nзаборгованості згідно із Законом України \"Про заходи, спрямовані\nна забезпечення сталого функціонування підприємств\nпаливно-енергетичного комплексу\" ( 2711-15 ) для платників\nподатків - учасників розрахунків, визначених цим Законом, порядок\nоподаткування їх прибутку визначається з урахуванням особливостей,\nвстановлених Законом України \"Про заходи, спрямовані на\nзабезпечення сталого функціонування підприємств\nпаливно-енергетичного комплексу\".\nНорми статті 12 цього Закону не поширюються на\nзаборгованість, до якої застосовується механізм списання на\nумовах, визначених Законом України \"Про заходи, спрямовані на\nзабезпечення сталого функціонування підприємств\nпаливно-енергетичного комплексу\" ( 2711-15 ).\nДля технологічних парків, їх учасників та спільних\nпідприємств при виконанні зареєстрованих у встановленому Законом\nУкраїни \"Про спеціальний режим інноваційної діяльності\nтехнологічних парків\" ( 991-14 ) порядку проектів технологічних\nпарків оподаткування їх прибутку здійснюється з урахуванням\nположень, установлених Законом України \"Про спеціальний режим\nінноваційної діяльності технологічних парків\". { Пункт 22.31\nстатті 22 доповнено абзацом третім згідно із Законом N 3333-IV\n( 3333-15 ) від 12.01.2006 }\n22.31-1. Установити, що у період проведення фінальної частини\nчемпіонату Європи 2012 року з футболу в Україні не підлягає\nоподаткуванню дохід (прибуток), отриманий УЄФА за результатами\nдіяльності в Україні, у тому числі винагорода від продажу\nкомерційних прав.\n22.31-2. Установити, що до 1 січня 2016 року суб'єкти\nлітакобудування, що підпадають під дію норм статті 2 Закону\nУкраїни \"Про розвиток літакобудівної промисловості\" ( 2660-14 ),\nпо операціях з розробки, виробництва, переобладнання, ремонту,\nмодифікації, технічного обслуговування авіаційної техніки та\nавіаційних двигунів, а також проведення науково-дослідних та\nдослідно-конструкторських робіт, пов'язаних із літакобудуванням,\nвключають до складу валових доходів вартість товарів (робіт,\nпослуг), поставлених замовнику таких товарів (робіт, послуг) у\nподатковому періоді, в якому здійснена фактична поставка таких\nтоварів (робіт, послуг), без урахування отриманих від платника\nподатку - покупця авансових платежів, а до складу валових витрат -\nвартість товарів (робіт, послуг), фактично отриманих\n(оприбуткованих) платником податку, без урахування наданих\nплатнику податку - продавцю авансових платежів.\n22.32. Кабінету Міністрів України:\nрозглянути пропозиції щодо особливостей оподаткування\nінноваційної діяльності і до 1 жовтня 1997 року подати Верховній\nРаді України відповідні пропозиції з цього питання;\nпротягом місяця прийняти відповідні рішення для забезпечення\nреалізації цього Закону, які прямо віднесені цим Законом до його\nкомпетенції;\nподати до Верховної Ради України пропозиції щодо приведення\nзаконодавчих актів України у відповідність із цим Законом;\nпротягом місяця привести рішення Уряду у відповідність із цим\nЗаконом."
    }
  ],
  "definitions": []
}