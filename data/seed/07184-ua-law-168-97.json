{
  "id": "ua-law-168-97",
  "type": "statute",
  "title": "Закон України (168/97-ВР)",
  "title_en": "",
  "short_name": "168/97-ВР",
  "status": "in_force",
  "issued_date": "1997-04-03",
  "url": "https://zakon.rada.gov.ua/laws/show/168/97-ВР",
  "description": "Official legislative act of Ukraine ingested from the Verkhovna Rada legal portal.",
  "provisions": [
    {
      "provision_ref": "art1",
      "section": "1",
      "title": "Стаття 1. Визначення термінів",
      "content": "У цьому Законі терміни вживаються у такому значенні:\n1.1. Податок, оподаткування, платник податку, оподатковувана\nоперація (у відповідних відмінках) - податок на додану вартість,\nоподаткування податком на додану вартість, платник податку на\nдодану вартість, операція, яка підлягає оподаткуванню податком на\nдодану вартість.\n1.2. Особа - будь-яка з наведених нижче осіб, незалежно від\nтого, чи є така особа резидентом чи ні:\nсуб'єкт підприємницької діяльності, в тому числі підприємство\nз іноземними інвестиціями, незалежно від форми та часу внесення\nцих інвестицій; { Абзац другий пункту 1.2 статті 1 із змінами,\nвнесеними згідно із Законом N 2899-III ( 2899-14 ) від\n20.12.2001 }\nінша юридична особа, що не є суб'єктом підприємницької\nдіяльності;\nфізична особа (громадянин, іноземний громадянин та особа без\nгромадянства), яка здійснює діяльність, віднесену до\nпідприємницької згідно із законодавством, або ввозить (пересилає)\nтовари на митну територію України.\nпредставництво нерезидента, що не має статусу юридичної\nособи. { Пункт 1.2 статті 1 доповнено абзацом згідно із Законом\nN 2505-IV ( 2505-15 ) від 25.03.2005 }\nДля цілей оподаткування дві чи більше особи, які здійснюють\nспільну (сумісну) діяльність без створення юридичної особи,\nвважаються окремою особою у межах такої діяльності. { Пункт 1.2\nстатті 1 доповнено абзацом згідно із Законом N 2505-IV ( 2505-15 )\nвід 25.03.2005 }\nОблік результатів спільної (сумісної) діяльності ведеться\nплатником податку, уповноваженим на це іншими сторонами згідно з\nумовами договору, окремо від обліку господарських результатів\nтакого платника податку. { Пункт 1.2 статті 1 доповнено абзацом\nзгідно із Законом N 2505-IV ( 2505-15 ) від 25.03.2005 }\nДля цілей оподаткування господарські відносини між учасниками\nспільної (сумісної) діяльності прирівнюються до відносин на основі\nокремих цивільно-правових договорів. { Пункт 1.2 статті 1\nдоповнено абзацом згідно із Законом N 2505-IV ( 2505-15 ) від\n25.03.2005 }\nПорядок податкового обліку та звітності результатів спільної\n(сумісної) діяльності встановлюється центральним податковим\nорганом. { Пункт 1.2 статті 1 доповнено абзацом згідно із Законом\nN 2505-IV ( 2505-15 ) від 25.03.2005 }\n1.3. Платник податку - особа, яка згідно з цим Законом\nзобов'язана здійснювати утримання та внесення до бюджету податку,\nщо сплачується покупцем, або особа, яка імпортує товари на митну\nтериторію України.\n1.4. Поставка товарів - будь-які операції, що здійснюються\nзгідно з договорами купівлі-продажу, міни, поставки та іншими\nцивільно-правовими договорами, які передбачають передачу прав\nвласності на такі товари за компенсацію незалежно від строків її\nнадання, а також операції з безоплатної поставки товарів\n(результатів робіт) та операції з передачі майна орендодавцем\n(лізингодавцем) на баланс орендаря (лізингоотримувача) згідно з\nдоговорами фінансової оренди (лізингу) або поставки майна згідно з\nбудь-якими іншими договорами, умови яких передбачають відстрочення\nоплати та передачу права власності на таке майно не пізніше дати\nостаннього платежу. { Абзац перший пункту 1.4 статті 1 із змінами,\nвнесеними згідно із Законом N 469-IV ( 469-15 ) від 16.01.2003; в\nредакції Закону N 2642-IV ( 2642-15 ) від 03.06.2005; із змінами,\nвнесеними згідно із Законом N 2771-IV ( 2771-15 ) від 07.07.2005 }\nНе належать до поставки операції з передачі товарів в межах\nдоговорів схову (відповідального зберігання), довірчого\nуправління, оперативної оренди (лізингу), інших цивільно-правових\nдоговорів, які не передбачають передачу права власності\n(користування або розпорядження) на такі товари іншій особі.\n{ Абзац другий пункту 1.4 статті 1 із змінами, внесеними згідно із\nЗаконом N 469-IV ( 469-15 ) від 16.01.2003; в редакції Закону\nN 2505-IV ( 2505-15 ) від 25.03.2005 }\nПоставка послуг - будь-які операції цивільно-правового\nхарактеру з виконання робіт, надання послуг, надання права на\nкористування або розпорядження товарами, у тому числі\nнематеріальними активами, а також з поставки будь-яких інших, ніж\nтовари, об'єктів власності за компенсацію, а також операції з\nбезоплатного виконання робіт, надання послуг. Поставка послуг,\nзокрема, включає надання права на користування або розпорядження\nтоварами у межах договорів оренди (лізингу), поставки,\nліцензування або інші способи передачі права на патент, авторське\nправо, торговий знак, інші об'єкти права інтелектуальної, в тому\nчислі промислової, власності. { Абзац третій пункту 1.4 статті 1 в\nредакції Закону N 2505-IV ( 2505-15 ) від 25.03.2005; із змінами,\nвнесеними згідно із Законом N 2771-IV ( 2771-15 ) від 07.07.2005 }\n{ Пункт 1.4 статті 1 в редакції Закону N 550/97-ВР від 26.09.97 }\n1.5. Звітний (податковий) період - період, за який платник\nподатку зобов'язаний проводити розрахунки податку та сплачувати\nйого до бюджету.\n1.6. Податкове зобов'язання - загальна сума податку, одержана\n(нарахована) платником податку в звітному (податковому) періоді,\nвизначена згідно з цим Законом.\n1.7. Податковий кредит - сума, на яку платник податку має\nправо зменшити податкове зобов'язання звітного періоду, визначена\nзгідно з цим Законом.\n1.8. Бюджетне відшкодування - сума, що підлягає поверненню\nплатнику податку з бюджету у зв'язку з надмірною сплатою податку у\nвипадках, визначених цим Законом.\n1.9. Інкасація боргових вимог - банківська послуга з\nотримання за дорученням клієнта коштів від боржника такого клієнта\nу рахунок погашення його боргу або акцепту по векселях, чеках,\nінших розрахункових і товарних документах.\n1.10. Факторинг - операція з переуступки першим кредитором\nправ вимоги боргу третьої особи другому кредитору з попередньою\nабо наступною компенсацією вартості такого боргу першому\nкредитору.\n1.11. Касовий метод - метод податкового обліку, за яким дата\nвиникнення податкових зобов'язань визначається як дата зарахування\n(отримання) коштів на банківський рахунок (у касу) платника\nподатку або дата отримання інших видів компенсацій вартості\nпоставлених (або тих, що підлягають поставці) ним товарів\n(послуг), а дата виникнення права на податковий кредит\nвизначається як дата списання коштів з банківського рахунку\n(видачі з каси) платника податку або дата надання інших видів\nкомпенсацій вартості поставлених (або тих, що підлягають поставці)\nйому товарів (послуг).\n1.12. Магазин безмитної торгівлі (безмитний магазин) - пункт\nроздрібної торгівлі товарами (супутніми послугами), які\nзнаходяться під митним режимом, відповідно до якого товари\n(супутні послуги), не призначені для споживання на митній\nтериторії України, ввозяться, знаходяться та поставляються під\nмитним контролем у пунктах пропуску на митному кордоні, відкритих\nдля міжнародного сполучення, інших зонах митного контролю,\nвизначених митними органами України, без справляння ввізного мита,\nцього податку, а також інших податків і зборів, базою\nоподаткування яких є вартість таких товарів (супутніх послуг),\nзаходів нетарифного регулювання та ліцензування діяльності з\nроздрібної торгівлі товарами (супутніми такому продажу послугами),\nу тому числі підакцизними.\n1.14. Супутні послуги - послуги, вартість яких включається\nвідповідно до норм митного законодавства до митної вартості\nтоварів, що експортуються або імпортуються.\n1.15. Інші терміни використовуються у значеннях, визначених\nзаконами з питань оподаткування або іншими законами, у частині, що\nне суперечить цьому Закону та іншим законам з питань\nоподаткування.\n1.16. Податковий вексель - це письмове безумовне грошове\nзобов'язання платника податку сплатити до бюджету відповідну суму\nкоштів у порядку та терміни, визначені цим Законом, що\nпідтверджене комерційними банками шляхом авалю, який видається\nплатником на відстрочення сплати податку на додану вартість, що\nсправляється при імпорті товарів на митну територію України.\nПротест податкового векселя не здійснюється, сума, зазначена\nу непогашеному векселі, розглядається як податкова заборгованість,\nяка погашається у порядку, передбаченому законодавством для\nпогашення податкового боргу.\n1.17. Корпоративні права, пов'язана особа, резидент,\nнерезидент, гудвіл, кошти, цінні папери, деривативи, товари,\nдивіденди, проценти, роялті, кредит, депозити, лізинг (оренда),\nбартер, безоплатно отримані товари (роботи, послуги), валові\nвитрати виробництва (обігу), основні фонди та нематеріальні\nактиви, що підлягають амортизації, розуміються у значенні,\nвизначеному Законом України \"Про оподаткування прибутку\nпідприємств\".\n1.18. Звичайні ціни розуміються та застосовуються за\nправилами, визначеними пунктом 1.20 статті 1 Закону України \"Про\nоподаткування прибутку підприємств\" ( 334/94-ВР ).\n1.19. Послуга з міжнародного перевезення - послуга з\nперевезення пасажирів, їхнього багажу, вантажів та міжнародних\nвідправлень будь-яким транспортним засобом, якщо таке перевезення\nздійснюється територією двох чи більше країн і при цьому пункт\nвідправлення або пункт призначення, або той і той знаходяться на\nтериторії України. При цьому з метою оподаткування резидентський\nстатус сторін договору про такі перевезення не береться до уваги.\n{ Статтю 1 доповнено пунктом 19 згідно із Законом N 1451-VI\n( 1451-17 ) від 04.06.2009 }\n1.20. Послуга з міжнародного перевезення пасажирів та їхнього\nбагажу автомобільним транспортом - транспортні послуги платника\nцього податку з перевезення пасажирів та їхнього багажу за\nвинагороду або безоплатно, якщо до такого договору про перевезення\nзастосовуються норми Конвенції про договір міжнародного\nавтомобільного перевезення пасажирів і багажу ( 995_845 ) від\n1 березня 1973 року.\n1.21. Послуга з міжнародного перевезення вантажів\nавтомобільним транспортом - транспортні послуги платника цього\nподатку з перевезення вантажів транспортними засобами за\nвинагороду, якщо зазначені в договорі місце прийняття вантажу для\nперевезення і місце, передбачене для його доставки, знаходяться у\nрізних країнах, з яких одна є Україною, та до такого договору про\nперевезення застосовуються норми Конвенції про договір\nміжнародного автомобільного перевезення вантажів ( 995_234 ) від\n19 травня 1956 року.\n1.22. Суцільна (неподільна) послуга з міжнародного\nперевезення пасажирів, багажу, вантажів та міжнародних\nвідправлень - послуга з перевезення (доставки) пасажирів, їхнього\nбагажу, вантажів та міжнародних відправлень від пункту\nвідправлення (прийняття вантажу або міжнародного відправлення для\nперевезення) на території України до пункту митного оформлення,\nвід пункту митного оформлення до пункту призначення (доставки) за\nмежами державного кордону України та/або між пунктами за межами\nмитного кордону України, а також від пункту відправлення\n(прийняття вантажу або міжнародного відправлення для перевезення)\nза межами території України до пункту митного оформлення у межах\nдержавного кордону України, від пункту митного оформлення до\nпункту призначення (доставки) у межах митного кордону України.\nЯкщо платник податку надає суцільну (неподільну) послугу з\nміжнародного перевезення автомобільним транспортом пасажирів,\nїхнього багажу або вантажів, то для цілей оподаткування вартість\nтакої послуги поділяється пропорційно відрізкам перевезення, щодо\nяких встановлено різні ставки оподаткування цим податком чи\nзвільнення від оподаткування.\n1.23. Міжнародне експрес-відправлення (далі - міжнародне\nвідправлення) - належним чином упаковані товари та інші предмети,\nщо переміщуються (пересилаються) експрес-перевізником будь-яким\nвидом транспорту через митний кордон України з метою доставки\nодержувачу в обумовлений сторонами строк. Митний та податковий\nрежими міжнародного експрес-відправлення є тотожними митному та\nподатковому режимам міжнародного поштового відправлення.\n1.24. Міжнародне поштове відправлення (далі - міжнародне\nвідправлення) - товари та інші предмети, які класифікуються такими\nзгідно із Законом України \"Про порядок ввезення (пересилання) в\nУкраїну, митного оформлення й оподаткування особистих речей,\nтоварів та транспортних засобів, що ввозяться (пересилаються)\nгромадянами на митну територію України\" ( 2681-14 ), у тому числі\nза правилами Всесвітнього поштового союзу.\n1.25. Транспортний засіб - наземний, підземний, водний,\nпідводний, повітряний та космічний моторизований засіб,\nпризначений для перевезення пасажирів та їх багажу, вантажів і\nміжнародних відправлень.\n1.26. Ремонт - операції з надання послуг з усунення недоліків\nтоварів, приведення їх у робочий стан, відновлення ресурсу або їх\nхарактеристик.\nМіжнародним вважається ремонт, який підпадає під визначення\nпункту 42 статті 1 Митного кодексу України ( 92-15 )."
    },
    {
      "provision_ref": "art2",
      "section": "2",
      "title": "Стаття 2. Платники податку",
      "content": "Платником податку є:\n2.1. Будь-яка особа, яка:\nа) здійснює або планує здійснювати господарську діяльність та\nреєструється за своїм добровільним рішенням як платник цього\nподатку;\nб) підлягає обов'язковій реєстрації як платник цього податку;\nв) імпортує товари (супутні послуги) в обсягах, що підлягають\nоподаткуванню цим податком згідно з нормами цієї статті.\n2.2. Будь-яка особа, яка за своїм добровільним рішенням\nзареєструвалася платником податку.\n2.3. Особа підлягає обов'язковій реєстрації як платник\nподатку у разі:\n2.3.1. Коли загальна сума від здійснення операцій з поставки\nтоварів (послуг), у тому числі з використанням локальної або\nглобальної комп'ютерної мережі, що підлягають оподаткуванню згідно\nз цим Законом, нарахована (сплачена, надана) такій особі або в\nрахунок зобов'язань третім особам, протягом останніх дванадцяти\nкалендарних місяців сукупно перевищує 300 000 гривень (без\nурахування податку на додану вартість).\n2.3.2. Особа, що уповноважена вносити консолідований податок\nз об'єктів оподаткування, що виникають внаслідок поставки послуг\nпідприємствами залізничного транспорту з їх основної діяльності та\nпідприємствами зв'язку, що перебувають у підпорядкуванні платника\nподатку, в порядку, встановленому Кабінетом Міністрів України\n( 539-2005-п ).\n2.3.3. Особа, яка поставляє товари (послуги) на митній\nтериторії України з використанням глобальної або локальних\nкомп'ютерних мереж, при цьому особа-нерезидент може здійснювати\nтаку діяльність тільки через своє постійне представництво,\nзареєстроване на території України.\n2.3.4. Особа, що здійснює операції з реалізації\nконфіскованого майна, незалежно від того, чи досягає вона\nзагальної суми операцій з поставки товарів (послуг), визначеної\nпідпунктом 2.3.1 пункту 2.3 цієї статті, чи ні, а також незалежно\nвід того, який режим оподаткування використовує така особа згідно\nіз законодавством.\n2.4. Будь-яка особа, що імпортує (для фізичних осіб - ввозить\n(пересилає)) товари (супутні послуги) на митну територію України\nдля їх використання або споживання на митній території України,\nнезалежно від того, який режим оподаткування вона використовує\nзгідно із законодавством, за винятком фізичних осіб,\nне зареєстрованих платниками податку, які ввозять (пересилають)\nтовари (предмети) у супроводжувальному багажі або отримують їх як\nпоштове відправлення у межах неторгового обороту в обсягах, що не\nпідлягають оподаткуванню відповідно до митного законодавства (крім\nввезення транспортних засобів чи запасних частин до них такими\nфізичними особами) та нерезидентів, які пересилають поштові\nвідправлення згідно з правилами Міжнародного поштового союзу на\nмитну територію України, та отримувачів таких поштових\nвідправлень.\nУ разі ввезення (пересилання) товарів (предметів) фізичними\nособами, не зареєстрованими як платники цього податку, в обсягах,\nщо перевищує неторговий оборот, який підлягає оподаткуванню, такі\nособи сплачують податок на додану вартість під час перетину такими\nтоварами (предметами) митного кордону України без реєстрації\nвиходячи з митної вартості товарів (предметів), що перевищують\nрозмір неторгового обороту.\nСтаття 3. Об'єкт оподаткування та операції, що не є об'єктом\nоподаткування\n3.1. Об'єктом оподаткування є операції платників податку з:\n3.1.1. поставки товарів та послуг, місце поставки яких\nзнаходиться на митній території України, у тому числі операції з:\nпередачі права власності на об'єкт застави позичальнику\n(кредитору) для погашення заборгованості заставодавця;\nпередачі об'єкта фінансового лізингу в розпорядження\nлізингоотримувача;\nпоставки послуг з міжнародних перевезень пасажирів, багажу та\nвантажів автомобільним транспортом, а також міжнародних\nвідправлень будь-яким видом транспорту на відрізку від пункту їх\nвідправлення (прийняття для перевезення) на митній території\nУкраїни до пункту їх митного оформлення, а також від пункту їх\nмитного оформлення до пункту призначення (доставки) на митній\nтериторії України;\nпоставки послуг з міжнародних перевезень пасажирів, багажу та\nвантажів (крім міжнародних відправлень) будь-яким видом транспорту\n(крім автомобільного) на відрізку від пункту їх відправлення\n(прийняття для перевезення) на митній території України до пункту\nпроведення прикордонного контролю з їх випуску за межі державного\nкордону України, а також від пункту прикордонного контролю з їх\nвпуску у межі державного кордону України до пункту їх призначення\n(доставки) на митній території України;\nв інших випадках, визначених цим Законом;\n3.1.2. ввезення товарів (супутніх послуг) у митному режимі\nімпорту або реімпорту (далі - імпорту) згідно з положеннями\nглав 29-30 Митного кодексу України ( 92-15 ).\nЗ метою оподаткування цим податком до імпорту також\nприрівнюються операції з ввезення на митну територію України:\nоб'єкта лізингу (крім повернення об'єкта оперативного\nлізингу, раніше наданого (вивезеного) лізингодавцем чи іншою\nособою за його дорученням з території України у митному режимі\nтимчасового вивезення (ввезення) для вільного обігу згідно з\nположеннями глави 34 Митного кодексу України) ( 92-15 );\nоб'єкта майнової застави на користь заставодержателя (іншої\nособи за його дорученням);\nмайна, переданого у схов (відповідальне зберігання) або в\nкористування чи розпорядження;\nтоварів (супутніх послуг) з-під митного режиму магазину\nбезмитної торгівлі, митного складу або спеціальної митної зони\nзгідно з положеннями глав 35-37 Митного кодексу України ( 92-15 )\nдля їх подальшого вільного обігу на території України (крім\nпоставки на територію іншого магазину безмитної торгівлі, митного\nскладу та спеціальної митної зони (тільки для спеціальних митних\nзон, які відповідно до закону мають тотожні умови оподаткування\nцим податком);\nпродуктів переробки (готової продукції) з-під митного режиму\nпереробки на митній території України згідно з положеннями\nглави 38 Митного кодексу України ( 92-15 );\nпродуктів переробки (готової продукції) з-під митного режиму\nпереробки за межами митної території України згідно з положеннями\nглави 39 Митного кодексу України ( 92-15 ) (крім транспортних\nзасобів, які відправлялися під митним режимом переробки за межі\nмитного кордону України з метою їх ремонту та повертаються на\nмитну територію України для їх подальшого вільного обігу);\nтоварів (супутніх послуг) за будь-якими іншими договорами,\nякі не передбачають передання права власності на такі товари\n(супутні послуги) або передбачають їх обмін на корпоративні права\nчи цінні папери, у тому числі якщо таке ввезення пов'язано з\nповерненням товарів у зв'язку з припиненням дії зазначених\nдоговорів;\nв інших випадках, визначених цим Законом.\nНе вважаються імпортом та звільняються від оподаткування цим\nподатком операції з поставки товарів (супутніх послуг) на митну\nтериторію України під митним режимом знищення або зруйнування\nзгідно з положеннями глави 40 Митного кодексу України ( 92-15 ) чи\nпід митним режимом відмови на користь держави згідно з положеннями\nглави 41 Митного кодексу України ( 92-15 ). Подальші операції з\nпоставки таких товарів (супутніх послуг) на митній території\nУкраїни оподатковуються у загальному порядку;\n3.1.3. поставка (вивезення, пересилання) товарів (супутніх\nпослуг) у митному режимі експорту або реекспорту (далі - експорту)\nзгідно з положеннями глав 31-32 Митного кодексу України ( 92-15 )\nза кошти або інші види компенсацій (винагороди).\nЗ метою оподаткування цим податком до експорту також\nприрівнюються:\nпоставка послуг з міжнародного перевезення пасажирів, багажу\nта вантажів, а також міжнародних відправлень у випадках,\nвизначених підпунктом 6.2.4 пункту 6.2 статті 6 цього Закону;\nпоставка товарів (супутніх послуг), які перебувають у\nвільному обігу на території України, до митного режиму магазину\nбезмитної торгівлі, митного складу або спеціальної митної зони,\nстворених згідно з положеннями глав 35-37 Митного кодексу України\n( 92-15 );\nпоставка об'єкта фінансового лізингу за межі митного кордону\nУкраїни;\nв інших випадках, визначених цим Законом.\nНе вважаються експортом операції з поставки товарів або\nпослуг за межі митного або державного кордону України, які не є\nоб'єктом оподаткування цим податком згідно з пунктом 3.2 статті 3\nцього Закону або звільняються від оподаткування цим податком\nзгідно з пунктом 5 статті 5 цього Закону (крім підпунктів 5.1.2 і\n5.1.7 пункту 5.1 та пункту 5.2 статті 5 цього Закону).\n3.2. Не є об'єктом оподаткування операції з:\n3.2.1. випуску (емісії), розміщення у будь-які форми\nуправління та продажу (погашення, викупу) за кошти цінних паперів,\nщо випущені в обіг (емітовані) суб'єктами підприємницької\nдіяльності, Національним банком України, Міністерством фінансів\nУкраїни, органами місцевого самоврядування відповідно до закону,\nвключаючи інвестиційні та іпотечні сертифікати, сертифікати фонду\nоперацій з нерухомістю, деривативи, а також корпоративні права,\nвиражені в інших, ніж цінні папери, формах; обміну зазначених\nцінних паперів та корпоративних прав, виражених в інших, ніж цінні\nпапери, формах, на інші цінні папери; розрахунково-клірингової,\nреєстраторської та депозитарної діяльності на ринку цінних\nпаперів, а також діяльності з управління активами (у тому числі\nпенсійними активами, фондами банківського управління), відповідно\nдо закону.\nНорми цього підпункту не застосовуються до операцій з продажу\nбланків дорожніх, банківських та особистих чеків, цінних паперів,\nрозрахункових та платіжних документів, пластикових (розрахункових)\nкарток;\n3.2.2. передачі майна у схов (відповідальне зберігання), а\nтакож у лізинг (оренду), крім передачі у фінансовий лізинг;\nповернення майна із схову (відповідального зберігання) його\nвласнику, а також майна, попередньо переданого в лізинг (оренду)\nлізингодавцю (орендодавцю), крім переданого у фінансовий лізинг;\nнарахування та сплати процентів або комісій у складі\nорендного (лізингового) платежу у межах договору фінансового\nлізингу в сумі, що не перевищує подвійну облікову ставку\nНаціонального банку України, встановлену на день нарахування таких\nпроцентів (комісій) за відповідний проміжок часу, розраховану від\nвартості об'єкта лізингу, наданого у межах такого договору\nфінансового лізингу; по об'єкту фінансового лізингу, оціненого в\nіноземній валюті, сплата процентів, з метою оподаткування\nвизначається у гривнях по курсу валют, визначеного Національним\nбанком України на момент сплати;\nпередачі майна у заставу (іпотеку) позикодавцю (кредитору)\nта/або у забезпечення іншої дійсної вимоги кредитора, повернення\nтакого майна із застави (іпотеки) його власнику після закінчення\nдії відповідного договору, якщо місце такої передачі (повернення)\nзнаходиться на митній території України;\nгрошових виплат основної суми консолідованої іпотечної\nзаборгованості та процентів, нарахованих на неї, об'єднання та/або\nкупівлі (продажу) консолідованої іпотечної заборгованості, заміною\nоднієї частки консолідованої іпотечної заборгованості на іншу, або\nповерненням (зворотним викупом) такої консолідованої іпотечної\nзаборгованості відповідно до закону резидентом або на його\nкористь;\n3.2.3. надання послуг із страхування, співстрахування або\nперестрахування особами, які мають ліцензію на здійснення\nстрахової діяльності відповідно до закону, а також пов'язаних з\nтакою діяльністю послуг страхових (перестрахових) брокерів та\nстрахових агентів;\nнадання послуг із загальнообов'язкового соціального та\nпенсійного страхування, недержавного пенсійного забезпечення,\nзалучення та обслуговування пенсійних вкладів;\n3.2.4. обігу валютних цінностей (у тому числі національної та\nіноземної валюти), банківських металів, банкнот та монет\nНаціонального банку України, за винятком тих, що використовуються\nдля нумізматичних цілей, базою оподаткування яких є продажна\nвартість; випуску, обігу та погашення білетів державних лотерей,\nзапроваджених за ліцензією Міністерства фінансів України; виплати\nгрошових виграшів, грошових призів і грошових винагород; прийняття\nставок, у тому числі шляхом обміну коштів на жетони чи інші\nзамінники гривні, призначені для використання в гральних автоматах\nта іншому гральному устаткуванні, поставки негашених поштових\nмарок України, конвертів або листівок з негашеними поштовими\nмарками України, крім колекційних марок, конвертів чи листівок для\nфілателістичних потреб, базою оподаткування яких є продажна\nвартість; { Підпункт 3.2.4 пункту 3.2 статті 3 із змінами,\nвнесеними згідно із Законами N 550/97-ВР від 26.09.97, N 932-XIV\n( 932-14 ) від 14.07.99, в редакції Закону N 977-XIV ( 977-14 )\nвід 15.07.99, із змінами, внесеними згідно із Законом N 1969-III\n( 1969-14 ) від 21.09.2000 }\n3.2.5. надання послуг з інкасації, розрахунково-касового\nобслуговування, залучення, розміщення та повернення коштів за\nдоговорами позики, депозиту, вкладу (у тому числі пенсійного),\nуправління коштами та цінними паперами (корпоративними правами та\nдеривативами), доручення, надання, управління і переуступки\nфінансових кредитів, кредитних гарантій і банківських\nпоручительств особою, що надала такі кредити, гарантії або\nпоручительства; { Абзац перший підпункту 3.2.5 пункту 3.2 статті 3\nв редакції Закону N 2505-IV ( 2505-15 ) від 25.03.2005 }\nторгівлі за грошові кошти або цінні папери борговими\nзобов'язаннями, за винятком операцій з інкасації боргових вимог та\nфакторингу (факторингових) операцій, крім факторингових операцій,\nякщо об'єктом боргу є валютні цінності, цінні папери, у тому числі\nкомпенсаційні папери (сертифікати), інвестиційні сертифікати,\nіпотечні сертифікати з фіксованою дохідністю, житлові чеки,\nземельні бони та деривативи; { Абзац другий підпункту 3.2.5 пункту\n3.2 статті 3 із змінами, внесеними згідно із Законами N 977-XIV\n( 977-14 ) від 15.07.99, N 2505-IV ( 2505-15 ) від 25.03.2005 }\nімпорту майна як технічної або благодійної (гуманітарної)\nдопомоги згідно з нормами міжнародних договорів України, згода на\nобов'язковість яких надана Верховною Радою України, або відповідно\nдо закону; { Підпункт 3.2.5 пункту 3.2 статті 3 доповнено абзацом\nтретім згідно із Законом N 2505-IV ( 2505-15 ) від 25.03.2005 }\n3.2.6. оплати вартості державних платних послуг, які\nнадаються фізичним або юридичним особам органами виконавчої влади\nі місцевого самоврядування та обов'язковість отримання (поставки)\nяких встановлюється законодавством, включаючи плату за реєстрацію,\nотримання ліцензії (дозволу), сертифікатів у вигляді зборів,\nдержавного мита тощо;\n3.2.7. виплат у грошовій формі заробітної плати (іншим\nприрівняним до неї виплатам), а також пенсій, стипендій, субсидій,\nдотацій за рахунок бюджетів або Пенсійного фонду України чи фондів\nзагальнообов'язкового соціального страхування (крім тих, що\nнадаються у майновій формі);\nвиплат дивідендів, роялті у грошовій формі або у вигляді\nцінних паперів, які здійснюються емітентом;\nнадання комісійних (брокерських, дилерських) послуг із\nторгівлі та/або управління цінними паперами (корпоративними\nправами), деривативами та валютними цінностями, включаючи будь-які\nгрошові виплати (у тому числі комісійні) фондовим або валютним\nбіржам чи позабіржовим фондовим системам або їх членам у зв'язку з\nорганізацією та торгівлею цінними паперами ліцензованими\nторговцями цінними паперами, а також деривативами та валютними\nцінностями;\n3.2.8. поставки за компенсацію сукупних валових активів\nплатника податку (з урахуванням вартості гудвілу) іншому платнику\nподатку. { Абзац перший підпункту 3.2.8 пункту 3.2 статті 3 із\nзмінами, внесеними згідно із Законами N 2505-IV ( 2505-15 ) від\n25.03.2005 }\nПід поставкою сукупних валових активів слід розуміти поставку\nпідприємства як окремого об'єкта підприємництва або включення\nвалових активів підприємства чи його частини до складу активів\nіншого підприємства. При цьому підприємство-покупець набуває прав\nі обов'язків (є правонаступником) підприємства, що продає такі\nактиви.\nПри здійсненні спільної (сумісної) діяльності передача\nтоварів (робіт, послуг) на баланс платника податку, уповноваженого\nдоговором вести облік результатів такої спільної діяльності,\nвважається поставкою таких товарів (робіт, послуг);\n3.2.9. безоплатної передачі у державну власність чи\nкомунальну власність територіальних громад сіл, селищ, міст або у\nїх спільну власність об'єктів усіх форм власності, які перебувають\nна балансі одного платника податку і передаються на баланс іншого\nплатника податку, якщо такі операції здійснюються за рішеннями\nКабінету Міністрів України, центральних та місцевих органів\nвиконавчої влади, органів місцевого самоврядування, прийнятими у\nмежах їх повноважень.\nЦе положення поширюється на:\nоперації з безоплатної передачі об'єктів з балансу платника\nподатку, майно якого перебуває в державній або комунальній\nвласності, на баланс іншої юридичної особи, майно якої перебуває\nвідповідно в державній або комунальній власності;\nоперації з безоплатної передачі неприватизованих об'єктів\nжитлового фонду (включаючи місця загального користування та\nприбудинкові будівлі і споруди), а також об'єктів соціальної\nінфраструктури (в тому числі об'єктів їх незавершеного\nбудівництва) з балансу платника податку на баланс юридичної особи,\nмайно якої перебуває в державній або комунальній власності, чи\nбезпосередньо на баланс відповідної місцевої ради.\nДля цілей цього підпункту під об'єктами соціальної\nінфраструктури слід розуміти:\nзаклади дошкільного виховання, середньої та\nсередньопрофесійної освіти, дитячі музичні та художні школи;\nзаклади охорони здоров'я, пункти медичного огляду,\nпрофілактики та допомоги працівникам;\nспортивні зали та майданчики, стадіони, дитячі табори\nвідпочинку;\nклуби та будинки культури;\nбібліотеки та бібліотечні колектори;\nоб'єкти житлово-комунального господарства, у тому числі\nмережі постачання електроенергії, газу, тепла, води та\nводовідведення; будівлі і споруди, призначені для їх\nобслуговування (котельні, бойлерні, каналізаційні та водопровідні\nспоруди, колектори та їх обладнання);\nпожежні депо та протипожежна техніка і обладнання;\n3.2.10. з поставки позашкільним навчальним закладом\nвихованцям, учням і слухачам платних послуг у сфері позашкільної\nосвіти; { Пункт 3.2 статті 3 доповнено підпунктом 3.2.10 згідно із\nЗаконом N 1841-III ( 1841-14 ) від 22.06.2000 }\n3.2.11. надання уповноваженими банками послуг з довірчого\nуправління фондами банківського управління, виплати винагороди за\nздійснення управління фондом операцій з нерухомістю, за\nперерахування коштів на фінансування будівництва із фонду\nфінансування будівництва, за здійснення платежів за іпотечними\nсертифікатами відповідно до закону; { Пункт 3.2 доповнено\nпідпунктом 3.2.11 згідно із Законом N 3045-III ( 3045-14 ) від\n07.02.2002; в редакції Закону N 2505-IV ( 2505-15 ) від\n25.03.2005 }\n3.2.12. з оплати третейського збору та відшкодування інших\nвитрат, пов'язаних з вирішенням спору третейським судом відповідно\nдо закону; { Пункт 3.2 статті 3 доповнено підпунктом 3.2.12\nN 1701-IV ( 1701-15 ) від 11.05.2004 }\n3.2.14. надання послуг з агентування і фрахтування морського\nторговельного флоту судновими агентами на користь нерезидентів,\nякі надають послуги з міжнародних перевезень пасажирів, їхнього\nбагажу, вантажів чи міжнародних відправлень;\n3.2.15. вивезення товарів за межі митного кордону України у\nмитному режимі тимчасового вивезення згідно з положеннями глави 34\nМитного кодексу України ( 92-15 ) або у митному режимі переробки\nзгідно з положеннями глави 39 Митного кодексу України ( 92-15 ), у\nтому числі об'єктів оперативного лізингу або транспортних засобів\nз метою їх ремонту;\n3.2.16. поставка товарів (супутніх послуг) на митну територію\nУкраїни у митному режимі відмови на користь держави згідно з\nположеннями глави 41 Митного кодексу України ( 92-15 ). Подальша\nпоставка таких товарів (супутніх послуг) на митній території\nУкраїни або за її межі оподатковується за відповідними ставками\nподатку, визначеними у статті 6 цього Закону."
    },
    {
      "provision_ref": "art4",
      "section": "4",
      "title": "Стаття 4. База оподаткування",
      "content": "4.1. База оподаткування операції з поставки товарів (послуг)\nвизначається виходячи з їх договірної (контрактної) вартості,\nвизначеної за вільними цінами, але не нижче за звичайні ціни, з\nурахуванням акцизного збору, ввізного мита, інших\nзагальнодержавних податків та зборів (обов'язкових платежів),\nзгідно із законами України з питань оподаткування (за винятком\nподатку на додану вартість, а також збору на обов'язкове державне\nпенсійне страхування на послуги стільникового рухомого зв'язку, що\nвключається до ціни товарів (послуг)). До складу договірної\n(контрактної) вартості включаються будь-які суми коштів, вартість\nматеріальних і нематеріальних активів, що передаються платнику\nподатку безпосередньо покупцем або через будь-яку третю особу в\nзв'язку з компенсацією вартості товарів (послуг).\nУ разі якщо звичайна ціна на товари (послуги) перевищує\nдоговірну ціну на такі товари (послуги) більше ніж на 20\nвідсотків, база оподаткування операції з поставки таких товарів\n(послуг) визначається за звичайними цінами. { Пункт 4.1 статті 4\nдоповнено абзацом другим згідно із Законом N 398-V ( 398-16 ) від\n30.11.2006 }\n4.2. У разі поставки товарів (робіт, послуг) без оплати або з\nчастковою оплатою їх вартості коштами у межах бартерних\n(товарообмінних) операцій, здійснення операцій з безоплатної\nпередачі товарів (робіт, послуг), натуральних виплат у рахунок\nоплати праці фізичним особам, що перебувають у трудових\nвідносинах з платником податку, передачі товарів (робіт, послуг)\nу межах балансу платника податку для невиробничого використання,\nвитрати на яке не відносяться до валових витрат виробництва\n(обігу) і не підлягають амортизації, а також пов'язаній з\nпродавцем особі чи суб'єкту підприємницької діяльності, який не\nзареєстрований як платник податку, база оподаткування\nвизначається виходячи з фактичної ціни операції, але не нижчої за\nзвичайні ціни.\n4.3. Для товарів, які імпортуються на митну територію України\nплатниками податку, базою оподаткування є договірна (контрактна)\nвартість таких товарів, але не менша митної вартості, зазначеної у\nввізній митній декларації з урахуванням витрат на транспортування,\nнавантаження, розвантаження, перевантаження та страхування до\nпункту перетину митного кордону України, сплати брокерських,\nагентських, комісійних та інших видів винагород, пов'язаних з\nввезенням (пересиланням) таких товарів, плати за використання\nоб'єктів інтелектуальної власності, що належать до таких товарів,\nакцизних зборів, ввізного мита, а також інших податків, зборів\n(обов'язкових платежів), за винятком податку на додану вартість,\nщо включаються у ціну товарів (робіт, послуг) згідно із законами\nУкраїни з питань оподаткування. Визначена вартість перераховується\nв українські гривні за валютним (обмінним) курсом Національного\nбанку України, що діяв на кінець операційного дня, що передує дню,\nв якому товар (товарна партія) вперше підпадає під режим митного\nконтролю відповідно до митного законодавства. { Абзац перший\nпункту 4.3 статті 4 із змінами, внесеними згідно із Законом\nN 2505-IV ( 2505-15 ) від 25.03.2005 }\nДля послуг, які поставляються нерезидентами з місцем їх\nнадання на митній території України, базою оподаткування є\nдоговірна (контрактна) вартість таких робіт (послуг) з урахуванням\nакцизного збору, а також інших податків, зборів (обов'язкових\nплатежів), за винятком податку на додану вартість, що включаються\nу ціну поставки робіт (послуг) згідно із законами України з питань\nоподаткування. Визначена вартість перераховується в українські\nгривні за валютним (обмінним) курсом Національного банку України,\nщо діяв на кінець операційного дня, що передує дню, в якому було\nскладено акт, який засвідчує факт отримання послуг. { Абзац другий\nпункту 4.3 статті 4 із змінами, внесеними згідно із Законом\nN 2505-IV ( 2505-15 ) від 25.03.2005 }\n4.4. Для готової продукції, виготовленої на території України\nз давальницької сировини нерезидента, у разі її поставки на митній\nтериторії України, базою оподаткування є договірна (контрактна)\nвартість такої продукції з урахуванням акцизного збору, ввізного\nмита, а також інших податків, зборів (обов'язкових платежів), за\nвинятком податку на додану вартість, що включаються у ціну такої\nготової продукції згідно із законами України з питань\nоподаткування. Визначена вартість перераховується в українські\nгривні за валютним (обмінним) курсом Національного банку України,\nщо діяв на момент виникнення податкових зобов'язань. При цьому\nподаток сплачується до бюджету покупцем у порядку, передбаченому\nдля оподаткування товарів, що імпортуються, а відповідальність за\nсплату податку покупцем такої продукції несе вітчизняний її\nпереробник.\n4.5. Якщо після поставки товарів (послуг) здійснюється\nбудь-яка зміна суми компенсації їх вартості, включаючи наступний\nза поставкою перегляд цін, перерахунок у випадках повернення\nтоварів особі, яка їх надала, суми податкових зобов'язань та\nподаткового кредиту постачальника та отримувача підлягають\nвідповідному коригуванню.\n4.5.1. Якщо внаслідок такого перерахунку відбувається\nзменшення суми компенсації на користь платника податку\n- постачальника, то:\nа) постачальник відповідно зменшує суму податкових\nзобов'язань за наслідками податкового періоду, протягом якого був\nпроведений такий перерахунок, та надсилає отримувачу розрахунок\nвідкоригованого значення податку;\nб) отримувач відповідно зменшує суму податкового кредиту за\nнаслідками такого податкового періоду у разі, якщо він є\nзареєстрованим як платник податку на дату проведення коригування,\nа також збільшив податковий кредит у зв'язку з отриманням таких\nтоварів (послуг).\n4.5.2. Якщо внаслідок такого перерахунку відбувається\nзбільшення суми компенсації на користь платника податку\n- постачальника, то:\nа) постачальник відповідно збільшує суму податкових\nзобов'язань за наслідками податкового періоду, протягом якого був\nпроведений такий перерахунок, та надсилає отримувачу розрахунок\nвідкоригованого значення податку;\nб) отримувач відповідно збільшує суму податкового кредиту за\nнаслідками такого податкового періоду у разі, якщо він є\nзареєстрованим як платник податку на дату проведення перерахунку.\n4.5.3. Зменшення суми податкових зобов'язань платника податку\n- постачальника при зміні компенсації вартості товарів (послуг),\nнаданих особам, які не були платниками цього податку на момент\nтакої поставки, дозволяється лише:\nа) при поверненні раніше поставлених товарів у власність\nпостачальника з наданням отримувачу повної грошової компенсації їх\nвартості;\nб) при перегляді цін, пов'язаних з гарантійними замінами\nтоварів.\n4.6. Вартість тари, що згідно з умовами договору (контракту)\nвизначена як зворотна (заставна), до бази оподаткування не\nвключається. У разі коли протягом строків ( 1038-2006-п ),\nустановлених Кабінетом Міністрів України, але у строки не більше\nдванадцяти календарних місяців, з моменту отримання зворотної тари\nвона не повертається відправнику, вартість такої зворотної тари\nвключається до бази оподаткування отримувача.\n4.7. У випадках коли платник податку здійснює підприємницьку\nдіяльність з поставки вживаних товарів (комісійну торгівлю), що\nпридбані в осіб, не зареєстрованих платниками податку, базою\nоподаткування є комісійна винагорода такого платника податку.\nПравила комісійної торгівлі та визначення комісійної винагороди\nвстановлюються Кабінетом Міністрів України. { Абзац перший пункту\n4.7 статті 4 із змінами, внесеними згідно із Законом N 2505-IV\n( 2505-15 ) від 25.03.2005 }\nУ випадках коли платник податку здійснює діяльність з\nпоставки товарів, отриманих у межах договорів комісії\n(консигнації), поруки, доручення, довірчого управління, інших\nцивільно-правових договорів, що уповноважують такого платника\nподатку (далі - комісіонера) здійснювати поставку товарів від\nімені та за дорученням іншої особи (далі - комітента) без\nпередання права власності на такі товари, базою оподаткування є\nпродажна вартість цих товарів, визначена у порядку, встановленому\nцим Законом. Датою збільшення податкових зобов'язань комісіонера є\nдата, визначена за правилами, встановленими пунктом 7.3 цього\nЗакону, а датою збільшення суми податкового кредиту комісіонера є\nдата перерахування коштів на користь комітента або поставки\nостанньому інших видів компенсації вартості зазначених товарів.\nПри цьому датою збільшення податкових зобов'язань комітента є дата\nотримання коштів або інших видів компенсації вартості товарів від\nкомісіонера.\nУ разі коли платник податку (далі - повірений) здійснює\nдіяльність з придбання товарів (робіт, послуг) за дорученням та за\nрахунок іншої особи (далі - довіритель), датою збільшення\nподаткового кредиту такого повіреного є дата перерахування коштів\n(поставки в управління цінних паперів, інших документів, що\nзасвідчують відносини боргу) на користь продавця таких товарів\n(робіт, послуг) або поставки інших видів компенсацій вартості\nтаких товарів (робіт, послуг), а датою збільшення податкових\nзобов'язань є дата передання таких товарів (результатів робіт,\nпослуг) довірителю. При цьому довіритель не збільшує податковий\nкредит на суму коштів (вартість цінних паперів, інших документів,\nщо засвідчують відносини боргу), перерахованих (переданих)\nповіреному, але має право на збільшення податкового кредиту у\nподатковий період отримання товарів (робіт, послуг), придбаних\nповіреним за його дорученням.\nЗазначене правило не поширюється на операції з експортування\nвживаних товарів за межі митної території України або з\nімпортування вживаних товарів на митну територію України в межах\nзазначених договорів, оподаткування яких регулюється відповідними\nнормами цього Закону. { Абзац четвертий пункту 4.7 статті 4 в\nредакції Закону N 2505-IV ( 2505-15 ) від 25.03.2005 }\n4.8. У разі коли платник податку здійснює операції з\nпоставки товарів (послуг), які є об'єктом оподаткування згідно з\nпунктом 3.1 статті 3 цього Закону, під забезпечення боргових\nзобов'язань покупця, надане такому платнику податку у формі\nпростого або переказного векселя або інших боргових інструментів\n(далі - вексель), випущених таким покупцем або третьою особою,\nбазою оподаткування є договірна вартість таких товарів (послуг),\nале не нижче за звичайні ціни без врахування дисконтів або інших\nзнижок з номіналу такого векселя, а за процентними векселями\n- договірна вартість таких товарів (послуг), але не нижче за\nзвичайні ціни, збільшена на суму процентів, нарахованих або таких,\nщо мають бути нараховані на суму номіналу такого векселя.\nУ разі коли платник податку здійснює за згодою\nвекселедержателя зустрічну поставку товарів (послуг) замість\nгрошового погашення суми боргу, зазначеного у векселі, базою\nоподаткування є договірна вартість таких товарів (послуг), але не\nнижче за звичайні ціни без врахування дисконтів або інших знижок з\nноміналу такого векселя, а за процентними векселями - договірна\nвартість таких товарів (послуг), але не нижче за звичайні ціни,\nзбільшена на суму процентів, нарахованих або таких, що мають бути\nнараховані на суму номіналу такого векселя.\nДля цілей оподаткування згідно з цим Законом векселі (крім\nподаткових векселів), видані або отримані, не вважаються засобом\nплатежу та не змінюють суму податкового кредиту або податкового\nзобов'язання з цього податку, крім податкових векселів.\n4.9. Якщо основні виробничі фонди або невиробничі фонди\nліквідуються за самостійним рішенням платника податку чи\nбезоплатно передаються особі, не зареєстрованій платником податку,\nа також у разі переведення основних фондів до складу невиробничих\nфондів така ліквідація, безоплатна передача чи переведення\nрозглядаються для цілей оподаткування як поставка таких основних\nвиробничих фондів або невиробничих фондів за звичайними цінами, що\nдіють на момент такої поставки, а для основних фондів групи 1 -\nза звичайними цінами, але не менше їх балансової вартості.\nПравила цього пункту не поширюються на випадки, коли основні\nвиробничі фонди або невиробничі фонди ліквідуються у зв'язку з їх\nзнищенням або зруйнуванням внаслідок дії обставин непереборної\nсили, в інших випадках, коли така ліквідація здійснюється без\nзгоди платника податку, в тому числі в разі викрадення основних\nфондів, або коли платник податку надає органу державної податкової\nслужби відповідний документ про знищення, розібрання або\nперетворення основного фонду іншими способами, внаслідок чого\nосновний фонд не може використовуватися у майбутньому за первісним\nпризначенням.\nУ разі коли внаслідок ліквідації основного фонду отримуються\nкомплектуючі, складові частини, компоненти або інші відходи, які\nмають вартість, ліквідація таких комплектуючих, складових частин,\nкомпонентів або інших відходів проводиться за правилами,\nвстановленими для ліквідації основного фонду.\n4.10. При наданні послуг із транзитного перевезення\n(переміщення) товарів (вантажів, пасажирів) митною територією\nУкраїни база оподаткування розраховується виходячи з вартості\nпослуг із такого транзитного перевезення (переміщення), наданих на\nмитній території України (з урахуванням відстані від пункту\nпершого перетину державного кордону України до пункту останнього\nперетину державного кордону України)."
    },
    {
      "provision_ref": "art5",
      "section": "5",
      "title": "Стаття 5. Операції, що звільнені від оподаткування",
      "content": "5.1. Звільняються від оподаткування операції з:\n5.1.1. поставки вітчизняних продуктів дитячого харчування\nмолочними кухнями та спеціалізованими магазинами і куточками, які\nвиконують функції роздаточних пунктів, у порядку і за переліком\nпродуктів, встановленими Кабінетом Міністрів України;\n5.1.2. поставки (передплати) періодичних видань друкованих\nзасобів масової інформації та книжок, крім видань еротичного\nхарактеру, учнівських зошитів, підручників та навчальних\nпосібників українського виробництва, словників\nукраїнсько-іноземної або іноземно-української мови; доставки таких\nперіодичних видань друкованих засобів масової інформації на митній\nтериторії України; { Підпункт 5.1.2 пункту 5.1 статті 5 із\nзмінами, внесеними згідно із Законом N 1460-III ( 1460-14 ) від\n17.02.2000; дію підпункту 5.1.2 пункту 5.1 статті 5 зупинено на\n2004 рік крім операцій з продажу учнівських зошитів, підручників\nта навчальних посібників вітчизняного виробництва згідно із\nЗаконом N 1344-IV ( 1344-15 ) від 27.11.2003; дію підпункту 5.1.2\nстатті 5 відновлено згідно із Законом N 1801-IV ( 1801-15 ) від\n17.06.2004; в редакції Закону N 2505-IV ( 2505-15 ) від\n25.03.2005 }\n5.1.3. поставки послуг з виховання та освіти дітей дитячими\nмузичними та художніми школами, школами мистецтв, будинками\nкультури; послуг з дошкільного виховання, початкової, середньої,\nпрофесійно-технічної та вищої освіти закладами, які мають\nспеціальний дозвіл (ліцензію) на поставку таких послуг, незалежно\nвід їх організаційно-правового статусу та форми власності, згідно\nз переліком таких послуг ( 435-2005-п ), визначеним Кабінетом\nМіністрів України, а також послуг з розміщення учнів або студентів\nв інтернатах або гуртожитках; { Підпункт 5.1.3 пункту 5.1 статті 5\nв редакції Закону N 2505-IV ( 2505-15 ) від 25.03.2005 }\n5.1.4. поставки товарів спеціального призначення для\nінвалідів за переліком, встановленим Кабінетом Міністрів України,\nуповноваженому органу державної виконавчої влади, у тому числі\nлегкових автомобілів для інвалідів, з їх оплатою за рахунок коштів\nдержавного чи місцевих бюджетів, а також операції з їх безоплатної\nпередачі інвалідам у випадках, визначених законодавством;\n{ Підпункт 5.1.4 пункту 5.1 статті 5 в редакції Закону N 463-V\n( 463-16 ) від 14.12.2006 }\n5.1.5. поставки послуг з виплати і доставки пенсій із системи\nзагальнообов'язкового державного пенсійного страхування, пенсійних\nвиплат за недержавним пенсійним забезпеченням, страхових виплат (у\nтому числі ануїтетів) за договорами довгострокового страхування\nжиття, з банківських пенсійних рахунків, за пенсійними вкладами, а\nтакож грошової допомоги населенню, яка надається за рахунок\nбюджету відповідно до затверджених соціальних програм; { Підпункт\n5.1.5 пункту 5.1 статті 5 в редакції Закону N 2505-IV ( 2505-15 )\nвід 25.03.2005 }\n5.1.6. поставки послуг з реєстрації актів громадянського\nстану державними органами, уповноваженими здійснювати таку\nреєстрацію згідно із законодавством;\n5.1.7. поставки (у тому числі аптечними закладами)\nзареєстрованих та допущених до застосування в Україні лікарських\nзасобів та виробів медичного призначення за переліком\n( 1949-2003-п ), що щорічно визначається Кабінетом Міністрів\nУкраїни до 1 вересня року, попереднього звітному. Якщо у такий\nстрок перелік не встановлено, діє перелік минулого року;\n5.1.8. поставки послуг з охорони здоров'я згідно з\nпереліком, встановленим Кабінетом Міністрів України, закладами\nохорони здоров'я, які мають ліцензію на поставку таких послуг, а\nтакож поставки послуг реабілітаційними установами для інвалідів та\nдітей-інвалідів, що мають ліцензію на поставку таких послуг;\n{ Підпункт 5.1.8 пункту 5.1 статті 5 із змінами, внесеними згідно\nіз Законом N 1344-IV ( 1344-15 ) від 27.11.2003; в редакції Закону\nN 2772-IV ( 2772-15 ) від 07.07.2005; із змінами, внесеними згідно\nіз Законом N 3370-IV ( 3370-15 ) від 19.01.2006 }\n5.1.9. поставки путівок на санаторно-курортне лікування,\nоздоровлення та відпочинок на території України фізичних осіб\nвіком до 18 років;\n5.1.10. поставки в порядку та в межах норм, встановлених\nКабінетом Міністрів України ( 803-97-п ), послуг з:\nутримання дітей у дошкільних закладах, школах-інтернатах,\nкімнатах-розподільниках установ Міністерства внутрішніх справ\nУкраїни;\nутримання осіб у будинках для престарілих та інвалідів;\nхарчування та облаштування на нічліг осіб, які не мають\nжитла, у спеціально відведених для цього місцях;\nхарчування дітей у школах, професійно-технічних училищах та\nгромадян у закладах охорони здоров'я;\nхарчування, забезпечення речовим майном,\nкомунально-побутовими та іншими послугами, що надаються особам,\nякі тримаються в установах виконання покарань і слідчих ізоляторах\nзгідно з переліком, затвердженим Кабінетом Міністрів України;\n{ Підпункт 5.1.10 статті 5 доповнено абзацом згідно із Законом\nN 550/97-ВР від 26.09.97; із змінами, внесеними згідно із Законом\nN 1254-VI ( 1254-17 ) від 14.04.2009 }\n5.1.13. надання послуг з перевезення осіб пасажирським\nтранспортом (крім таксомоторів) у межах населеного пункту, тарифи\nна які регулюються органом місцевого самоврядування відповідно до\nйого компетенції, визначеної законом.\nЦе звільнення не поширюється на операції з надання\nпасажирського транспорту в оренду (прокат);\n5.1.14. поставки культових послуг та поставки предметів\nкультового призначення (крім підакцизних товарів) релігійними\nорганізаціями за переліком, встановленим Кабінетом Міністрів\nУкраїни; { Підпункт 5.1.14 пункту 5.1 статті 5 із змінами,\nвнесеними згідно із Законом N 2505-IV ( 2505-15 ) від 25.03.2005 }\n5.1.15. поставки послуг з поховання за переліком,\nвстановленим Кабінетом Міністрів України будь-яким платником\nподатку; ( Підпункт 5.1.15 пункту 5.1 статті 5 із змінами,\nвнесеними згідно із Законом N 169/98-ВР від 04.03.98 )\n5.1.16. передачі конфіскованого майна, знахідок, скарбів або\nмайна, визнаних безхазяйними, у власність держави. { Абзац перший\nпідпункту 5.1.16 пункту 5.1 статті 5 із змінами, внесеними згідно\nіз Законами N 2505-IV ( 2505-15 ) від 25.03.2005, N 463-V\n( 463-16 ) від 14.12.2006 }\nПоставка таких товарів при послідуючих операціях\nоподатковується на загальних підставах; { Підпункт 5.1.16 пункту\n5.1 статті 5 доповнено абзацом згідно із Законом N 2505-IV\n( 2505-15 ) від 25.03.2005 }\n5.1.17. поставки (продажу, передачі) земельних ділянок,\nземельних паїв, крім тих, що знаходяться під об'єктами нерухомого\nмайна та включаються до їх вартості відповідно до законодавства (з\nурахуванням положень підпункту 5.1.19 пункту 5.1 статті 5 цього\nЗакону);\nорендної плати за земельні ділянки, що перебувають у\nвласності держави або територіальної громади, якщо така орендна\nплата повністю зараховується до відповідних бюджетів;\n5.1.18. безкоштовної передачі рухомого складу однією\nзалізницею або підприємством залізничного транспорту загального\nкористування іншим залізницям або підприємствам залізничного\nтранспорту загального користування державної форми власності в\nпорядку, встановленому Кабінетом Міністрів України;\n5.1.19. безоплатної приватизації житлового фонду, включаючи\nмісця загального користування (у тому числі підвали та горища) у\nбагатоквартирних будинках, присадибних ділянок та земельних паїв\nвідповідно до законодавства, а також з надання послуг, отримання\nяких відповідно до законодавства є передумовою приватизації такого\nжитлового фонду, присадибних ділянок та земельних паїв;\nбезоплатної передачі корпоративного права (частки, долі, паю,\nакції), емітованого переробним підприємством, у власність\nприватного сільськогосподарського підприємства відповідно до\nЗакону України \"Про особливості приватизації майна в\nагропромисловому комплексі\" ( 290/96-ВР );\n5.1.20. поставки житла (об'єктів житлового фонду), крім їх\nпершої поставки.\nДля цілей цього підпункту під першою поставкою житла (об'єкта\nжитлового фонду) розуміється:\nа) перше передання готового новозбудованого житла (об'єкта\nжитлового фонду) у власність покупця або поставка послуг\n(включаючи вартість придбаних за рахунок виконавця матеріалів) із\nспорудження такого житла за рахунок замовника;\nб) перший продаж реконструйованого або капітально\nвідремонтованого житла (об'єкта житлового фонду) покупцю, який є\nособою, іншою, ніж власник такого об'єкта на момент виведення його\nз експлуатації (використання) у зв'язку з такою реконструкцією або\nкапітальним ремонтом, або поставка послуг (включаючи вартість\nпридбаних за рахунок виконавця матеріалів) з такої реконструкції\nчи капітального ремонту за рахунок замовника.\nНорми цього підпункту поширюються також на першу поставку\nдачних або садових будинків, а також будь-яких інших об'єктів\nвласності, зареєстрованих згідно із законодавством як житло\n(житловий фонд), індивідуальних гаражів чи індивідуальних місць на\nгаражних стоянках;\n5.1.21. подання благодійної допомоги, а саме безоплатна\nпередача товарів (робіт, послуг) особам, визначеним абзацами \"а\",\n\"б\" і \"е\" підпункту 7.11.1 статті 7 Закону України \"Про\nоподаткування прибутку підприємств\" з метою їх безпосереднього\nвикористання у благодійницьких цілях, а також операції з\nбезоплатної передачі таких товарів (робіт, послуг) набувачам\n(суб'єктам) благодійної допомоги відповідно до законодавства.\n{ Абзац перший підпункту 5.1.21 пункту 5.1 статті 5 в редакції\nЗакону N 1523-III ( 1523-14 ) від 02.03.2000; із змінами,\nвнесеними згідно із Законом N 2505-IV ( 2505-15 ) від 25.03.2005 }\nПід безоплатною передачею слід розуміти поставку товарів\n(робіт, послуг) набувачам благодійної допомоги без будь-якої\nгрошової, матеріальної або інших видів компенсацій їх вартості з\nбоку таких отримувачів або інших осіб. Порушення цього правила\nприрівнюється до навмисного ухилення від оподаткування особою, яка\nнадає такі товари (послуги). { Абзац другий підпункту 5.1.21\nпункту 5.1 статті 5 із змінами, внесеними згідно із Законом\nN 2505-IV ( 2505-15 ) від 25.03.2005 }\nПравила маркування товарів, отриманих як благодійна допомога,\nщо унеможливлюють продаж або інші види відчуження таких товарів за\nвідсутності такого маркування, та порядок розподілу таких товарів,\nа також контролю за цільовим розподілом благодійної допомоги у\nвигляді конкретно наданих послуг встановлюються Кабінетом\nМіністрів України ( 772-2005-п ). { Абзац третій підпункту 5.1.21\nпункту 5.1 статті 5 в редакції Закону N 2505-IV ( 2505-15 ) від\n25.03.2005 }\nМарковані товари, отримані з метою подання благодійної\nдопомоги, які продаються за кошти або інші види компенсації,\nта/або виручка, отримана за таку поставку, підлягають конфіскації\nв доход держави у встановленому порядку. { Абзац четвертий\nпідпункту 5.1.21 пункту 5.1 статті 5 в редакції Законів\nN 794/97-ВР від 30.12.97, N 2505-IV ( 2505-15 ) від 25.03.2005 }\nНе підлягають звільненню від оподаткування операції з\nподання благодійної (у тому числі гуманітарної) допомоги у вигляді\nтоварів (робіт, послуг), оподатковуваних акцизним збором, цінних\nпаперів, нематеріальних активів та товарів (робіт, послуг),\nпризначених для використання у господарській діяльності, у тому\nчислі при їх ввезенні (імпортуванні) на митну територію України,\nкрім товарів, які підпадають під дію міжнародних договорів, згода\nна укладення яких надана Верховною Радою України. { Абзац п'ятий\nпідпункту 5.1.21 пункту 5.1 статті 5 із змінами, внесеними згідно\nіз Законом N 2505-IV ( 2505-15 ) від 25.03.2005, в редакції Закону\nN 463-V ( 463-16 ) від 14.12.2006 }\nЯкщо інші закони встановлюють правила оподаткування\nблагодійної (у тому числі гуманітарної) допомоги, які\nвідрізняються від правил, встановлених цим підпунктом, то діють\nправила цього підпункту. { Підпункт 5.1.21 пункту 5.1 статті 5\nдоповнено абзацом згідно із Законом N 463-V ( 463-16 ) від\n14.12.2006 }\n5.1.22. оплати вартості фундаментальних досліджень,\nнауково-дослідних і дослідницько-конструкторських робіт особою,\nяка безпосередньо отримує такі кошти з рахунку Державного\nказначейства України; { Пункт 5.1 статті 5 доповнено підпунктом\n5.1.22 згідно із Законом N 977-XIV ( 977-14 ) від 15.07.99; із\nзмінами, внесеними згідно із Законом N 2505-IV ( 2505-15 ) від\n25.03.2005 }\n5.1.23. Надання бібліотеками державної та комунальної форм\nвласності платних послуг з:\nпроведення виставок книг;\nскладання бібліографічних списків для курсових, дипломних і\nнаукових робіт;\nскладання каталогів для приватних бібліотек та бібліотек\nпідприємств, установ, організацій;\nбібліотечно-інформаційного обслуговування підприємств,\nустанов, організацій;\nпідготовки фактографічних, тематичних довідок;\nкористування міжбібліотечним абонементом (пересилання\nдокументів);\nкористування нічним абонементом;\nкористування створеними іншими суб'єктами господарювання\nбазами даних, право доступу до яких набуте бібліотекою на платній\nоснові;\nоформлення реєстраційних документів користувачів бібліотек;\nремонту і реставрації документів;\nрепрографічного відтворення документів.\n5.1.24. операції з поставки неплатником податку на додану\nвартість культурних цінностей, визначених такими у статті 8-2\nцього Закону. { Пункт 5.1 статті 5 доповнено підпунктом 5.1.24\nзгідно із Законом N 535-V ( 535-16 ) від 22.12.2006 }\n5.1.25. тимчасово до 1 січня 2016 року операції з поставки\nнаціональних фільмів, визначених відповідно до Закону України \"Про\nкінематографію\" ( 9/98-ВР ), виробниками цих фільмів, а також\nпоставки робіт і послуг з виробництва цих фільмів; { Пункт 5.1\nстатті 5 доповнено підпунктом 5.1.25 згідно із Законом N 1909-VI\n( 1909-17 ) від 18.02.2010 }\n5.1.26. тимчасово до 1 січня 2016 року операції з поставки\nпослуг з демонстрування національних фільмів та іноземних фільмів,\nдубльованих державною мовою, демонстраторами фільмів. { Пункт 5.1\nстатті 5 доповнено підпунктом 5.1.26 згідно із Законом N 1909-VI\n( 1909-17 ) від 18.02.2010 }\n5.2. Звільняються від оподаткування операції з:\n5.2.1. поставки товарів (крім підакцизних товарів) та послуг\n(крім грального і лотерейного бізнесу та послуг з поставки\nпідакцизних товарів, отриманих у межах договорів комісії\n(консигнації), поруки, доручення, довірчого управління, інших\nцивільно-правових договорів, що уповноважують такого платника\nподатку (далі - комісіонера) здійснювати поставку товарів від\nімені та за дорученням іншої особи (далі - комітента) без\nпередання права власності на такі товари), що безпосередньо\nвиготовляються підприємствами та організаціями громадських\nорганізацій інвалідів, які засновані громадськими організаціями\nінвалідів і є їх власністю, де кількість інвалідів, які мають там\nосновне місце роботи, становить протягом попереднього звітного\nперіоду не менше 50 відсотків середньооблікової чисельності\nштатних працівників облікового складу, і за умови, що фонд оплати\nпраці таких інвалідів становить протягом звітного періоду не менше\n25 відсотків суми загальних витрат на оплату праці, що відносяться\nдо складу валових витрат виробництва.\nБезпосереднім вважається виготовлення товарів, унаслідок\nякого сума витрат, понесених на переробку (обробку, інші види\nперетворення) сировини, комплектуючих, складових частин, інших\nпокупних товарів, які використовуються у виготовленні таких\nтоварів, становить не менше 8 відсотків продажної ціни таких\nвиготовлених товарів.\nЗазначені підприємства та організації громадських організацій\nінвалідів мають право застосовувати цю пільгу за наявності\nреєстрації у відповідному податковому органі, яка здійснюється на\nпідставі подання позитивного рішення міжвідомчої Комісії з питань\nдіяльності підприємств та організацій громадських організацій\nінвалідів та відповідної заяви платника податку про бажання\nотримати таку пільгу відповідно до Закону України \"Про основи\nсоціальної захищеності інвалідів в Україні\" ( 875-12 ).\nПри порушенні вимог цього підпункту платником податку\nподатковий орган скасовує його реєстрацію як особи, що має право\nна податкову пільгу, а податкові зобов'язання такого платника\nподатку перераховуються з податкового періоду, за наслідками якого\nбули виявлені такі порушення, відповідно до загальних правил\nоподаткування, встановлених цим Законом, та з одночасним\nзастосуванням відповідних фінансових санкцій.\nПодаткова звітність таких підприємств та організацій\nнадається в порядку, встановленому згідно із законодавством.\n5.2.3. безкоштовної передачі продукції (робіт, послуг)\nвласного виробництва (крім підакцизної) допоміжними сільськими\nгосподарствами і лікувально-виробничими трудовими майстернями\n(цехами, дільницями) будинків-інтернатів та територіальних центрів\nпо обслуговуванню самотніх громадян похилого віку (пенсіонерів),\nза умови, що така передача здійснюється для забезпечення власних\nпотреб зазначених закладів; { Підпункт 5.2.3 пункту 5.2 статті 5\nіз змінами, внесеними згідно із Законом N 463-V ( 463-16 ) від\n14.12.2006 }\n5.2.4. поставки в сільській місцевості сільськогосподарськими\nтоваровиробниками послуг з ремонту шкіл, дошкільних закладів,\nінтернатів, закладів охорони здоров'я та подання матеріальної\nдопомоги (в межах одного неоподатковуваного мінімуму доходів\nгромадян на місяць на одну особу) продуктами харчування власного\nвиробництва та послуг з обробки землі багатодітним сім'ям,\nветеранам праці і війни, реабілітованим громадянам, інвалідам\nпраці, інвалідам дитинства, одиноким особам похилого віку, особам,\nякі постраждали внаслідок Чорнобильської катастрофи, та школам,\nдошкільним закладам, інтернатам, закладам охорони здоров'я;\n5.2.5. безкоштовної передачі приладів, обладнання,\nматеріалів, крім підакцизних, науковим установам та науковим\nорганізаціям, вищим навчальним закладам III-IV рівнів акредитації,\nвнесеним до Державного реєстру наукових організацій, яким\nнадається підтримка держави. { Пункт 5.2 статті 5 доповнено\nпідпунктом 5.2.5 згідно із Законом N 285-XIV ( 285-14 ) від\n01.12.98; із змінами, внесеними згідно із Законами N 2505-IV\n( 2505-15 ) від 25.03.2005, N 463-V ( 463-16 ) від 14.12.2006 }\n5.3. Звільняються від оподаткування операції з поставки\nтоварів (робіт, послуг), передбачених для власних потреб\nдипломатичних представництв, консульських установ іноземних держав\nта представництв міжнародних організацій в Україні, а також для\nвикористання дипломатичним персоналом цих дипломатичних місій та\nчленами їх сімей, які проживають разом з особами цього персоналу.\nПорядок звільнення та перелік операцій, що підлягають звільненню,\nвстановлюються Кабінетом Міністрів України виходячи з принципу\nвзаємності стосовно кожної окремої держави.\n5.4. Звільняються від оподаткування операції з імпорту\nтоварів морського промислу (риба, ссавці, мушлі, ракоподібні,\nводні рослини тощо, охолоджені, солоні, морожені, консервовані,\nперероблені в борошно або в іншу продукцію), видобутих\n(виловлених, вироблених) суднами, зареєстрованими у Державному\nсудновому реєстрі України або Судновій книзі України до моменту їх\nобробки або переробки на митній території України. Операції з\nподальшої поставки зазначених товарів будь-якими особами\nоподатковуються у загальному порядку.\n5.5. Звільнення від оподаткування, передбачені статтею 5\nцього Закону, не поширюються на операції з:\nпоставки товарів у митному режимі імпорту або реімпорту (крім\nвипадків, зазначених у підпунктах 5.1.7 і 5.1.24 пункту 5.1,\nпунктах 5.3 та 5.18 цієї статті); { Абзац другий пункту 5.5 статті\n5 в редакції Закону N 694-VI ( 694-17 ) від 18.12.2008 - Закон\nвизнано неконституційним згідно з Рішенням Конституційного Суду\nN 18-рп/2009 ( v018p710-09 ) від 14.07.2009 }\nпоставки підакцизних товарів (крім легкових автомобілів для\nінвалідів згідно з підпунктом 5.1.4 пункту 5.1 та товарів згідно з\nпунктом 5.3 цієї статті).\n5.13. Звільняються від оподаткування операції, які\nздійснюються в рамках наукового і технологічного співробітництва\nвідповідно до Угоди між Україною та Європейським Співтовариством\nпро наукове і технологічне співробітництво ( 994_194 ), з:\nбезкоштовної передачі на митній території України\nорганізаціями, заснованими за участю Європейського Співтовариства,\nучасникам Української Сторони товарів, робіт, послуг, придбаних за\nкошти Європейського Співтовариства або організацій, заснованих за\nучастю Європейського Співтовариства;\nімпорт, а також виконання (надання) робіт, послуг (за кошти,\nнадані Європейським Співтовариством) для їх використання або\nспоживання на митній території України організаціями, заснованими\nза участю Європейського Співтовариства, та/або учасниками\nнаукового і технологічного співробітництва.\nУ разі порушення вимог щодо цільового використання зазначених\nтоварів, робіт та послуг платник податку зобов'язаний збільшити\nподаткові зобов'язання за результатами податкового періоду, на\nякий припадає таке порушення, на суму податку на додану вартість,\nщо мала бути сплачена в момент імпорту, виконання (надання) робіт,\nпослуг на цій території або нарахована на загальних підставах, а\nтакож сплатити пеню, нараховану відповідно до закону.\n5.14. Звільняються від оподаткування операції з імпорту\nкультурних цінностей згідно з кодами УКТ ЗЕД ( 2371г-14 ) 9701 10\n00 00, 9701 90 00 00, 9702 00 00 00, 9703 00 00 00, 9704 00 00 00,\n9705 00 00 00, 9706 00 00 00, виготовлених п'ятдесят і більше\nроків тому, які ввозяться з метою їх подальшої передачі музеям,\nгалереям, виставковим центрам, архівам, установам культури або\nосвіти, що знаходяться у державній або комунальній власності.\n{ Абзац перший пункту 5.14 статті 5 із змінами, внесеними згідно\nіз Законом N 2505-IV ( 2505-15 ) від 25.03.2005 }\nОперації з подальшого продажу зазначених культурних цінностей\nюридичними та фізичними особами оподатковуються відповідно до\nзаконодавства.\nЗвільнення від оподаткування, передбачене цим пунктом,\nпоширюється на операції з культурними цінностями, які ввозяться в\nУкраїну і внесені до Державного реєстру культурних цінностей\nУкраїни. Порядок створення і ведення цього реєстру ( 177-2006-п )\nзатверджується Кабінетом Міністрів України.\n5.15. Звільняються від оподаткування цим податком операції з\nпоставки послуг з перевезення пасажирів, їхнього багажу, вантажів\nта міжнародних відправлень під митним режимом транзиту територією\nУкраїни згідно з положеннями глави 33 Митного кодексу України\n( 92-15 ).\n5.16. Звільняються від оподаткування цим податком операції з\nнадання послуг, що включаються до складу портових зборів згідно із\nзаконодавством, на користь осіб, які здійснюють міжнародні\nперевезення пасажирів, їхнього багажу, вантажів та міжнародних\nвідправлень від пункту перетину державного кордону України до\nпункту (місця) митного оформлення на території України при їх\nприбутті (отриманні) на митну територію України, а також від\nпункту (місця) митного оформлення на території України до пункту\nперетину державного кордону України.\n5.17. Звільняються від оподаткування операції з тимчасового\nввезення на митну територію України та подальшого вивезення з\nмитної території України (а також з ввезення на митну територію\nУкраїни раніше вивезеного з митної території України) товарів за\nпереліком, визначеним статтею 206 Митного кодексу України\n( 92-15 ), та повітряних суден, які ввозяться на митну територію\nУкраїни за договорами оперативного лізингу. Строк тимчасового\nввезення визнається статтею 208 Митного кодексу України. Кабінет\nМіністрів України має право продовжувати строк, визначений Митним\nкодексом України.\n5.18. Звільняються від оподаткування операції з ввезення на\nмитну територію України:\n5.18.1. устаткування, яке працює на нетрадиційних та\nпоновлюваних джерелах енергії, енергозберігаючого обладнання і\nматеріалів, засобів вимірювання, контролю та управління витратами\nпаливно-енергетичних ресурсів, обладнання та матеріалів для\nвиробництва альтернативних видів палива, крім біологічних видів\nпалива (далі - товари) за умов, якщо ці товари застосовуються\nплатником податку для власного виробництва та якщо ідентичні\nтовари з аналогічними якісними показниками не виробляються в\nУкраїні. Перелік та обсяги зазначених товарів встановлюються\nКабінетом Міністрів України ( 444-2008-п ); { Підпункт 5.18.1\nпункту 5.18 статті 5 із змінами, внесеними згідно із Законом\nN 1391-VI ( 1391-17 ) від 21.05.2009 }\n5.18.2. матеріалів, устаткування та комплектуючих, що\nвикористовуються для виробництва устаткування, яке працює на\nнетрадиційних та поновлюваних джерелах енергії, яке виробляє\nальтернативні види палива, крім біологічних видів палива,\nенергозберігаючого обладнання і матеріалів, виробів, експлуатація\nяких забезпечує економію та раціональне використання\nпаливно-енергетичних ресурсів, засобів вимірювання, контролю та\nуправління витратами паливно-енергетичних ресурсів, якщо ідентичні\nтовари з аналогічними якісними показниками не виробляються в\nУкраїні. Перелік та обсяги відповідних товарів встановлюються\nКабінетом Міністрів України ( 444-2008-п ). { Абзац перший\nпідпункту 5.18.2 пункту 5.18 статті 5 із змінами, внесеними згідно\nіз Законом N 1391-VI ( 1391-17 ) від 21.05.2009 }\nУ разі порушення вимог щодо цільового використання таких\nтоварів платник податку зобов'язаний збільшити податкові\nзобов'язання за результатами податкового періоду, на який припадає\nтаке порушення, на суму податку на додану вартість, що мала бути\nсплачена із зазначених операцій у звичайному режимі, а також\nсплатити пеню, нараховану відповідно до закону.\n5.18.3. тимчасово, до 1 січня 2011 року, основних фондів,\nматеріалів, обладнання, устаткування та комплектуючих виробів\n(крім підакцизних товарів) промисловими підприємствами, які\nстворюють нові виробництва із впровадженням енергозберігаючих\nтехнологій, у тому числі ввезення таких товарів як внесків до\nстатутних фондів цих підприємств. Порядок ввезення ( 284-2009-п ),\nперелік таких підприємств та товарів встановлюються Кабінетом\nМіністрів України.\nУ разі порушення вимог щодо цільового використання зазначених\nтоварів платник податку зобов'язаний збільшити податкові\nзобов'язання за результатами податкового періоду, на який припадає\nтаке порушення, на суму податку на додану вартість, що мала бути\nсплачена в момент ввезення таких товарів, а також сплатити пеню,\nнараховану на таку суму податку, виходячи із 120 відсотків\nоблікової ставки Національного банку України, що діяла на день\nзбільшення податкового зобов'язання, та за період від дати\nввезення таких товарів до дати збільшення податкових зобов'язань.\n{ Пункт 5.18 статті 5 доповнено підпунктом 5.18.3 згідно із\nЗаконом N 694-VI ( 694-17 ) від 18.12.2008 - Закон визнано\nнеконституційним згідно з Рішенням Конституційного Суду\nN 18-рп/2009 ( v018p710-09 ) від 14.07.2009 }\n5.18.4. Тимчасово, до 1 січня 2019 року, звільняються від\nоподаткування операції:\nз імпорту товарів, визначених пунктами \"я\", \"я-1\" частини\nпершої статті 19 Закону України \"Про Єдиний митний тариф\"\n( 2097-12 );\nз поставки техніки, обладнання, устаткування, визначених\nстаттею 7 Закону України \"Про альтернативні види палива\"\n( 1391-14 ), на території України.\nПорядок ввезення зазначених техніки, обладнання та\nустаткування визначається Кабінетом Міністрів України.\nУ разі порушення вимог щодо цільового використання зазначених\nтоварів платник податку зобов'язаний збільшити податкові\nзобов'язання за результатами податкового періоду, на який припадає\nтаке порушення, на суму податку на додану вартість, що мала бути\nсплачена в день ввезення таких товарів, а також сплатити пеню,\nнараховану на таку суму податку, виходячи з 120 відсотків\nоблікової ставки Національного банку України, що діяла на день\nзбільшення податкового зобов'язання, та за період з дня ввезення\nтаких товарів до дня збільшення податкових зобов'язань.\n5.18.5. Операції з ввезення природного газу відповідно до\nзовнішньоекономічних контрактів.\n5.19. Звільняються від оподаткування операції банків та інших\nфінансових установ з поставки (продажу, відчуження іншим способом)\nмайна, що передане фізичними особами, а також суб'єктами\nпідприємницької діяльності - приватними підприємцями та іншими\nособами, які не є платниками податку, в заставу, у тому числі\nіпотеку, та на яке було звернено стягнення.\n5.20. Звільняються від оподаткування операції банків з\nпродажу (передачі) або придбання зобов'язань за депозитами\n(вкладами)."
    },
    {
      "provision_ref": "art6",
      "section": "6",
      "title": "Стаття 6. Ставки податку",
      "content": "6.1. Об'єкти оподаткування, визначені статтею 3 цього\nЗакону, за винятком операцій, звільнених від оподаткування, та\nоперацій, до яких застосовується нульова ставка згідно з цим\nЗаконом, оподатковуються за ставкою 20 відсотків.\n6.1.1. Податок становить 20 відсотків бази оподаткування,\nвизначеної статтею 4 цього Закону, та додається до ціни товарів\n(робіт, послуг).\n6.2. При експорті товарів та супутніх такому експорту послуг\nставка податку становить \"0\" відсотків до бази оподаткування.\n{ Абзац перший пункту 6.2 статті 6 в редакції Закону N 2505-IV\n( 2505-15 ) від 25.03.2005 }\n6.2.1. У тому числі за нульовою ставкою оподатковуються\nоперації з: { Абзац підпункту 6.2.1 пункту 6.2 статті 6 в редакції\nЗакону N 2505-IV ( 2505-15 ) від 25.03.2005 }\n- поставки послуг, що складаються із робіт з рухомим майном,\nпопередньо ввезеним на митну територію України для виконання таких\nробіт та вивезеним за межі митної території України платником, що\nвиконував такі роботи, або одержувачем-нерезидентом. { Підпункт\n6.2.1 пункту 6.2 статті 6 доповнено абзацом згідно із Законом\nN 2771-IV ( 2771-15 ) від 07.07.2005 }\nДо робіт з рухомим майном належать роботи з переробки\nтоварів, що можуть включати власне переробку (обробку) товарів -\nмонтаж, збирання, монтування та налагодження, внаслідок чого\nодержуються інші товари, у тому числі виконання робіт по переробці\nдавальницької сировини, а також модернізацію та ремонт товарів, що\nпередбачає проведення комплексу операцій з частковим або повним\nвідновленням виробничого ресурсу об'єкта (або його складових\nчастин), визначеного нормативно-технічною документацією, в\nрезультаті виконання якого передбачається поліпшення стану такого\nоб'єкта. { Підпункт 6.2.1 пункту 6.2 статті 6 доповнено абзацом\nзгідно із Законом N 2771-IV ( 2771-15 ) від 07.07.2005 }\n- поставки для заправки або постачання морських (океанських)\nсуден, що:\nвикористовуються для навігаційної діяльності, перевезення\nпасажирів або вантажів за плату, іншої комерційної, промислової\nабо риболовецької діяльності, здійснюваної за межами\nтериторіальних вод України;\nвикористовуються для рятування або подання допомоги у\nнейтральних або територіальних водах інших країн;\nвходять до складу військово-морських сил України та\nвідправляються за межі територіальних вод України, у тому числі на\nякірні стоянки;\n- поставки для заправки або постачання повітряних суден, що:\nвиконують міжнародні рейси для навігаційної діяльності чи\nперевезення пасажирів або вантажів за плату;\nвходять до складу військово-повітряних сил України та\nвідправляються за межі повітряного кордону України, у тому числі у\nмісця тимчасового базування;\n- поставки для заправки (дозаправки) та постачання космічних\nкораблів, а також супутників.\nТовари вважаються експортованими платником податку в разі,\nякщо їх експорт засвідчений належно оформленою митною вантажною\nдекларацією.\nПоставка товарів для постачання залізничного та\nавтомобільного транспорту на митній території України незалежно\nвід його належності та видів перевезень, що здійснює такий\nтранспорт, оподатковується за ставкою, передбаченою підпунктом\n6.1 цієї статті; { Абзац дванадцятий підпункту 6.2.1 пункту 6.2\nстатті 6 із змінами, внесеними згідно з Законом N 2505-IV\n( 2505-15 ) від 25.03.2005 }\n6.2.3. поставки товарів (робіт, послуг) підприємствами\nроздрібної торгівлі, які розташовані на території України у зонах\nмитного контролю (безмитних магазинах), відповідно до порядку,\nвстановленого Кабінетом Міністрів України.\nПоставка товарів (робіт, послуг) безмитними магазинами без\nнарахування податку на додану вартість може здійснюватися виключно\nфізичним особам, які виїжджають за митний кордон України, або\nфізичним особам, які переміщуються транспортними засобами, що\nналежать резидентам та знаходяться поза митними кордонами України.\nПорядок контролю за дотриманням норм цього підпункту\nвстановлюється Кабінетом Міністрів України. Порушення норм цього\nпідпункту тягне за собою відповідальність, встановлену\nзаконодавством.\nТовари, придбані у безмитних магазинах без сплати податку на\nдодану вартість, у разі зворотного ввезення таких товарів на митну\nтериторію України підлягають оподаткуванню у порядку,\nпередбаченому для оподаткування операцій з імпорту;\n6.2.4. поставка послуг з міжнародного перевезення пасажирів,\nїхнього багажу та вантажів автомобільним транспортом, а також\nпоставка міжнародних відправлень будь-яким видом транспорту на\nвідрізку від пункту (місця) їх митного оформлення до пункту\nпризначення (доставки) за межами державного кордону України, між\nпунктами, які знаходяться за межами державного кордону України, а\nтакож від пункту їх відправлення (прийняття для перевезення) за\nмежами державного кордону України до пункту (місця) їх митного\nоформлення на території України;\nпоставка послуг з міжнародного перевезення пасажирів, їхнього\nбагажу та вантажів іншими видами транспорту, ніж зазначені в\nабзаці першому цього підпункту, за межами державного кордону\nУкраїни.\nЯкщо поставка послуг з міжнародного перевезення пасажирів,\nїхнього багажу, вантажів чи з міжнародних відправлень здійснюється\nу вигляді продажу квитків, інших проїзних документів, укладення\nброкерських, агентських, комісійних чи інших договорів (рахунків)\nз посередниками або довіреними особами, то винагорода таких осіб\nоподатковується за ставкою, передбаченою підпунктом 6.1.1\nпункту 6.1 цієї статті;\n6.2.8. поставки товарів (крім підакцизних товарів) та послуг\n(крім грального і лотерейного бізнесу та послуг з поставки\nпідакцизних товарів, отриманих у межах договорів комісії\n(консигнації), поруки, доручення, довірчого управління, інших\nцивільно-правових договорів, що уповноважують такого комісіонера\nздійснювати поставку товарів від імені та за дорученням комітента\nбез передання права власності на такі товари), що безпосередньо\nвиготовляються підприємствами та організаціями громадських\nорганізацій інвалідів, які засновані громадськими організаціями\nінвалідів і є їх власністю, де кількість інвалідів, які мають там\nосновне місце роботи, становить протягом попереднього звітного\nперіоду не менше 50 відсотків середньооблікової чисельності\nштатних працівників облікового складу, і за умови, що фонд оплати\nпраці таких інвалідів становить протягом звітного періоду не менше\n25 відсотків суми загальних витрат на оплату праці, що відносяться\nдо складу валових витрат виробництва.\nБезпосереднім вважається виготовлення товарів, внаслідок\nякого сума витрат, понесених на переробку (обробку, інші види\nперетворення) сировини, комплектуючих, складових частин, інших\nпокупних товарів, які використовуються у виготовленні таких\nтоварів, становить не менше 8 відсотків продажної ціни таких\nвиготовлених товарів.\nЗазначені підприємства та організації громадських організацій\nінвалідів мають право застосовувати цю пільгу за наявності\nреєстрації у відповідному податковому органі, яка здійснюється на\nпідставі подання позитивного рішення міжвідомчої Комісії з питань\nдіяльності підприємств та організацій громадських організацій\nінвалідів та відповідної заяви платника податку про бажання\nотримати таку пільгу відповідно до Закону України \"Про основи\nсоціальної захищеності інвалідів в Україні\" ( 875-12 ).\nПри порушенні вимог цього підпункту платником податку\nподатковий орган скасовує його реєстрацію як особи, що має право\nна податкову пільгу, а податкові зобов'язання такого платника\nподатку перераховуються з податкового періоду, за наслідками якого\nбули виявлені такі порушення, відповідно до загальних правил\nоподаткування, встановлених цим Законом, та з одночасним\nзастосуванням відповідних фінансових санкцій.\nПодаткова звітність таких підприємств та організацій\nнадається в порядку, встановленому згідно із законодавством.\n6.3. Нульова ставка податку не застосовується до операцій з\nпоставки товарів (супутніх послуг) за межі митного або державного\nкордону України, якщо операція з поставки таких товарів (супутніх\nпослуг) не вважається об'єктом оподаткування згідно з пунктом 3.2\nстатті 3 цього Закону або звільняється від оподаткування цим\nподатком згідно з пунктом 5 статті 5 цього Закону (крім\nпідпунктів 5.1.2, 5.1.7 та пункту 5.2 статті 5 цього Закону, до\nяких застосовується така нульова ставка податку), а також для\nтранспортних засобів, які відправлялися під митним режимом\nпереробки за межі митного кордону України з метою їх ремонту та\nповертаються на митну територію України для їх подальшого вільного\nобігу.\n6.4. Місцем поставки товарів вважається:\nа) якщо товари відправляються або транспортуються продавцем\nчи покупцем або третьою особою - місце, де товари фактично\nперебувають на момент відправлення або транспортування;\nу разі постачання товарів, які збираються або монтуються з\nпроведенням пусконалагоджувальних робіт або без проведення таких\nробіт постачальником, чи від його імені - місце, де такі товари\nмонтуються або збираються;\nу разі якщо ці товари з технічних, технологічних або інших\nаналогічних причин не можуть бути доставлені отримувачу інакше, як\nв розібраному або у незібраному стані, - місце, де товари\nперебувають на момент відправлення або транспортування особі, якій\nвони поставляються;\nб) якщо товари не відправляються або не транспортуються -\nмісце, де товари перебувають на момент поставки;\nв) у разі якщо продається нерухоме майно - місце його\nрозташування;\nг) при наданні послуг з поставки товарів для морських,\nповітряних або залізничних транспортних засобів у тій частині, що\nприпадає на перевезення пасажирів або вантажів по митній території\nУкраїни, - пункт відправлення такого транспортного засобу.\nДля застосування цього підпункту вживаються такі терміни:\nчастина перевезення пасажирів або вантажів транспортним\nзасобом по митній території України - частина перевезення, що\nздійснюється між пунктом відправлення на митній території України\n(пунктом перетину державного кордону України) та пунктом прибуття\nтакого транспортного засобу на митній території України (пунктом\nперетину державного кордону України), без будь-яких зупинок за\nмежами такої митної території;\nпункт відправлення транспортного засобу - перший пункт\nпосадки пасажирів або навантаження вантажів на такий транспортний\nзасіб;\nпункт прибуття транспортного засобу на митній території\nУкраїни - останній пункт на митній території України для посадки\n(висадки) пасажирів або навантаження (вивантаження,\nперевантаження) вантажів на митній території України.\nУ разі поїздки або перевезення в обидва напрямки поїздка\n(перевезення) у зворотний бік вважається з метою оподаткування\nокремим перевезенням;\nд) якщо товари продаються через глобальну комп'ютерну мережу\nІнтернет незалежно від місця реєстрації його доменного імені\n(сайту, електронної сторінки чи адреси) - місцезнаходження\nпродавця або місце його проживання.\n6.5. Місцем поставки послуг вважається:\nа) за винятками, визначеними у підпунктах \"в\", \"д\"-\"е\" цього\nпідпункту, - місце, де особа, яка надає послугу, зареєстрована\nплатником цього податку, а у разі якщо така послуга надається\nнерезидентом - місце розташування його представництва, а за\nвідсутності такого - місце розташування резидента, який виконує\nагентські (представницькі) дії від імені такого нерезидента, а за\nвідсутності такого - місце фактичного розташування покупця\n(отримувача), який у цьому випадку виступає податковим агентом\nтакого нерезидента;\nв) при наданні послуг агентами, посередниками чи іншими\nучасниками ринку нерухомого майна (нерухомості) (далі -\nріелтерами), іншими особами, відповідальними за підготовку,\nкоординацію, нагляд та здійснення робіт із будівництва та\nоздоблення (оснащення) нерухомості (включаючи послуги архітекторів\nта дизайнерів), інших подібних послуг, пов'язаних з продажем або\nбудівництвом нерухомості, - місце, де така нерухомість розташована\nабо буде розташована;\nг) місце, де фактично надаються послуги у сфері:\nкультурної, артистичної, спортивної, наукової, освітньої,\nрозважальної або подібної їм діяльності, включаючи діяльність\nорганізаторів (продюсерів) у таких сферах діяльності, та\nпов'язаних з ними послуг;\nдіяльності, допоміжній транспортній, такій як навантаження,\nрозвантаження, перевантаження, складська обробка товарів та інші\nаналогічні види робіт (включаючи страхування);\nоцінки нерухомого майна (нерухомості);\nпроведення будь-яких робіт з рухомим майном, які змінюють\nйого якісну характеристику; { Абзац п'ятий підпункту \"г\" пункту\n6.5 статті 6 із змінами, внесеними згідно із Законом N 2771-IV\n( 2771-15 ) від 07.07.2005 }\nд) місце реєстрації покупця або його постійного\nпредставництва, а за відсутності такого місця реєстрації - місце\nпостійної адреси або постійного проживання, в разі якщо покупці,\nяким надаються нижченаведені послуги, проживають за межами митної\nтериторії України, надають послуги з:\nпередання чи надання авторських прав, патентів, ліцензій, а\nтакож суміжних прав, у тому числі торгових марок;\nнадання рекламних послуг та інших послуг з просування товарів\n(послуг) на ринку (промовтерства);\nнадання послуг консультантами, інженерами, адвокатами,\nбухгалтерами, аудиторами, актуаріями та інших аналогічних послуг,\nа також з обробки даних та надання інформації, у тому числі з\nвикористанням комп'ютерних систем;\nнадання обов'язку утримуватися від проведення окремих видів\nдіяльності частково або повністю;\nнадання послуг фізичними особами, які перебувають у\nвідносинах трудового найму з постачальником, на користь іншої\nособи;\nнадання агентських послуг від імені та за рахунок іншої\nособи, якщо забезпечується надання покупцю послуг, перерахованих у\nцьому підпункті;\nнадання в оренду рухомого майна (у тому числі банківських\nсейфів);\nе) при наданні послуг персоналу з обслуговування морських,\nповітряних та космічних об'єктів - місце надання таких послуг."
    },
    {
      "provision_ref": "art7",
      "section": "7",
      "title": "Стаття 7. Порядок обчислення і сплати податку",
      "content": "7.1. Поставка товарів (робіт, послуг) здійснюється за\nдоговірними (контрактними) цінами з додатковим нарахуванням\nподатку на додану вартість.\n7.2. Податкова накладна\n7.2.1. Платник податку зобов'язаний надати покупцю податкову\nнакладну, що має містити зазначені окремими рядками:\nа) порядковий номер податкової накладної;\nб) дату виписування податкової накладної;\nв) повну або скорочену назву, зазначену у статутних\nдокументах юридичної особи або прізвище, ім'я та по батькові\nфізичної особи, зареєстрованої як платник податку на додану\nвартість; { Підпункт \"в\" підпункту 7.2.1 пункту 7.2 статті 7 із\nзмінами, внесеними згідно із Законом N 2505-IV ( 2505-15 ) від\n25.03.2005 }\nг) податковий номер платника податку (продавця та покупця);\nд) місце розташування юридичної особи або місце податкової\nадреси фізичної особи, зареєстрованої як платник податку на додану\nвартість;\nе) опис (номенклатуру) товарів (робіт, послуг) та їх\nкількість (обсяг, об'єм);\nє) повну або скорочену назву, зазначену у статутних\nдокументах отримувача; { Підпункт \"є\" підпункту 7.2.1 пункту 7.2\nстатті 7 із змінами, внесеними згідно із Законом N 2505-IV\n( 2505-15 ) від 25.03.2005 }\nж) ціну поставки без врахування податку;\nз) ставку податку та відповідну суму податку у цифровому\nзначенні;\nи) загальну суму коштів, що підлягають сплаті з урахуванням\nподатку.\n7.2.2. У разі звільнення від оподаткування у випадках,\nпередбачених статтею 5 цього Закону, у податковій накладній\nробиться запис \"Без ПДВ\" з посиланням на відповідний підпункт\nпункту 5.1 чи пункт статті 5.\n7.2.3. Податкова накладна складається у момент виникнення\nподаткових зобов'язань продавця у двох примірниках. Оригінал\nподаткової накладної надається покупцю, копія залишається у\nпродавця товарів (робіт, послуг). { Абзац перший підпункту 7.2.3\nпункту 7.2 статті 7 із змінами, внесеними згідно із Законом\nN 644/97-ВР від 19.11.97 }\nДля операцій, що оподатковуються і звільнені від\nоподаткування, складаються окремі податкові накладні.\nПодаткова накладна є звітним податковим документом і\nодночасно розрахунковим документом.\nПодаткова накладна виписується на кожну повну або часткову\nпоставку товарів (робіт, послуг). У разі коли частка товару\n(робіт, послуг) не містить відокремленої вартості, перелік\n(номенклатура) частково поставлених товарів зазначається в додатку\nдо податкової накладної у порядку, встановленому центральним\nорганом державної податкової служби України, та враховується у\nвизначенні загальних податкових зобов'язань.\nПлатники податку повинні зберігати податкові накладні\nпротягом строку, передбаченого законодавством для зобов'язань із\nсплати податків.\n7.2.4. Право на нарахування податку та складання податкових\nнакладних надається виключно особам, зареєстрованим як платники\nподатку у порядку, передбаченому статтею 9 цього Закону.\nСуб'єкти підприємницької діяльності, що перейшли на спрощену\nсистему оподаткування, яка не передбачає сплати податку або\nпередбачає його нарахування за ставками, іншими, ніж визначені\nпунктом 6.1 статті 6 цього Закону, втрачають право на нарахування\nподатку, податковий кредит та складання податкової накладної, а\nтакож на отримання відшкодування за податковий період, в якому\nвідбувся такий перехід. Це правило поширюється також на\nпідприємства, звільнені від сплати податку до бюджету за рішенням\nсуду. { Підпункт 7.2.4 статті 7 доповнено абзацом згідно із\nЗаконом N 2899-III ( 2899-14 ) від 20.12.2001; із змінами,\nвнесеними згідно із Законами N 2505-IV ( 2505-15 ) від 25.03.2005,\nN 1403-VI ( 1403-17 ) від 21.05.2009 }\n7.2.5. Для фізичних осіб, не зареєстрованих як суб'єкти\nпідприємницької діяльності, що імпортують товари (предмети) на\nмитну територію України в обсягах, що підлягають оподаткуванню\nзгідно із законодавством України, оформлення митної декларації\nприрівнюється до подання податкової накладної.\n7.2.6. Податкова накладна видається платником податку, який\nпоставляє товари (послуги), на вимогу їх отримувача, та є\nпідставою для нарахування податкового кредиту. Як виняток з цього\nправила, підставою для нарахування податкового кредиту при\nпоставці товарів (послуг) за готівку чи з розрахунками картками\nплатіжних систем, банківськими або персональними чеками у межах\nграничної суми, встановленої Національним банком України для\nготівкових розрахунків, є належним чином оформлений товарний чек,\nінший платіжний чи розрахунковий документ, що підтверджує\nприйняття платежу постачальником від отримувача таких товарів\n(послуг), з визначенням загальної суми такого платежу, суми\nподатку та податкового номера постачальника.\nУ разі відмови з боку постачальника товарів (послуг) надати\nподаткову накладну або при порушенні ним порядку її заповнення\nотримувач таких товарів (послуг) має право додати до податкової\nдекларації за звітний податковий період заяву зі скаргою на такого\nпостачальника, яка є підставою для включення сум цього податку до\nскладу податкового кредиту. До заяви додаються копії товарних\nчеків або інших розрахункових документів, що засвідчують факт\nсплати податку внаслідок придбання таких товарів (послуг).\nОтримання такої скарги є підставою для проведення\nпозапланової виїзної перевірки такого постачальника для з'ясування\nдостовірності та повноти нарахування ним зобов'язань з цього\nподатку за такою цивільно-правовою операцією.\nПідставою для нарахування податкового кредиту без отримання\nподаткової накладної також є:\nтранспортний квиток, готельний рахунок або рахунок, який\nвиставляється платнику податку за послуги зв'язку, інші послуги,\nвартість яких визначається за показниками приладів обліку, що\nмістять загальну суму платежу, суму податку та податковий номер\nпродавця, за винятком тих, в яких форма встановлена міжнародними\nстандартами; { Абзац п'ятий підпункту 7.2.6 пункту 7.2 статті 7\nіз змінами, внесеними згідно із Законом N 2642-IV ( 2642-15 ) від\n03.06.2005 }\nкасові чеки, які містять суму поставлених товарів (послуг),\nзагальну суму нарахованого податку (з визначенням фіскального\nномера, але без визначення податкового номера постачальника).\nПри цьому з метою такого нарахування загальна сума поставлених\nтоварів (послуг) не може перевищувати 200 гривень за день\n(без урахування податку на додану вартість).\n7.2.7. У разі імпорту товарів на митну територію України\nдокументом, що посвідчує право на отримання податкового кредиту,\nвважається вантажна митна декларація, оформлена відповідно до\nвимог законодавства, яка підтверджує сплату податку на додану\nвартість, або погашений податковий вексель. { Підпункт 7.2.7\nпункту 7.2 статті 7 в редакції Закону N 2505-IV ( 2505-15 ) від\n25.03.2005 }\n7.2.8. Платники податку зобов'язані вести окремий облік\nоперацій з поставки та придбання товарів (послуг), які підлягають\nоподаткуванню цим податком, а також які не є об'єктами\nоподаткування згідно із статтею 3 та звільнених від оподаткування\nзгідно із статтею 5 цього Закону.\nЗведені результати такого обліку відображаються у податкових\nдеклараціях, форма і порядок заповнення яких визначаються\nвідповідно до закону. Платник податку веде реєстр отриманих та\nвиданих податкових накладних у документальному або електронному\nвигляді за його вибором, у якому зазначаються порядковий номер\nподаткової накладної, дата її виписки (отримання), загальна сума\nта сума нарахованого податку, а також реєстраційний номер платника\nподатку продавця, який надав податкову накладну такому платнику\nподатку. Платники податку подають органу державної податкової\nслужби на безоплатній основі разом з податковою декларацією за\nвідповідний звітний період копії реєстрів виданих та отриманих\nподаткових накладних за такий період в електронному вигляді.\nДержавна податкова адміністрація розробляє та розміщує на своєму\nофіційному веб-сайті програмне забезпечення з відкритим кодом для\nведення обліку записів у реєстрах виданих та отриманих податкових\nнакладних в електронному вигляді і забезпечує його безоплатне\nрозповсюдження (включаючи зміни і доповнення) шляхом надання\nможливості для копіювання такого програмного забезпечення як через\nІнтернет, так і шляхом запису на носії інформації платника за його\nзапитом. Зведені результати обліку, що відображені у реєстрах\nвиданих та отриманих податкових накладних, підлягають\nдокументальній невиїзній перевірці (камеральній). За наявності\nоригіналу податкової накладної невключення її до зазначеного\nреєстру не є підставою для відмови у зарахуванні суми податку,\nвизначеної у такій податковій накладній, до складу податкового\nкредиту такого платника податку. Форма і порядок заповнення\nреєстрів отриманих та виданих податкових накладних встановлюються\nцентральним податковим органом. { Абзац третій підпункту 7.2.8\nпункту 7.2 статті 7 із змінами, внесеними згідно із Законами\nN 2642-IV ( 2642-15 ) від 03.06.2005, N 2275-VI ( 2275-17 ) від\n20.05.2010 }\nПри проведенні документальної (планової або позапланової\nвиїзної) перевірки платник податку зобов'язаний забезпечити доступ\nподатковому інспектору до реєстру податкових накладних та у разі\nведення його в електронному вигляді - надати носій електронної\nінформації за власний рахунок. При цьому носій електронної\nінформації повинен зберігатися платником податку протягом строку\nдавності, встановленого законом. Платник податку повинен\nвикористовувати будь-яку з найбільш поширених операційних\nкомп'ютерних систем в Україні за власним вибором, які будуть\nзапропоновані центральним податковим органом.\n7.3. Дата виникнення податкових зобов'язань\n7.3.1. Датою виникнення податкових зобов'язань з поставки\nтоварів (робіт, послуг) вважається дата, яка припадає на\nподатковий період, протягом якого відбувається будь-яка з подій,\nщо сталася раніше:\nабо дата зарахування коштів від покупця (замовника) на\nбанківський рахунок платника податку як оплата товарів (робіт,\nпослуг), що підлягають поставці, а в разі поставки товарів (робіт,\nпослуг) за готівкові грошові кошти - дата їх оприбуткування в касі\nплатника податку, а при відсутності такої - дата інкасації\nготівкових коштів у банківській установі, що обслуговує платника\nподатку;\nабо дата відвантаження товарів, а для робіт (послуг) - дата\nоформлення документа, що засвідчує факт виконання робіт (послуг)\nплатником податку.\n7.3.2. У разі поставки товарів або послуг з використанням\nторговельних автоматів або іншого подібного устаткування, що не\nпередбачає наявності касового апарата, контрольованого\nуповноваженою на це фізичною особою, датою виникнення податкових\nзобов'язань вважається дата виймання з таких торговельних апаратів\nабо подібного устаткування грошової виручки. { Абзац перший\nпідпункту 7.3.2 пункту 7.3 статті 7 із змінами, внесеними згідно\nіз Законом N 2505-IV ( 2505-15 ) від 25.03.2005 }\nПравила інкасації зазначеної виручки встановлюються\nНаціональним банком України.\nУ разі коли поставка товарів (робіт, послуг) через\nторговельні автомати здійснюється з використанням жетонів, карток\nабо інших замінників гривні, датою збільшення валового доходу\nвважається дата поставки таких жетонів, карток або інших\nзамінників гривні.\n7.3.3. У разі коли поставка товарів (робіт, послуг)\nздійснюється з використанням кредитних або дебетових карток,\nдорожніх, комерційних, персональних або інших чеків, датою\nзбільшення податкових зобов'язань вважається або дата оформлення\nподаткової накладної, що засвідчує факт поставки платником податку\nтоварів (робіт, послуг) покупцю, або дата виписування відповідного\nрахунка (товарного чека), залежно від того, яка подія відбулася\nраніше.\n7.3.4. Датою виникнення податкових зобов'язань орендодавця\n(лізингодавця) для операцій фінансової оренди (лізингу) є дата\nфактичного передання об'єкта фінансової оренди (лізингу) у\nкористування орендарю (лізингоотримувачу). { Підпункт 7.3.4 пункту\n7.3 статті 7 в редакції Закону N 469-IV ( 469-15 ) від\n16.01.2003 }\n7.3.5. Датою виникнення податкових зобов'язань у разі\nпоставки товарів (робіт, послуг) з оплатою за рахунок бюджетних\nкоштів є дата надходження таких коштів на поточний рахунок\nплатника податку або дата отримання відповідної компенсації у\nбудь-якому іншому виді, включаючи зменшення заборгованості такого\nплатника податку за його зобов'язаннями перед таким бюджетом.\n7.3.6. Датою виникнення податкових зобов'язань при імпорті\nтоварів є дата подання митної декларації із зазначенням у ній\nсуми податку, що підлягає сплаті. Датою виникнення податкових\nзобов'язань при імпортуванні робіт (послуг) є дата списання коштів\nз розрахункового рахунка платника податку в оплату робіт (послуг)\nабо дата оформлення документа, що засвідчує факт виконання робіт\n(послуг) нерезидентом залежно від того, яка з подій відбулася\nпершою. { Щодо часткового зупинення підпункту 7.3.6 пункту 7.3\nстатті 7 додатково див. Закон N 2285-IV ( 2285-15 ) від\n23.12.2004; із змінами, внесеними згідно із Законом N 2505-IV\n( 2505-15 ) від 25.03.2005 }\n7.3.7. Датою виникнення податкових зобов'язань виконавця з\nконтрактів, визначених довгостроковими відповідно до Закону\nУкраїни \"Про оподаткування прибутку підприємств\" ( 334/94-ВР ), є\nдата збільшення валового доходу виконавця довгострокового\nконтракту.\n7.3.8. Попередня (авансова) оплата вартості товарів (супутніх\nпослуг), які експортуються чи імпортуються, не змінюють значення\nподаткового кредиту або податкових зобов'язань платника податку -\nвідповідно такого експортера або імпортера. { Підпункт 7.3.8\nпункту 7.3 статті 7 в редакції Закону N 2505-IV ( 2505-15 ) від\n25.03.2005 }\n7.3.9. Особа, яка протягом останніх дванадцяти календарних\nмісяців мала оподатковувані поставки, вартість яких не перевищує\nсуму, визначену у підпункті 2.3.1 пункту 2.3 статті 2 цього Закону\n(без урахування цього податку), може вибрати касовий метод\nподаткового обліку.\nЯкщо зазначений вибір здійснюється під час реєстрації такої\nособи як платника цього податку, касовий метод починає\nзастосовуватися з моменту такої реєстрації і не може бути змінений\nдо кінця року, протягом якого відбулася така реєстрація.\nЯкщо зазначений вибір здійснюється протягом будь-якого часу\nпісля реєстрації особи як платника цього податку, касовий метод\nпочинає застосовуватися з податкового періоду, наступного за\nподатковим періодом, в якому був зроблений такий вибір, і не може\nбути змінений протягом наступних дванадцяти місячних (чотирьох\nквартальних) податкових періодів.\nРішення про вибір касового методу подається податковому\nоргану разом із заявою про податкову реєстрацію або податковою\nдекларацією за звітний (податковий) період, протягом якого був\nзроблений такий вибір.\nПротягом строку застосування касового методу платник податку\nзазначає про це у податкових деклараціях з цього податку.\nПлатник податку, що обрав касовий метод обліку, не має права\nйого застосовувати до:\nімпортних та експортних операцій;\nоперацій з поставки підакцизних товарів.\nЯкщо товари (послуги) залишаються неоплаченими у повній сумі\n(з урахуванням цього податку) протягом трьох податкових місяців,\nнаступних за місяцем, у якому відбулася їх поставка платником\nподатку, що вибрав касовий метод (протягом кварталу, наступного за\nкварталом їх надання, для платників податку, що вибрали\nквартальний податковий період), та такий платник не розпочав\nпроцедуру врегулювання сумнівної, безнадійної заборгованості\nвідповідно до законодавства, то сума нарахованих податків підлягає\nвключенню до складу податкових зобов'язань такого платника податку\nза наслідками наступного податкового періоду.\nЗастосування касового методу зупиняється з податкового\nперіоду, наступного за податковим періодом, протягом якого платник\nподатку приймає самостійне рішення про перехід до загальних правил\nвизначення дати виникнення податкових зобов'язань та податкового\nкредиту (методу нарахувань) чи досягає обсягу оподатковуваних\nоперацій, визначеного підпунктом 2.3.1 пункту 2.3 статті 2 цього\nЗакону.\nПлатник податку має право самостійно відмовитися від касового\nметоду шляхом надіслання відповідної заяви на адресу податкового\nоргану за місцем податкової реєстрації.\nУ разі якщо обсяги оподатковуваних операцій за наслідками\nзвітного періоду перевищують розмір суми, визначеної підпунктом\n2.3.1 пункту 2.3 статті 2 цього Закону, платник податку\nзобов'язаний відмовитися від касового методу шляхом надіслання\nвідповідної заяви на адресу податкового органу, в якому він є\nзареєстрованим як платник цього податку, разом із поданням\nподаткової декларації за такий звітний період. У цьому випадку\nплатник податку переходить до загальних правил оподаткування\nпочинаючи з наступного податкового періоду. У разі якщо платник\nподатку не подає таку заяву у встановлені цим підпунктом строки,\nподатковий орган повинен перерахувати суму податкових зобов'язань\nта податкового кредиту такого платника податку починаючи з\nподаткового періоду, на який припадає гранична дата подання його\nзаяви про відмову від касового методу, а платник податку\nпозбавляється права використання касового методу протягом\nнаступних 36 податкових місяців.\nЗ початку застосування касового методу на підставах,\nвизначених цим Законом, суми податкових зобов'язань та податкового\nкредиту, що виникли до застосування касового методу, не підлягають\nперерахунку у зв'язку з початком такого застосування.\nЗа відмови від застосування касового методу на будь-яких\nпідставах та переходу до загальної системи оподаткування цим\nподатком:\nсума податкових зобов'язань платника податку збільшується на\nсуму, нараховану на вартість товарів (послуг), поставлених\nплатником податку, але не оплачених коштами чи іншими видами\nкомпенсацій на дату переходу такого платника до звичайного режиму\nоподаткування;\nсума податкового кредиту платника податку збільшується на\nсуму, нараховану на вартість товарів (послуг), отриманих таким\nплатником податку, але не оплачених коштами або іншими видами\nкомпенсацій на дату переходу такого платника до звичайного режиму\nоподаткування.\n7.4. Податковий кредит\n7.4.1. Податковий кредит звітного періоду визначається\nвиходячи із договірної (контрактної) вартості товарів (послуг),\nале не вище рівня звичайних цін, у разі якщо договірна ціна на\nтакі товари (послуги) відрізняється більше ніж на 20 відсотків від\nзвичайної ціни на такі товари (послуги), та складається із сум\nподатків, нарахованих (сплачених) платником податку за ставкою,\nвстановленою пунктом 6.1 статті 6 та статтею 8-1 цього Закону,\nпротягом такого звітного періоду у зв'язку з: { Абзац перший\nпідпункту 7.4.1 пункту 7.4 статті 7 в редакції Закону N 398-V\n( 398-16 ) від 30.11.2006 }\nпридбанням або виготовленням товарів (у тому числі при їх\nімпорті) та послуг з метою їх подальшого використання в\nоподатковуваних операціях у межах господарської діяльності\nплатника податку;\nпридбанням (будівництвом, спорудженням) основних фондів\n(основних засобів, у тому числі інших необоротних матеріальних\nактивів та незавершених капітальних інвестицій в необоротні\nкапітальні активи), у тому числі при їх імпорті, з метою\nподальшого використання у виробництві та/або поставці товарів\n(послуг) для оподатковуваних операцій у межах господарської\nдіяльності платника податку.\nПраво на нарахування податкового кредиту виникає незалежно\nвід того, чи такі товари (послуги) та основні фонди почали\nвикористовуватися в оподатковуваних операціях у межах\nгосподарської діяльності платника податку протягом звітного\nподаткового періоду, а також від того, чи здійснював платник\nподатку оподатковувані операції протягом такого звітного\nподаткового періоду.\nЯкщо у подальшому такі товари (послуги) починають\nвикористовуватися в операціях, які не є об'єктом оподаткування\nзгідно зі статтею 3 цього Закону або звільняються від\nоподаткування згідно зі статтею 5 цього Закону, чи основні фонди\nпереводяться до складу невиробничих фондів, то з метою\nоподаткування такі товари (послуги), основні фонди вважаються\nпроданими за їх звичайною ціною у податковому періоді, на який\nприпадає початок такого використання або переведення, але не нижче\nціни їх придбання (виготовлення, будівництва, спорудження).\n7.4.2. Якщо платник податку придбаває (виготовляє) товари\n(послуги) та основні фонди, які призначаються для їх використання\nв операціях, які не є об'єктом оподаткування згідно зі статтею 3\nцього Закону або звільняються від оподаткування згідно зі статтею\n5 та пунктом 11.44 статті 11 цього Закону, то суми податку,\nсплачені у зв'язку з таким придбанням (виготовленням), не\nвключаються до складу податкового кредиту такого платника. { Абзац\nперший підпункту 7.4.2 пункту 7.4 статті 7 із змінами, внесеними\nзгідно із Законом N 107-VI ( 107-17 ) від 28.12.2007 - зміну\nвизнано неконституційною згідно з Рішенням Конституційного Суду\nN 10-рп/2008 ( v010p710-08 ) від 22.05.2008; в редакції Закону\nN 309-VI ( 309-17 ) від 03.06.2008 }\nНе включається до складу податкового кредиту та відноситься\nдо складу валових витрат сума податку, сплачена платником податку\nпри придбанні легкового автомобіля (крім таксомоторів), що\nвключається до складу основних фондів.\n7.4.3. У разі коли товари (роботи, послуги), виготовлені\nта/або придбані, частково використовуються в оподатковуваних\nопераціях, а частково - ні, до суми податкового кредиту\nвключається та частка сплаченого (нарахованого) податку при їх\nвиготовленні або придбанні, яка відповідає частці використання\nтаких товарів (робіт, послуг) в оподатковуваних операціях\nзвітного періоду.\n7.4.4. Якщо платник податку придбаває (виготовляє)\nматеріальні та нематеріальні активи (послуги), які не\nпризначаються для їх використання в господарській діяльності\nтакого платника, то сума податку, сплаченого у зв'язку з таким\nпридбанням (виготовленням), не включається до складу податкового\nкредиту. { Підпункт 7.4.4 пункту 7.4 статті 7 в редакції Закону\nN 2505-IV ( 2505-15 ) від 25.03.2005 }\n7.4.5. Не підлягають включенню до складу податкового кредиту\nсуми сплаченого (нарахованого) податку у зв'язку з придбанням\nтоварів (послуг), не підтверджені податковими накладними чи\nмитними деклараціями (іншими подібними документами згідно з\nпідпунктом 7.2.6 цього пункту). { Абзац перший підпункту 7.4.5\nпункту 7.4 статті 7 в редакції Закону N 2505-IV ( 2505-15 ) від\n25.03.2005 }\nУ разі коли на момент перевірки платника податку органом\nдержавної податкової служби суми податку, попередньо включені до\nскладу податкового кредиту, залишаються не підтвердженими\nзазначеними цим підпунктом документами, платник податку несе\nвідповідальність у вигляді фінансових санкцій, установлених\nзаконодавством, нарахованих на суму податкового кредиту, не\nпідтверджену зазначеними цим підпунктом документами.\nДля банківських установ при одержані ними права власності на\nзаставлене майно з метою подальшого продажу таке право\nзберігається до моменту продажу такого заставленого майна.\n7.5. Датою виникнення права платника податку на податковий\nкредит вважається:\n7.5.1. дата здійснення першої з подій:\nабо дата списання коштів з банківського рахунку платника\nподатку в оплату товарів (робіт, послуг), дата виписки\nвідповідного рахунку (товарного чека) - в разі розрахунків з\nвикористанням кредитних дебетових карток або комерційних чеків;\nабо дата отримання податкової накладної, що засвідчує факт\nпридбання платником податку товарів (робіт, послуг);\n7.5.2. для операцій із імпорту товарів (супутніх послуг) та\nпо поставці послуг нерезидентом на митній території України - дата\nсплати податку по податкових зобов'язаннях згідно з підпунктом\n7.3.6 цієї статті; { Підпункт 7.5.2 пункту 7.5 статті 7 із\nзмінами, внесеними згідно із Законом N 2505-IV ( 2505-15 ) від\n25.03.2005; в редакції Закону N 2771-IV ( 2771-15 ) від\n07.07.2005 }\n7.5.3. датою виникнення права орендаря (лізингоотримувача)\nна збільшення податкового кредиту для операцій фінансової оренди\n(лізингу) є дата фактичного отримання об'єкта фінансового лізингу\nтаким орендарем; { Підпункт 7.5.3 пункту 7.5 статті 7 в редакції\nЗакону N 469-IV ( 469-15 ) від 16.01.2003 }\n7.5.4. датою виникнення права замовника на податковий кредит\nз контрактів, визначених довгостроковими відповідно до Закону\nУкраїни \"Про оподаткування прибутку підприємств\" ( 334/94-ВР ), є\nдата збільшення валових витрат замовника довгострокового\nконтракту.\n7.6. Для товарів (послуг), придбання (поставка) яких\nконтролюється приладами обліку, факт отримання (поставки) таких\nтоварів (послуг) засвідчується даними обліку.\n7.7. Порядок визначення суми податку, що підлягає сплаті\n(перерахуванню) до Державного бюджету України або відшкодуванню з\nДержавного бюджету України (бюджетному відшкодуванню), та строки\nпроведення розрахунків.\n7.7.1. Сума податку, що підлягає сплаті (перерахуванню) до\nбюджету або бюджетному відшкодуванню, визначається як різниця між\nсумою податкового зобов'язання звітного податкового періоду та\nсумою податкового кредиту такого звітного податкового періоду.\nПри позитивному значенні суми, розрахованої згідно з\nпідпунктом 7.7.1 цього пункту, така сума підлягає сплаті\n(перерахуванню) до бюджету у строки, встановлені законом для\nвідповідного податкового періоду.\nПри від'ємному значенні суми, розрахованої згідно з\nпідпунктом 7.7.1 цього пункту, така сума враховується у зменшення\nсуми податкового боргу з цього податку, що виник за попередні\nподаткові періоди (у тому числі розстроченого або відстроченого\nвідповідно до закону), а при його відсутності - зараховується до\nскладу податкового кредиту наступного податкового періоду.\n7.7.2. Якщо у наступному податковому періоді сума,\nрозрахована згідно з підпунктом 7.7.1 цього пункту, має від'ємне\nзначення, то:\nа) бюджетному відшкодуванню підлягає частина такого\nвід'ємного значення, яка дорівнює сумі податку, фактично сплаченій\nотримувачем товарів (послуг) у попередніх податкових періодах\nпостачальникам таких товарів (послуг); { Підпункт \"а\" підпункту\n7.7.2 пункту 7.7 статті 7 із змінами, внесеними згідно із Законом\nN 107-VI ( 107-17 ) від 28.12.2007 - зміну визнано\nнеконституційною згідно з Рішенням Конституційного Суду\nN 10-рп/2008 ( v010p710-08 ) від 22.05.2008; в редакції Закону\nN 309-VI ( 309-17 ) від 03.06.2008 }\nб) залишок від'ємного значення після бюджетного відшкодування\nвключається до складу податкового кредиту кожного наступного\nподаткового періоду лише в частині суми податку фактично сплаченої\nотримувачем постачальникам товарів (послуг) та при імпорті і\nвключається до розрахунку бюджетного відшкодування наступного\nзвітного періоду;\nзалишок від'ємного значення, за яким не проведено розрахунків\nз постачальниками відображається в податковій декларації з податку\nна додану вартість окремим рядком для визначення суми податку, яка\nможе підлягати відшкодуванню в частині сплачених сум податку в\nнаступних звітних періодах;\nзалишок від'ємного значення після бюджетного відшкодування\nвідображається у декларації з податку на додану вартість окремим\nрядком та включається до складу податкового кредиту починаючи з\nпершого звітного періоду 2011 року.\n7.7.3. Платник податку може прийняти самостійне рішення про\nзарахування належної йому повної суми бюджетного відшкодування у\nзменшення податкових зобов'язань з цього податку наступних\nподаткових періодів. Зазначене рішення відображається платником\nподатку у податковій декларації, яку він подає за наслідками\nзвітного періоду, в якому виникає право на подання заяви про\nотримання бюджетного відшкодування згідно з нормами цієї статті.\nПри прийнятті такого рішення зазначена сума не враховується при\nрозрахунку сум бюджетного відшкодування наступних податкових\nперіодів.\n7.7.4. Платник податку, який має право на одержання\nбюджетного відшкодування та прийняв рішення про повернення повної\nсуми бюджетного відшкодування, подає відповідному податковому\nоргану податкову декларацію та заяву про повернення такої повної\nсуми бюджетного відшкодування, яка відображається у податковій\nдекларації. При цьому платник податку в п'ятиденний термін після\nподання декларації податковому органу подає органу Державного\nказначейства України копію декларації, з відміткою податкового\nоргану про її прийняття, для ведення реєстру податкових декларацій\nу розрізі платників.\nДо декларації додаються розрахунок суми бюджетного\nвідшкодування, копії погашених податкових векселів (податкових\nрозписок), у разі їх наявності, та оригіналів п'ятих основних\nаркушів (примірників декларанта) вантажних митних декларацій, у\nразі наявності експортних операцій.\nФорма заяви про відшкодування та форма розрахунку суми\nбюджетного відшкодування визначаються за процедурою, встановленою\nцентральним податковим органом.\n7.7.5. Протягом 30 днів, наступних за днем отримання\nподаткової декларації, податковий орган проводить документальну\nневиїзну перевірку (камеральну) заявлених у ній даних. За\nнаявності достатніх підстав вважати, що розрахунок суми бюджетного\nвідшкодування було зроблено з порушенням норм податкового\nзаконодавства, податковий орган має право протягом такого ж строку\nпровести позапланову виїзну перевірку (документальну) платника для\nвизначення достовірності нарахування такого бюджетного\nвідшкодування.\nПодатковий орган зобов'язаний у п'ятиденний термін після\nзакінчення перевірки надати органу державного казначейства\nвисновок із зазначенням суми, що підлягає відшкодуванню з бюджету.\n{ Абзац другий підпункту 7.7.5 пункту 7.7 статті 7 в редакції\nЗакону N 2642-IV ( 2642-15 ) від 03.06.2005 }\n7.7.6. На підставі отриманого висновку відповідного\nподаткового органу орган державного казначейства надає платнику\nподатку зазначену у ній суму бюджетного відшкодування шляхом\nперерахування коштів з бюджетного рахунку на поточний банківський\nрахунок платника податку в обслуговуючому банку протягом п'яти\nопераційних днів після отримання висновку податкового органу.\n7.7.7. Якщо за наслідками документальної невиїзної\n(камеральної) або позапланової виїзної перевірки (документальної)\nподатковий орган виявляє невідповідність суми бюджетного\nвідшкодування сумі, заявленій у податковій декларації, то такий\nподатковий орган:\nа) у разі заниження заявленої платником податку суми\nбюджетного відшкодування щодо суми, визначеної податковим органом\nунаслідок таких перевірок, надсилає платнику податку податкове\nповідомлення, в якому зазначаються сума такого заниження та\nпідстави для її вирахування. У цьому випадку вважається, що\nплатник податку добровільно відмовляється від отримання такої суми\nзаниження як бюджетного відшкодування та враховує її згідно з\nпідпунктом 7.7.3 цього пункту у зменшення податкових зобов'язань з\nцього податку наступних податкових періодів;\nб) у разі перевищення заявленої платником податку суми\nбюджетного відшкодування над сумою, визначеною податковим органом\nвнаслідок проведення таких перевірок, податковий орган надсилає\nплатнику податку податкове повідомлення, в якому зазначаються сума\nтакого перевищення та підстави для її вирахування;\nв) у разі з'ясування внаслідок проведення таких перевірок\nфакту, за яким платник податку не має права на отримання\nбюджетного відшкодування, надсилає платнику податку податкове\nповідомлення, в якому зазначаються підстави відмови у наданні\nбюджетного відшкодування.\n7.7.8. У разі, коли за результатами перевірки сум податку,\nзаявлених до відшкодування, платник податку або податковий орган\nрозпочинає процедуру адміністративного оскарження, податковий\nорган не пізніше наступного робочого дня за днем отримання\nвідповідного повідомлення від платника або ухвали суду про\nпорушення справи, зобов'язаний повідомити про це орган державного\nказначейства. Орган державного казначейства призупиняє процедуру\nвідшкодування в частині оскаржуваної суми до прийняття остаточного\nрішення з адміністративного або судового оскарження.\nПісля закінчення процедури адміністративного або судового\nоскарження податковий орган протягом п'яти робочих днів, наступних\nза днем отримання відповідного рішення, зобов'язаний надати органу\nдержавного казначейства висновок із зазначенням суми податку, що\nпідлягає відшкодуванню з бюджету.\n7.7.9. У разі коли платник податку експортує товари (супутні\nпослуги) за межі митної території України, отримані від іншого\nплатника податку на умовах комісії, консигнації, доручення або\nінших видів договорів, які не передбачають переходу права\nвласності на такі товари (супутні послуги) від такого іншого\nплатника податку до експортера, право на отримання бюджетного\nвідшкодування має такий інший платник податку. При цьому комісійна\nвинагорода, отримана платником податку - експортером від такого\nіншого платника податку, включається до бази оподаткування цим\nподатком за ставкою, визначеною абзацом першим пункту 6.1 статті 6\nцього Закону, та не включається до митної вартості товарів\n(супутніх послуг), які експортуються. { Підпункт 7.7.9 пункту 7.7\nстатті 7 із змінами, внесеними згідно із Законом N 2642-IV\n( 2642-15 ) від 03.06.2005 }\n7.7.10. Джерелом сплати бюджетного відшкодування (у тому\nчислі бюджетного боргу) є загальні доходи Державного бюджету\nУкраїни. Забороняється обумовлювати або обмежувати виплату\nбюджетного відшкодування наявністю або відсутністю доходів,\nотриманих від цього податку в окремих регіонах України.\n7.7.11. Такі особи не мають права на отримання бюджетного\nвідшкодування:\nа) особа, яка:\nбула зареєстрована як платник цього податку менш ніж за 12\nкалендарних місяців до місяця, за наслідками якого подається заява\nна бюджетне відшкодування (крім нарахування податкового кредиту\nвнаслідок придбання або спорудження (будівництва) основних фондів\nза рішенням Кабінету Міністрів України); { Абзац другий підпункту\n\"а\" підпункту 7.7.11 пункту 7.7 статті 7 в редакції Законів\nN 107-VI ( 107-17 ) від 28.12.2007 - зміну визнано\nнеконституційною згідно з Рішенням Конституційного Суду\nN 10-рп/2008 ( v010p710-08 ) від 22.05.2008, N 309-VI ( 309-17 )\nвід 03.06.2008 }\nмала обсяги оподатковуваних операцій за останні 12\nкалендарних місяців менші, ніж заявлена сума бюджетного\nвідшкодування (крім нарахування податкового кредиту внаслідок\nпридбання або спорудження (будівництва) основних фондів); { Абзац\nпідпункту \"а\" підпункту 7.7.11 пункту 7.7 статті 7 в редакції\nЗаконів N 107-VI ( 107-17 ) від 28.12.2007 - зміну визнано\nнеконституційною згідно з Рішенням Конституційного Суду\nN 10-рп/2008 ( v010p710-08 ) від 22.05.2008, N 309-VI ( 309-17 )\nвід 03.06.2008 }\nне провадила діяльність протягом останніх дванадцяти\nкалендарних місяців;\nб) особа, яка є платником єдиного податку за спрощеною\nсистемою оподаткування, обліку та звітності, що передбачають\nсплату цього податку у спосіб, відмінний від встановленого цим\nЗаконом, або звільнення від такої сплати. { Підпункт 7.7.11 пункту\n7.7 статті 7 доповнено підпунктом \"б\" згідно із Законом N 2771-IV\n( 2771-15 ) від 07.07.2005 }\n7.8. Податкові періоди.\n7.8.1. Податковим періодом є один календарний місяць, а у\nвипадках, особливо визначених цим Законом, календарний квартал, з\nурахуванням того, що:\nякщо особа реєструється платником податку з дня іншого, ніж\nперший день календарного місяця, першим податковим періодом є\nперіод, який розпочинається від дня такої реєстрації та\nзакінчується останнім днем першого повного календарного місяця;\nякщо податкова реєстрація особи анулюється у день інший, ніж\nостанній день календарного місяця, то останнім податковим періодом\nє період, який розпочинається з першого дня такого місяця та\nзакінчується днем такого анулювання.\n7.8.2. Платник податку, обсяг оподатковуваних операцій якого\nза минулі дванадцять місячних податкових періодів не перевищував\nсуми, зазначеної у підпункті 2.3.1 пункту 2.3 статті 2 цього\nЗакону, може вибрати квартальний податковий період. Заява про\nвибір квартального податкового періоду подається податковому\nоргану разом з декларацією за наслідками останнього податкового\nперіоду календарного року. При цьому квартальний податковий період\nпочинає застосовуватися з першого податкового періоду наступного\nкалендарного року.\nУ разі якщо протягом будь-якого періоду з початку\nзастосування квартального податкового періоду обсяг\nоподатковуваних операцій платника податку перевищує суму,\nзазначену у підпункті 2.3.1 пункту 2.3 статті 2 цього Закону,\nтакий платник податку зобов'язаний самостійно перейти на місячний\nподатковий період починаючи з місяця, на який припадає таке\nперевищення, що зазначається у відповідній податковій декларації\nза наслідками такого місяця.\nСтаття 8. Особливості оподаткування операції з поставок\nтуристичних послуг\n8.1. При поставці туристичним оператором туристичного\nпродукту, туристичних послуг з місцем їх безпосереднього надання\nза межами митної території України базою оподаткування для такого\nтуристичного оператора є винагорода, а саме різниця між вартістю\nпоставлених ним туристичного продукту, туристичних послуг та\nвартістю витрат, понесених таким туристичним оператором внаслідок\nпридбання (створення) такого туристичного продукту, таких\nтуристичних послуг.\n8.2. Вартість витрат, понесених туроператором, визначається\nяк сукупність витрат, понесених ним у зв'язку із замовленням\nфізичними або юридичними особами, що передбачені відповідними\nугодами, укладеними згідно з чинним законодавством.\n8.3. Порядок оподаткування операцій з поставки туристичним\nоператором туристичного продукту, туристичних послуг з місцем їх\nнадання на митній території України здійснюється на загальних\nпідставах згідно з цим Законом.\n8.4. Базою оподаткування для операцій, які здійснюються\nтуристичними агентами, є комісійна винагорода, яка нараховується\n(виплачується) туристичним оператором, іншими постачальниками\nпослуг на користь такого туристичного агента, у тому числі за\nрахунок коштів, отриманих останнім від споживача туристичного\nпродукту, туристичних послуг.\n8.5. Поставка туристичного продукту, туристичних послуг з\nмісцем їх надання як на митній території, так і за межами митної\nтериторії України може здійснюватися виключно резидентом, який має\nвідповідну ліцензію та відповідає вимогам, визначеним пунктом 2.3\nстатті 2 цього Закону.\n8.6. Для визначення граничної суми згідно з підпунктом 2.3.1\nпункту 2.3 статті 2 цього Закону для розрахунку береться вартість\nпоставок туристичного продукту, туристичних послуг, наданих як\nтуристичним оператором, так і туристичним агентом.\nСтаття 8-1. Спеціальний режим оподаткування діяльності\nу сфері сільського і лісового господарства\nта рибальства\n8-1.1. Резидент, який провадить підприємницьку діяльність у\nсфері сільського і лісового господарства та рибальства та\nвідповідає критеріям, встановленим у пункті 8-1.6 цієї статті\n(далі - сільськогосподарське підприємство), може обрати\nспеціальний режим оподаткування.\n8-1.2. Згідно із спеціальним режимом оподаткування сума\nподатку на додану вартість, нарахована сільськогосподарським\nпідприємством на вартість поставлених ним сільськогосподарських\nтоварів (послуг), не підлягає сплаті до бюджету та повністю\nзалишається у розпорядженні такого сільськогосподарського\nпідприємства для відшкодування суми податку, сплаченої\n(нарахованої) постачальнику на вартість виробничих факторів, а за\nнаявності залишку такої суми податку - для інших виробничих цілей.\n8-1.3. Якщо сума податку на додану вартість, сплачена\n(нарахована) сільськогосподарським підприємством постачальнику на\nвартість виробничих факторів, перевищує суму податку, нараховану\nпо операціях з поставки сільськогосподарських товарів (послуг), то\nрізниця між такими сумами не підлягає бюджетному відшкодуванню.\n8-1.4. При вивезенні сільськогосподарських товарів (супутніх\nпослуг) у митному режимі експорту сільськогосподарське\nпідприємство - виробник таких товарів (послуг) має право на\nбюджетне відшкодування податку на додану вартість, сплаченого\n(нарахованого) постачальникам товарів (послуг), вартість яких\nвключається до складу виробничих факторів. Таке відшкодування\nздійснюється у загальному порядку.\n8-1.5. Платник податку, який придбаває сільськогосподарські\nтовари (послуги) у сільськогосподарського підприємства, який обрав\nспеціальний режим оподаткування, має право збільшити податковий\nкредит на суму сплаченого (нарахованого) податку у загальному\nпорядку.\n8-1.6. Сільськогосподарським вважається підприємство,\nосновною діяльністю якого є поставка вироблених (наданих) ним\nсільськогосподарських товарів (послуг) на власних або орендованих\nвиробничих потужностях, а також на давальницьких умовах, в якій\nпитома вага вартості сільськогосподарських товарів (послуг)\nстановить не менше 75 відсотків вартості всіх товарів (послуг),\nпоставлених протягом попередніх дванадцяти послідовних звітних\nподаткових періодів сукупно. { Абзац перший пункту 8-1.6 статті\n8-1 із змінами, внесеними згідно із Законом N 1403-VI ( 1403-17 )\nвід 21.05.2009 }\nЦя норма діє з урахуванням того, що:\nа) для новоствореного сільськогосподарського підприємства,\nзареєстрованого як суб'єкт господарювання, який здійснює\nгосподарську діяльність менше дванадцяти календарних місяців, така\nпитома вага сільськогосподарських товарів (послуг) розраховується\nза наслідками кожного звітного податкового періоду;\nб) з метою розрахунку такої питомої ваги до складу основної\nдіяльності сільськогосподарського підприємства не включаються\nоподатковувані операції з поставки капітальних активів, що\nперебували у складі його основних фондів не менше дванадцяти\nпослідовних звітних податкових періодів сукупно, якщо такі\nпоставки не були постійними і не становили окремої підприємницької\nдіяльності.\n8-1.7. Сільськогосподарськими вважаються товари, зазначені у\nгрупах 1-24 УКТ ЗЕД ( 2371а-14 ) згідно із Законом України \"Про\nМитний тариф України\" ( 2371-14 ), якщо такі товари вирощуються,\nвідгодовуються, виловлюються або збираються (заготовляються)\nбезпосередньо платником податку - суб'єктом спеціального режиму\nоподаткування (крім придбання таких товарів у інших осіб), а також\nпродукти обробки (переробки) таких товарів, які поставляються\nзазначеним платником податку - їх виробником.\n8-1.8. Норми цієї статті не поширюються на виробників\nпідакцизних товарів, крім підприємств первинного виноробства, які\nпоставляють виноматеріали (коди УКТ ЗЕД 2204 29 - 2204 30)\n( 2371а-14 ).\n8-1.9. Сільськогосподарське підприємство надає покупцю\nподаткову накладну в порядку, встановленому пунктом 7.2 статті 7\nцього Закону.\n8-1.10. Для отримання свідоцтва про реєстрацію як суб'єкта\nспеціального режиму оподаткування сільськогосподарське\nпідприємство реєструється у відповідному податковому органі за\nправилами та у строки, що визначені статтею 9 цього Закону для\nреєстрації платників податку на додану вартість.\nУ свідоцтві про реєстрацію сільськогосподарського\nпідприємства як суб'єкта спеціального режиму оподаткування, крім\nвідомостей, передбачених у свідоцтві про реєстрацію платника\nподатку на додану вартість на загальних підставах, повинен\nміститися перелік видів діяльності такого сільськогосподарського\nпідприємства.\n8-1.11. Якщо суб'єкт спеціального режиму оподаткування\nпоставляє протягом попередніх дванадцяти послідовних звітних\nподаткових періодів сукупно несільськогосподарські товари\n(послуги), питома вага яких перевищує 25 відсотків від вартості\nвсіх поставлених товарів (послуг), то:\nа) на таке підприємство не поширюється спеціальний режим\nоподаткування, встановлений цією статтею. Таке підприємство\nзобов'язане визначити податкове зобов'язання з цього податку за\nнаслідками звітного періоду, в якому було допущено таке\nперевищення, і сплатити податок до бюджету в загальному порядку;\nб) податковий орган виключає таке підприємство з реєстру\nсуб'єктів спеціального режиму оподаткування та може повторно\nвключити його до такого реєстру після спливу наступних дванадцяти\nпослідовних звітних податкових періодів за наявності підстав,\nвизначених цією статтею;\nв) таке підприємство вважається платником цього податку на\nзагальних підставах з першого числа місяця, в якому було допущено\nтаке перевищення.\nУ разі запровадження в установленому порядку правового режиму\nнадзвичайної екологічної ситуації, надзвичайного або воєнного\nстану норми цього пункту починають застосовуватися після\nзакінчення дії відповідного правового режиму.\nЯкщо суб'єкти спеціального режиму оподаткування не можуть\nсамостійно покрити збитки, що виникли внаслідок дії правового\nрежиму надзвичайної екологічної ситуації, надзвичайного або\nвоєнного стану у строки, зазначені у попередньому абзаці, то за\nподанням хоча б двох з таких суб'єктів Кабінет Міністрів України\nмає право продовжити строк застосування спеціального режиму\nоподаткування для всіх сільськогосподарських підприємств, що\nзнаходяться у зонах такої надзвичайної екологічної ситуації,\nнадзвичайного або воєнного стану, без дотримання розміру питомої\nваги, встановленої цим пунктом. Це правило не застосовується, якщо\nризики втрати товарів (запасів) були належно застраховані.\n8-1.12. Свідоцтво про реєстрацію сільськогосподарського\nпідприємства як суб'єкта спеціального режиму оподаткування\nпідлягає анулюванню у разі, якщо:\nа) сільськогосподарське підприємство подає заяву про зняття\nйого з реєстрації як суб'єкта спеціального режиму оподаткування\nта/або заяву про його реєстрацію як платника цього податку на\nзагальних підставах;\nб) сільськогосподарське підприємство підлягає реєстрації\nплатником цього податку на загальних підставах;\nв) сільськогосподарське підприємство припиняється шляхом\nліквідації або реорганізації;\nг) сільськогосподарське підприємство не подає податкової\nзвітності з цього податку протягом останніх дванадцяти послідовних\nзвітних податкових періодів.\nУ таких випадках сільськогосподарське підприємство\nзобов'язане повернути податковому органу свідоцтво про реєстрацію\nяк суб'єкта спеціального режиму оподаткування.\n8-1.13. Сільськогосподарське підприємство - суб'єкт\nспеціального режиму оподаткування подає податкову декларацію у\nстроки та в порядку, що встановлені для інших платників податку.\nФорма податкової декларації, яка надається сільськогосподарським\nпідприємством - суб'єктом спеціального режиму оподаткування,\nзатверджується у порядку, встановленому підпунктом \"ї\" підпункту\n4.4.2 пункту 4.4 статті 4 Закону України \"Про порядок погашення\nзобов'язань платників податків перед бюджетами та державними\nцільовими фондами\" ( 2181-14 ).\n8-1.14. Сільськогосподарське підприємство - суб'єкт\nспеціального режиму оподаткування застосовує ставки податку,\nвстановлені пунктом 6.1 статті 6 цього Закону.\n8-1.15. Для цілей цієї статті застосовуються такі терміни:\n8-1.15.1. виробничі фактори:\nа) товари (послуги), які придбаваються сільськогосподарським\nпідприємством для їх використання у виробництві\nсільськогосподарської продукції, а також основні фонди, які\nпридбаваються (споруджуються) з метою їх використання у\nвиробництві сільськогосподарської продукції.\nУ разі якщо товари (послуги), основні фонди, виготовлені\nта/або придбані, використовуються сільськогосподарським\nпідприємством частково для виготовлення сільськогосподарських\nтоварів (послуг), а частково для інших товарів (послуг), то сума\nсплаченого (нарахованого) податкового кредиту розподіляється\nвиходячи з частки використання таких товарів (послуг), основних\nфондів в операціях сільськогосподарського виробництва та\nвідповідно в інших операціях;\nб) послуги, супутні поставці сільськогосподарського товару,\nякий вирощується, відгодовується, виловлюється або збирається\n(заготовлюється) безпосередньо платником податку:\nсіяння та саджання рослин, збирання врожаю, його брикетування\nчи складування, проведення інших польових робіт, включаючи\nвнесення добрив та засобів захисту рослин;\nпакування та підготовка до продажу, в тому числі сушіння,\nочищення, розмелювання, дезінфекція та силосування\nсільськогосподарської продукції;\nзберігання сільськогосподарської продукції;\nвирощування, розведення, відгодівля та забій свійських\nсільськогосподарських тварин, застосування засобів захисту тварин,\nпроведення протиепізоотичних заходів;\nнадання послуг іншим сільськогосподарським підприємствам з\nвикористання сільськогосподарської техніки, крім надання її у\nфінансову оренду (лізинг);\nнадання послуг, супутніх веденню сільськогосподарської\nдіяльності, а саме з питань оподаткування, бухгалтерської\nзвітності та обліку, організації внутрішнього виробничого\nуправління;\nзнищення бур'яну та шкідливих комах, оброблення посівів і\nсільськогосподарських площ засобами захисту рослин, а також\nвикористання засобів захисту тварин;\nексплуатація меліоративних зрошувальних та осушувальних\nсистем для посівних площ та сільськогосподарських угідь;\nрозділ м'яса для товарної кондиції;\n8-1.15.2. діяльність у сфері сільського господарства:\nа) виробництво продукції рослинництва, а саме рослинних\nкультур, а також вирощення фруктів та овочів, квітів та\nдекоративних рослин (у відкритих або закритих ґрунтах), грибів,\nнасіння, прянощів, саджанців та водоростей, а також їх обробка,\nпереробка та/або консервація; { Підпункт \"а\" підпункту 8-1.15.2\nпункту 8-1.15 статті 8-1 із змінами, внесеними згідно із Законом\nN 1403-VI ( 1403-17 ) від 21.05.2009 }\nб) виробництво продукції тваринництва, а саме свійських\nсільськогосподарських тварин, птахівництва, кролівництва,\nбджільництва, а також розведення шовкопрядів, змій та інших\nплазунів або слимаків та інших наземних ссавців, безхребетних та\nкомах; а також їх обробка, переробка та/або консервація;\n8-1.15.3. діяльність у сфері лісового господарства\n(лісництва):\nа) залісення, вирощування і догляд за деревами або\nчагарниками чи вирубування дерев та/або чагарників;\nб) збирання дикорослих грибів та ягід, інших дикорослих\nрослин, їх обробка та консервація;\n8-1.15.4. діяльність у сфері рибальства:\nа) розведення та виловлення прісноводної (лиманної) риби чи\nінших прісноводних (лиманних);\nб) розведення та виловлення морської або океанічної риби або\nбезхребетних;\nв) розведення та виловлення мушлів, вустриць, ракоподібних,\nжаб, дикорослих водоростей;\nг) обробка та/або консервація риби або інших прісноводних чи\nморських безхребетних, мушлів, вустриць, ракоподібних, жаб,\nдикорослих водоростей;\n8-1.15.5. виробництво продукції на давальницьких умовах із\nсировини, яка вирощується, відгодовується, виловлюється або\nзбирається (заготовлюється) безпосередньо платником податку, - це\nоперація з поставки сільськогосподарської сировини замовником\n(власником) - суб'єктом спецрежиму виробникові (переробникові) та\nприйнята останнім для переробки (обробки, збагачення чи\nвикористання) на готову продукцію на виробничих потужностях такого\nвиробника (переробника) за відповідну плату без отримання права\nвласності на таку продукцію;\n8-1.15.6. обробка чи переробка продукції, одержаної в\nрезультаті діяльності платника податку у сфері сільського та\nлісового господарства і рибальства, вважається діяльністю у сфері\nсільського та лісового господарства і рибальства за умови, якщо\nтака продукція вирощується, відгодовується, виловлюється або\nзбирається (заготовлюється) безпосередньо платником податку (крім\nїх придбання в інших осіб).\n8-1.15.7. Виходячи з норм цього пункту, Кабінет Міністрів\nУкраїни визначає та оприлюднює повний перелік видів діяльності, на\nякі поширюються норми цієї статті ( 23-2009-п ), згідно з\nНаціональним класифікатором України \"Класифікація видів\nекономічної діяльності\" ( va375202-05 ), затвердженим відповідно\nдо Закону України \"Про стандартизацію\" ( 2408-14 ).\nСтаття 8-2. Спеціальний режим оподаткування діяльності з\nвиробами мистецтва, предметів колекціонування\nабо антикваріату\n8-2.1. У випадках, визначених цією статтею, операції з\nпоставки виробів мистецтва, предметів колекціонування або\nантикваріату підлягають оподаткуванню згідно з нормами цієї статті\nта не підлягають оподаткуванню у загальному порядку, встановленому\nцим Законом.\n8-2.2. Для цілей цієї статті терміни вживаються у такому\nзначенні:\nа) вироби мистецтва, предмети колекціонування або\nантикваріату - товари, включені до кодів 9701-9706 УКТ ЗЕД\n( 2371г-14 );\nб) дилер - платник податку, який придбаває (набуває за іншими\nцивільно-правовими договорами), у тому числі шляхом імпорту,\nвироби мистецтва, предмети колекціонування або антикваріату\n(далі - культурні цінності) з метою їх подальшого перепродажу,\nнезалежно від того, чи діє такий платник податку від свого імені\nабо від імені іншої особи за винагороду;\nв) організатор продажу на публічних торгах (аукціонах) -\nплатник податку, який пропонує товари для аукціонного продажу з\nметою їх поставки покупцю, що запропонував найвищу ціну при\nоднакових умовах платежу.\n8-2.3. Базою оподаткування за ставкою 20 відсотків для\nоперацій з поставки дилером культурних цінностей є його маржа, що\nдорівнює різниці між ціною продажу таких товарів та ціною їх\nпридбання (без урахування податку на додану вартість, нарахованого\nна таку маржу), розрахованими за звичайними цінами.\nПри продажах культурних цінностей на публічних торгах\n(аукціонах) базою оподаткування за ставкою 20 відсотків є різниця\nміж сумою, яка сплачується організатором продажу на публічних\nторгах (аукціонах) на користь покупця таких культурних цінностей,\nта сумою, яка виплачується (підлягає сплаті) особі, яка виставила\nтакий товар на аукціон (без урахування податку на додану\nвартість).\nПри імпортуванні на митну територію України платником податку\nкультурних цінностей база оподаткування визначається відповідно до\nнорм пункту 4.3 статті 4 цього Закону.\n8-2.4. Норми пункту 8-2.3 застосовуються лише у випадках,\nякщо дилер придбаває культурні цінності у:\nа) особи, не зареєстрованої платником цього податку;\nб) платника податку, якщо операція з поставки ним таких\nкультурних цінностей звільняється від оподаткування або не\nпідлягає оподаткуванню згідно із статтями 3 або 5 цього Закону;\nв) платника податку, якщо операція з поставки ним таких\nкультурних цінностей підпадає під оподаткування у порядку,\nвстановленому цією статтею;\nг) митному режимі імпорту.\n8-2.5. При експорті дилером культурних цінностей нульова\nставка податку не застосовується до суми податку, нарахованого на\nмаржу, визначену згідно зі статтею 8-2.3 цієї статті.\n8-2.6. Платник податку, який придбаває у дилера культурні\nцінності, не має права:\nа) включати до складу податкового кредиту суму податку,\nнарахованого таким дилером на його маржу;\nб) включати до розрахунку бюджетного відшкодування суми\nподатку, нарахованого таким дилером на його маржу.\n8-2.7. Дилер не має права включати до складу податкового\nкредиту:\nа) податок на додану вартість, сплачений (нарахований) при\nімпорті культурних цінностей;\nб) податок на додану вартість, сплачений (нарахований) таким\nдилером на користь платника податку, який не є дилером у розумінні\nпідпункту \"б\" пункту 8-2.2 цієї статті, але поставляє такому\nдилеру культурні цінності.\n8-2.8. Якщо дилер є платником податку на загальних підставах,\nто податковий облік його операцій з культурними цінностями, у тому\nчислі податковий облік податку на додану вартість, нарахованого на\nмаржу, ведеться окремо від загального податкового обліку\nвідповідно до правил, встановлених Міністерством фінансів України.\nУ такому ж порядку складається податкова звітність з цього\nподатку.\n8-2.9. Дилер, який продає культурні цінності згідно з нормами\nцієї статті, не має права зазначати у податкових накладних суму\nсплаченого (нарахованого) ним податку на маржу, розраховану згідно\nз пунктом 8-2.3 цієї статті.\n8-2.10. При продажу культурних цінностей на публічних торгах\n(аукціонах) його організатор прирівнюється з метою оподаткування\nдо дилера у розумінні підпункту \"б\" пункту 8-2.2 цієї статті.\nОрганізатор зобов'язаний надати покупцю податкову накладну із\nзазначенням ціни продажу товару на торгах, а також вартості\nкомісійних та інших платежів, пов'язаних з таким продажем.\nПодаткове зобов'язання організатора виникає в момент їх\nпродажу на публічних торгах (аукціонах), і операція з поставки\nкультурних цінностей вважається завершеною.\nСтаття 9. Реєстрація осіб як платників податку на додану\nвартість\n9.1. Центральний податковий орган веде реєстр платників\nподатку.\n9.2. Будь-якій особі, яка реєструється як платник податку на\nдодану вартість, присвоюється індивідуальний податковий номер,\nякий використовується для справляння цього податку.\n9.3. Особи, які підпадають під визначення пункту 2.3 статті 2\nцього Закону, зобов'язані зареєструватися як платник податку у\nподатковому органі за їх місцезнаходженням (місцем проживання).\nФорма заяви про реєстрацію визначається у порядку, визначеному\nцентральним податковим органом. Дані з реєстру платників податку\nпідлягають оприлюдненню в порядку, визначеному центральним\nподатковим органом.\nФізичні особи, які не є суб'єктами господарювання та ввозять\nтовари (предмети) на митну територію України в обсягах, що\nпідлягають оподаткуванню згідно з митним законодавством, сплачують\nподаток на додану вартість під час перетину такими товарами\n(предметами) митного кордону України, без їх реєстрації як\nплатники цього податку.\n9.4. Якщо особа, на яку не поширюється дія пункту 2.3\nстатті 2 цього Закону, як платник податку, вважає за доцільне\nдобровільно зареєструватися платником податку і відповідає вимогам\nпідпункту 2.2 статті 2 цього Закону, така реєстрація провадиться\nза її заявою.\nЯкщо обсяг оподатковуваних операцій особи протягом звітного\nподаткового періоду перевищує суму, визначену підпунктом 2.3.1\nпункту 2.3 статті 2 цього Закону, не більше ніж у два рази, така\nособа зобов'язана надіслати податковому органу заяву про\nреєстрацію протягом двадцяти календарних днів, наступних за таким\nзвітним податковим періодом.\nЯкщо особа укладає одну чи більше цивільно-правових угод\n(договорів), унаслідок виконання яких планується здійснення\nоподатковуваних операцій, обсяг яких перевищуватиме протягом\nзвітного податкового періоду у два чи більше разів суму, визначену\nпідпунктом 2.3.1 пункту 2.3 статті 2 цього Закону, то така особа\nзобов'язана зареєструватися як платник цього податку до кінця\nтакого звітного податкового періоду.\nОсоба, що не надсилає таку заяву у таких випадках та у такі\nстроки, несе відповідальність за ненарахування або несплату цього\nподатку на рівні зареєстрованого платника без права нарахування\nподаткового кредиту та отримання бюджетного відшкодування.\n9.5. Заява про реєстрацію направляється на адресу податкового\nоргану з повідомленням про вручення або вручається особисто\nпредставником такої особи службовій особі податкового органу.\nПодатковий орган зобов'язаний видати заявнику (відправити поштою)\nсвідоцтво про податкову реєстрацію такої особи протягом десяти\nднів від дня отримання реєстраційної заяви.\n9.6. З урахуванням положень пункту 9.5 цієї статті заява про\nреєстрацію має бути подана (надіслана) податковому органу:\nа) особами, що підлягають реєстрації згідно\nз підпунктом 2.3.1 пункту 2.3 статті 2 цього Закону, не пізніше\nдвадцятого календарного дня з моменту досягнення суми\nоподатковуваних операцій, визначеної зазначеним пунктом;\nб) особами, які підлягають податковій реєстрації у зв'язку із\nздійсненням ними операцій, визначених у підпунктах 2.3.2-2.3.4\nпункту 2.3 та пункті 2.4 статті 2 цього Закону, не пізніше ніж за\nдвадцять календарних днів до початку здійснення таких операцій;\nв) особами, що прийняли добровільне рішення про реєстрацію\nплатниками податку, не пізніше двадцяти календарних днів до\nпочатку податкового періоду, з якого такі особи вважатимуться\nплатниками цього податку та матимуть право на податковий кредит і\nвиписку податкових накладних.\nФорми заяви про реєстрацію та свідоцтва про реєстрацію\nвизначаються центральним податковим органом.\n9.7. Копії свідоцтва про реєстрацію, засвідчені податковим\nорганом, мають бути розміщені в доступних для огляду місцях у\nприміщенні платника податку та в усіх його відокремлених\nпідрозділах.\nПравила такого розміщення та відповідальність за порушення\nцих правил встановлюються центральним податковим органом.\n9.8. Реєстрація діє до дати її анулювання, яка відбувається у\nвипадках, якщо:\nа) платник податку, який до місяця, в якому подається заява\nпро анулювання реєстрації, є зареєстрованим згідно з положеннями\nпідпункту 2.3.1 пункту 2.3 статті 2 цього Закону більше двадцяти\nчотирьох календарних місяців, включаючи місяць реєстрації, та має\nза останні дванадцять поточних календарних місяців обсяги\nоподатковуваних операцій, менші за визначені зазначеним\nпідпунктом;\nб) ліквідаційна комісія платника податку, оголошеного\nбанкрутом, закінчує роботу або платник податку ліквідується за\nвласним бажанням чи за рішенням суду (фізична особа позбувається\nстатусу суб'єкта господарювання);\nв) особа, зареєстрована як платник податку, реєструється як\nплатник єдиного податку або стає суб'єктом інших спрощених систем\nоподаткування, які визначають особливий порядок нарахування чи\nсплати податку на додану вартість, відмінний від тих, що\nвстановлені цим Законом, чи звільняють таку особу від сплати цього\nподатку за рішенням суду або з будь-яких інших причин;\nг) зареєстрована як платник податку особа обирає відповідно\nдо цього Закону спеціальний режим оподаткування за ставками,\nіншими, ніж зазначені у статті 6 та статті 8-1 цього Закону;\nґ) особа, зареєстрована як платник податку, не надає\nподатковому органу декларації з цього податку протягом дванадцяти\nпослідовних податкових місяців або подає таку декларацію\n(податковий розрахунок), яка (який) свідчить про відсутність\nоподатковуваних поставок протягом такого періоду, а також у\nвипадках, визначених законодавством стосовно порядку реєстрації\nсуб'єктів господарювання;\nд) установчі документи особи, зареєстрованої як платник\nподатку, за рішенням суду визнані недійсними; { Пункт 9.8 статті 9\nдоповнено новим абзацом згідно із Законом N 2275-VI ( 2275-17 )\nвід 20.05.2010 }\nе) в Єдиному державному реєстрі юридичних осіб та фізичних\nосіб - підприємців зроблено запис про відсутність юридичної особи\nабо фізичної особи за її місцезнаходженням. { Пункт 9.8 статті 9\nдоповнено новим абзацом згідно із Законом N 2275-VI ( 2275-17 )\nвід 20.05.2010 }\nАнулювання реєстрації на підставах, визначених\nу підпункті \"а\" цього пункту, здійснюється за заявою платника\nподатку.\nАнулювання реєстрації на підставах, визначених у підпунктах\n\"б\" - \"е\" цього пункту, здійснюється за ініціативою відповідного\nподаткового органу або такої особи. { Абзац десятий пункту 9.8\nстатті 9 із змінами, внесеними згідно із Законом N 2275-VI\n( 2275-17 ) від 20.05.2010 }\nУ разі анулювання реєстрації платник податку позбавляється\nправа на нарахування податкового кредиту та отримання бюджетного\nвідшкодування, але у строки, визначені законом, є зобов'язаним\nпогасити суму податкових зобов'язань або податкового боргу з цього\nподатку, що виникли до такого анулювання, за їх наявності,\nнезалежно від того, чи буде така особа залишатися зареєстрованою\nяк платник цього податку на дату сплати такої суми податку, чи ні.\nУ разі якщо за наслідками останнього податкового періоду\nособа має право на отримання бюджетного відшкодування, таке\nвідшкодування надається протягом строків, визначених цим Законом,\nнезалежно від того, чи буде така особа залишатися зареєстрованою\nяк платник цього податку на дату отримання такого бюджетного\nвідшкодування, чи ні. Це правило не поширюється на осіб,\nзазначених у підпункті \"в\" цього пункту.\nПодатковий орган не може відмовити в анулюванні реєстрації у\nразі існування підстав, визначених у підпунктах \"а\"-\"б\" цього\nпункту, та зобов'язаний прийняти самостійне рішення про анулювання\nреєстрації на підставах, визначених у підпунктах \"в\" - \"е\" цього\nпункту. { Абзац тринадцятий пункту 9.8 статті 9 із змінами,\nвнесеними згідно із Законом N 2275-VI ( 2275-17 ) від 20.05.2010 }\nРішення про анулювання реєстрації за заявою платника податку\nприймається у строки, визначені цією статтею для податкової\nреєстрації.\nПлатник податку зобов'язаний повернути податковому органу\nреєстраційне свідоцтво:\nякщо анулювання реєстрації здійснюється за ініціативою\nплатника податку, - разом із наданням заяви про таке анулювання;\nякщо анулювання реєстрації здійснюється за ініціативою\nподаткового органу, - протягом двадцяти календарних днів від дня\nприйняття рішення про анулювання. У цьому випадку затримка у\nповерненні такого свідоцтва прирівнюється до затримки у наданні\nподаткової звітності з цього податку.\nПри анулюванні реєстрації останнім податковим періодом\nвважається період, який розпочинається від дня, наступного за\nостаннім днем попереднього податкового періоду, та закінчується\nднем такого анулювання.\nПлатник податку, в обліку якого на день анулювання реєстрації\nзнаходяться товарні залишки або основні фонди, стосовно яких був\nнарахований податковий кредит у минулих або поточному податкових\nперіодах, зобов'язаний визнати умовний продаж таких товарів за\nзвичайними цінами та відповідно збільшити суму своїх податкових\nзобов'язань за наслідками податкового періоду, протягом якого\nвідбувається таке анулювання.\nСтаття 10. Особи, відповідальні за нарахування, утримання\nта сплату (перерахування) податку до бюджету\n10.1. Особами, відповідальними за нарахування, утримання та\nсплату (перерахування) податку до бюджету, є:\nа) платники податку, визначені у статті 2 цього Закону;\nб) митний орган при справлянні податку з осіб, визначених у\nпункті 2.4 статті 2 цього Закону;\nв) у разі якщо сплата податку особами, визначеними\nу пункті 2.4 статті 2 цього Закону, розстрочується шляхом надання\nподаткового векселя, - платник податку, який надав такий\nподатковий вексель;\nг) при наданні послуг нерезидентом - його постійне\nпредставництво, а при відсутності такого - особа, яка отримує такі\nпослуги, якщо місце надання таких послуг знаходиться на митній\nтериторії України;\nд) платники податку, визначені підпунктом 2.3.4 пункту 2.3\nстатті 2 цього Закону, що здійснюють операції з реалізації\nконфіскованого майна.\n10.2. Платники податку, визначені у підпунктах \"а\", \"в\", \"г\",\n\"д\" пункту 10.1 цієї статті, відповідають за дотримання\nдостовірності та своєчасності визначення сум податку, а також за\nповноту та своєчасність його внесення до бюджету відповідно до\nзакону. Особа, яка згідно з вимогами пункту 2.2 статті 2 цього\nЗакону мала зареєструватися платником податку, але не здійснила\nтаку реєстрацію, несе обов'язки з нарахування та сплати цього\nподатку, а також відповідальність за його ненарахування або\nнесплату на рівні особи, зареєстрованої як платник податку, без\nправа виписки податкової накладної та нарахування податкового\nкредиту.\n10.3. Платники податку, визначені у пункті 2.4 статті 2 цього\nЗакону, відповідають за дотримання правил надання інформації для\nрозрахунку бази оподаткування (суми податку, належного до сплати)\nособі, визначеній у підпункті \"б\" пункту 10.1 цієї статті.\n10.4. Контроль за правильністю нарахування та сплати\n(перерахування) податку до бюджету здійснюється відповідним\nподатковим органом, а при імпорті товарів із сплатою податку при\nйого митному оформленні - відповідним митним органом за правилами,\nвстановленими спільним рішенням центральних податкового та митного\nорганів.\n10.5. Суми податку, нараховані митним органом, підлягають\nзарахуванню платниками податку безпосередньо на рахунки державного\nбюджету (державного казначейства).\nАвальований вексель, виданий імпортером товарів (супутніх\nпослуг), є засобом забезпечення їх доставки до митниць призначення\nта належної сплати податку до бюджету. { Абзац другий пункту 10.5\nстатті 10 в редакції Закону N 2771-IV ( 2771-15 ) від 07.07.2005 }\n10.6. Форми декларації та податкових розрахунків з цього\nподатку встановлюються відповідно до закону."
    },
    {
      "provision_ref": "art11",
      "section": "11",
      "title": "Стаття 11. Прикінцеві положення",
      "content": "11.1. Закон України \"Про податок на додану вартість\" набирає\nчинності з 1 жовтня 1997 року. { Пункт 11.1 статті 11 із змінами,\nвнесеними згідно із Законами N 403/97-ВР від 27.06.97, N 460/97-ВР\nвід 16.07.97 }\nУ разі коли за договорами, укладеними до набрання чинності\nцим Законом, які передбачали здійснення операцій, звільнених від\nоподаткування згідно з підпунктами \"г\", \"д\" пункту 1 статті 5\nДекрету Кабінету Міністрів України \"Про податок на добавлену\nвартість\" ( 14-92 ), було здійснено витрати або проведено\nрозрахунки до моменту прийняття цього Закону, платники податку, що\nє сторонами таких договорів, оподатковують такі операції за таким\nдоговором згідно з правилами, встановленими зазначеним Декретом.\n{ Пункт 11.1 статті 11 доповнено абзацом згідно із Законом\nN 550/97-ВР від 26.09.97 }\n11.2. До приведення інших законодавчих актів у відповідність\nз нормами цього Закону вони діють у частині, що не суперечить\nцьому Закону.\n11.3. Визнати таким, що втратив чинність, Декрет Кабінету\nМіністрів України від 26 грудня 1992 року N 14-92 \"Про податок на\nдобавлену вартість\" (Відомості Верховної Ради України, 1993 р.,\nN 10, ст.78, N 26, ст.281, N 34, ст.356, N 49, ст.458, N 50,\nст.471; 1994 р., N 20, ст. 120, N 22, ст.149, N 27, ст. 220;\n1995 р., N 44, ст.318; 1996 р., N 25, ст. 101, N 27, ст. 128,\nN 31, ст. 147, N 41, ст.ст. 190, 192).\n11.4. Зміни порядку оподаткування податком на додану вартість\nможуть здійснюватися лише шляхом внесення змін до цього Закону\nокремим законом з питань оподаткування цим податком. У разі якщо\nіншим законом, незалежно від часу його прийняття, встановлюються\nправила оподаткування цим податком, відмінні від зазначених у\nцьому Законі, пріоритет мають норми цього Закону. Це правило не\nпоширюється на міжнародний договір (угоду), згода на\nобов'язковість якого (якої) надана Верховною Радою України.\n{ Пункт 11.4 статті 11 в редакції Закону N 2505-IV ( 2505-15 ) від\n25.03.2005 }\n11.5. З моменту набрання чинності цим Законом платники\nподатку при імпорті товарів на митну територію України, за умови\nоформлення митної декларації (за винятком тимчасової чи неповної,\nперіодичної чи попередньої декларації), можуть за власним бажанням\nнадавати органам митного контролю податковий вексель на суму\nподаткового зобов'язання зі строком погашення на тридцятий\nкалендарний день з дня його поставки органу митного контролю, один\nпримірник якого залишається в органі митного контролю, другий\nнадсилається органом митного контролю на адресу органу державної\nподаткової служби за місцем реєстрації платника податку, а третій\nзалишається платнику податку;\nподатковий вексель підлягає обов'язковому підтвердженню\nкомерційними банками шляхом авалю;\nкомерційні банки зобов'язані оплатити податковий вексель у\nразі його непогашення платником у строк;\nплатник податку може за самостійним рішенням достроково\nпогасити вексель шляхом перерахування коштів до бюджету або шляхом\nзаліку сум бюджетного відшкодування, підтвердженого податковим\nорганом;\nякщо термін сплати зобов'язань по податковому векселю виникає\nдо закінчення терміну подачі декларації до податкового органу за\nзвітний (податковий) період, у якому відбулася його поставка\nоргану митного контролю, платник податку не включає суму\nзобов'язань по векселю до складу податкових зобов'язань та погашає\nвексель шляхом перерахування коштів до бюджету. При цьому платник\nподатку має право на включення перерахованої суми зобов'язань по\nвекселю до складу податкового кредиту у звітному (податковому)\nперіоді, в якому відбулася така сплата;\nякщо термін сплати зобов'язань по податковому векселю виникає\nпісля закінчення терміну подачі декларації до податкового органу\nза звітний (податковий) період, в якому відбулася його поставка\nоргану митного контролю, сума зобов'язань по такому податковому\nвекселю включається до складу податкових зобов'язань платника в\nзвітному (податковому) періоді, в якому відбулася його поставка\nоргану митного контролю. При цьому платник податку має право на\nвключення до складу податкового кредиту суми зобов'язань по\nподатковому векселю у наступному звітному (податковому) періоді за\nумови погашення суми податкових зобов'язань шляхом перерахування\nкоштів до бюджету;\nякщо платник податку на дату поставки податкового векселя\nоргану митного контролю має підтверджену податковим органом суму\nбюджетного відшкодування, яка дорівнює або більша ніж сума\nзобов'язання по такому векселю, платник податку має право включити\nсуму зобов'язань по податковому векселю до складу податкових\nзобов'язань за звітний (податковий) період, в якому відбулася його\nпоставка органу митного контролю. При цьому податковий вексель\nвважається погашеним та платник податку має право на включення до\nскладу податкового кредиту суми зобов'язань по податковому векселю\nу наступному звітному (податковому) періоді;\nКабінет Міністрів України має право визначити більш довгі\nстроки погашення податкового векселя для окремих видів діяльності,\nякі мають сезонний характер або здійснюються з використанням\nдовгострокових договорів;\nобов'язки з погашення податкового векселя не можуть\nпередаватися іншим особам, податковий вексель не підлягає\nіндосаменту; проценти або інші види плати за користування\nподатковим векселем не нараховуються;\nпорядок випуску, обігу і погашення податкових векселів\n( 1104-97-п ) встановлюється Кабінетом Міністрів України.\nДія цього пункту не поширюється на операції із ввезення на\nмитну територію України: { Абзац одинадцятий пункту 11.5 статті 11\nв редакції Законів N 107-VI ( 107-17 ) від 28.12.2007 - зміну\nвизнано неконституційною згідно з Рішенням Конституційного Суду\nN 10-рп/2008 ( v010p710-08 ) від 22.05.2008, N 309-VI ( 309-17 )\nвід 03.06.2008 }\nпідакцизних товарів; { Абзац пункту 11.5 статті 11 в редакції\nЗаконів N 107-VI ( 107-17 ) від 28.12.2007 - зміну визнано\nнеконституційною згідно з Рішенням Конституційного Суду\nN 10-рп/2008 ( v010p710-08 ) від 22.05.2008, N 309-VI ( 309-17 )\nвід 03.06.2008 }\nтоварів, що відносяться до товарних груп 1-24 згідно з УКТ\nЗЕД ( 2371а-14 ); { Абзац пункту 11.5 статті 11 в редакції Законів\nN 107-VI ( 107-17 ) від 28.12.2007 - зміну визнано\nнеконституційною згідно з Рішенням Конституційного Суду\nN 10-рп/2008 ( v010p710-08 ) від 22.05.2008, N 309-VI ( 309-17 )\nвід 03.06.2008 }\nтоварів за товарною підпозицією 2709 00 та товарними\nпозиціями 2710, 2711 згідно з УКТ ЗЕД ( 2371а-14 ); { Абзац пункту\n11.5 статті 11 в редакції Законів N 107-VI ( 107-17 ) від\n28.12.2007 - зміну визнано неконституційною згідно з Рішенням\nКонституційного Суду N 10-рп/2008 ( v010p710-08 ) від 22.05.2008,\nN 309-VI ( 309-17 ) від 03.06.2008 }\nбудь-яких товарів, що здійснюється особою, яка була\nзареєстрована як платник цього податку менш ніж за дванадцять\nкалендарних місяців до місяця, у якому здійснюється таке ввезення,\nкрім товарів, що ввозяться з метою включення до складу основних\nфондів такого платника податку за рішенням Кабінету Міністрів\nУкраїни; { Абзац пункту 11.5 статті 11 в редакції Закону N 107-VI\n( 107-17 ) від 28.12.2007 - зміну визнано неконституційною згідно\nз Рішенням Конституційного Суду N 10-рп/2008 ( v010p710-08 ) від\n22.05.2008, N 309-VI ( 309-17 ) від 03.06.2008 }\nбудь-яких товарів, що здійснюється суб'єктами оподаткування\nза правилами, встановленими законодавством з питань спрощених\nсистем оподаткування, які передбачають сплату цього податку у\nспосіб, відмінний від встановленого цим Законом. { Абзац пункту\n11.5 статті 11 в редакції Закону N 107-VI ( 107-17 ) від\n28.12.2007 - зміну визнано неконституційною згідно з Рішенням\nКонституційного Суду N 10-рп/2008 ( v010p710-08 ) від 22.05.2008,\nN 309-VI ( 309-17 ) від 03.06.2008 }\nПлатниками податку, що виконують проекти технологічних парків\nзгідно із Законом України \"Про спеціальний режим інноваційної\nдіяльності технологічних парків\" ( 991-14 ), при імпорті нових\nустаткування, обладнання, комплектуючих надається органам митного\nконтролю податковий вексель зі строком погашення на 720\nкалендарний день, а при імпорті матеріалів, які не виробляються в\nУкраїні, надається податковий вексель на суму податкового\nзобов'язання зі строком погашення на 180 календарний день з дня\nнадання векселя органу митного контролю. { Пункт 11.5 статті\nдоповнено абзацом згідно із Законом 11 N 3333-IV ( 3333-15 ) від\n12.01.2006 }\n11.6. До 1 січня 2000 року діють положення цього Закону, які\nстосуються встановлення нульової ставки податку на додану вартість\nз поставки:\nвугілля та продуктів його збагачення, вугільних і торфових\nбрикетів;\nелектроенергії;\nгазу, імпортованого в Україну. { Пункт 11.6 статті 11\nдоповнено абзацом четвертим згідно із Законом N 799/97-ВР від\n30.12.97 }\nУ період з 1 травня 2000 року до 1 січня 2001 року в разі\nекспорту шляхом бартерних (товарообмінних) операцій сума податку\nна додану вартість, сплачена (нарахована) у зв'язку з придбанням\nтоварів (робіт, послуг), не відноситься на збільшення податкового\nкредиту, а включається до складу валових витрат виробництва\n(обігу) платника податку. { Абзац п'ятий пункту 11.6 статті 11 в\nредакції Закону N 1712-III ( 1712-14 ) від 11.05.2000 }\n11.9. До приведення законодавчих актів України щодо\nоподаткування давальницької сировини у відповідність з нормами\nцього Закону сплата податку на додану вартість по операціях з\nввезення давальницької сировини на митну територію України\nздійснюється у порядку, встановленому Законом України \"Про\nоперації з давальницькою сировиною у зовнішньоекономічних\nвідносинах\" ( 327/95-ВР ).\nДо повного виконання договорів у такому ж порядку\nздійснюється оподаткування податками (зборами), базою\nоподаткування яких є митна вартість товарів усіх товарних груп\nготової продукції, виробленої з давальницької сировини резидента,\nяка повертається (ввозиться) на митну територію України, за умови,\nщо за договорами з переробки сировини були проведені фактичні\nвитрати до 1 жовтня 1997 року, або якщо така давальницька сировина\nповністю або частково була експортована до 1 жовтня 1997 року.\n{ Пункт 11.9 статті 11 доповнено абзацом згідно із Законом\nN 644/97-ВР від 19.11.97; із змінами, внесеними згідно із Законом\nN 977-XIV ( 977-14 ) від 15.07.99 }\n11.11. Тимчасово, до набрання чинності Податковим кодексом\nУкраїни, платники податку, які продають теплову енергію, газ\nприродний (крім скрапленого), включаючи вартість його\nтранспортування, надають послуги водопостачання, водовідведення,\nчи надають послуги, вартість яких включається до складу квартирної\nплати чи плати за утримання житла, фізичним особам, бюджетним\nустановам, не зареєстрованим платниками цього податку, а також\nжитлово-експлуатаційним конторам, квартирно-експлуатаційним\nчастинам, товариствам співвласників житла, іншим подібним\nплатникам податку, які здійснюють збір коштів від зазначених\nпокупців з метою подальшого їх перерахування продавцям таких\nтоварів (послуг) у компенсацію їх вартості (далі - ЖЕКи),\nвизначають базу оподаткування операцій з поставки таких товарів\n(послуг) за касовим способом. За касовим способом визначається\nтакож база оподаткування операцій з поставки зазначених товарів\n(послуг) для ЖЕКів та бюджетних установ, що отримують ці товари\n(послуги), у разі якщо вони зареєстровані як платники податку.\n{ Абзац перший пункту 11.11 статті 11 із змінами, внесеними згідно\nіз Законом N 857-IV ( 857-15 ) від 22.05.2003 }\nПри зміні способу визначення бази оподаткування, суми\nподаткових зобов'язань та податкового кредиту (включаючи суми\nбюджетного або експортного відшкодування), нараховані до початку\nзастосування касового способу або після закінчення строку його\nзастосування, не підлягають перерахунку у зв'язку зі зміною такого\nспособу.\nТерміни, що використовуються у цьому пункті, мають таке\nзначення:\nпослуги, вартість яких включається до складу квартирної плати\nчи плати за утримання житла - послуги з технічного обслуговування\nліфтів та диспетчерських систем, систем протипожежної автоматики\nта димовидалення, побутових електроплит, обслуговування\nдимовентиляційних каналів, внутрішньобудинкових систем\nводотеплопостачання, водовідведення та зливової каналізації,\nвивезення та утилізації твердого побутового та грубого сміття,\nприбирання будинкової та прибудинкової території, а також інші\nпослуги, які надаються ЖЕКами зазначеним у цьому пункті покупцям\nза їх рахунок.\n11.12. { Абзац перший пункту 11.12 статті 11 виключено на\nпідставі Закону N 2505-IV ( 2505-15 ) від 25.03.2005 }\nНа період дії угоди про розподіл продукції податок на додану\nвартість сплачується з урахуванням особливостей, передбачених\nЗаконом України \"Про угоди про розподіл продукції\". { Пункт 11.12\nстатті 11 доповнено абзацом згідно із Законом N 1807-III\n( 1807-14 ) від 08.06.2000 }\n11.14. У разі використання платниками податку на додану\nвартість при розрахунках із споживачами електронних\nконтрольно-касових апаратів касовий чек має містити дані про\nзагальну суму коштів, що підлягає сплаті покупцем з урахуванням\nподатку на додану вартість, та суму цього податку, що сплачується\nу складі загальної суми.\nПорядок обчислення та накопичення електронними\nконтрольно-касовими апаратами сум податку на додану вартість\nвстановлює Кабінет Міністрів України.\n11.20. До прийняття Податкового кодексу України у випадках,\nколи платник податку здійснює операції з поставки особам, які не\nзареєстровані як платники податку, сільськогосподарської продукції\nта продуктів її переробки, раніше придбаних (заготовлених) таким\nплатником податку у фізичних осіб, які не є платниками цього\nподатку, об'єктом оподаткування є торгова націнка (надбавка),\nвстановлена таким платником податку. { Статтю 11 доповнено пунктом\n11.20 згідно із Законом N 644/97-ВР від 19.11.97; із змінами,\nвнесеними згідно із Законом N 645-XIV ( 645-14 ) від 13.05.99, в\nредакції Закону N 1779-IV ( 1779-15 ) від 15.06.2004 }\n11.21. Сума податку на додану вартість, що повинна\nсплачуватися до бюджету переробними підприємствами всіх форм\nвласності за реалізовані ними молоко та молочну продукцію, м'ясо\nта м'ясопродукти, у повному обсязі спрямовується виключно на\nвиплату дотацій сільськогосподарським товаровиробникам за продані\nними переробним підприємствам молоко і м'ясо в живій вазі.\nПорядок нарахування, виплати і використання зазначених коштів\nвизначається Кабінетом Міністрів України.\nЗазначена норма діє без обмеження строку її застосування і\nпризупиняється, коли у законі про Державний бюджет України на\nвідповідний рік передбачено, що сума податку на додану вартість,\nяка сплачується до бюджету переробними підприємствами всіх форм\nвласності за реалізовані ними молоко та молочну продукцію, м'ясо\nта м'ясопродукти та іншу продукцію переробки тварин і птиці,\nзакуплених у живій вазі (шкури, субпродукти, м'ясо-кісткове\nборошно), спрямовується до спеціального фонду державного бюджету з\nподальшим використанням на здійснення доплат на одну корову,\nнаявну на 1 січня відповідного року, на підставі довідок, виданих\nсільськими, селищними, міськими чи районними у містах радами, -\nдля фізичних осіб та копії звіту про стан тваринництва (форма N 24\n(річна) стосовно наявності корів, засвідчену органами\nдержавної статистики, - для юридичних осіб у порядку,\nвизначеному Кабінетом Міністрів України.\nСума податку на додану вартість, що підлягає сплаті до\nбюджету сільськогосподарськими підприємствами усіх форм власності,\nякі не обрали спеціальний режим оподаткування діяльності у сфері\nсільського, лісового господарства та рибальства, передбачений\nстаттею 8-1 цього Закону, і на загальних підставах вважаються\nплатником податку на додану вартість, за реалізовані ними молоко,\nхудобу, птицю, вовну, а також за молочну продукцію та\nм'ясопродукти, вироблені у власних переробних цехах, повністю\nзалишається у розпорядженні цих сільськогосподарських підприємств\nі спрямовується на підтримку власного виробництва тваринницької\nпродукції.\n11.22. Тимчасово до 1 січня 2009 року зупинити дію статті\n8-1 цього Закону.\n11.23. На період виконання робіт щодо підготовки до зняття і\nзняття енергоблоків Чорнобильської АЕС з експлуатації та\nперетворення об'єкта \"Укриття\" на екологічно безпечну систему, які\nвиконуються за рахунок коштів міжнародної технічної допомоги, що\nнадається на безоплатній та безповоротній основі, або за рахунок\nкоштів, які передбачаються в державному бюджеті як внесок України\nдо Чорнобильського фонду \"Укриття\" для реалізації міжнародної\nпрограми - Плану здійснення заходів на об'єкті \"Укриття\"\nвідповідно до положень Рамкової угоди між Україною та Європейським\nбанком реконструкції та розвитку стосовно діяльності\nЧорнобильського фонду \"Укриття\" в Україні ( 996_004 ) та Угоди про\nгрант (проект ядерної безпеки Чорнобильської АЕС) між Європейським\nбанком реконструкції та розвитку, Урядом України і Чорнобильською\nатомною електростанцією ( 996_729 ):\nзвільняються від оподаткування операції з імпорту товарів\n(сировини, матеріалів, устаткування та обладнання);\nоподатковуються за нульовою ставкою операції з поставки\nтоварів (сировини, матеріалів, устаткування та обладнання),\nвиконання робіт та поставки послуг на митній території України, що\nздійснюються в рамках міжнародної технічної допомоги. Суми податку\nна додану вартість, сплачені платником податку - виконавцем робіт,\nпослуг за контрактом, укладеним з отримувачем міжнародної\nтехнічної допомоги (реципієнтом) або з особою-нерезидентом, яка\nуклала контракт з реципієнтом, відшкодовуються із бюджету протягом\nмісяця, наступного після подання податкової декларації, за умови\nнаявності належним чином оформлених документів та підтвердження їх\nматеріалами документальної перевірки.\nЦі пільги не поширюються на операції, що стосуються\nпідакцизних товарів та товарів 1-24 груп Української класифікації\nтоварів зовнішньоекономічної діяльності ( 2371а-14 , 2371б-14 ,\n2371в-14 , 2371г-14 ).\nУ разі порушення цільового використання зазначених товарів\nабо виконання робіт та поставки послуг платник податку\nзобов'язаний збільшити податкові зобов'язання за результатами\nподаткового періоду, на який припадає таке порушення, на суму\nподатку на додану вартість, що мала бути сплачена в момент\nімпорту таких товарів або виконання робіт та поставки послуг на\nмитній території, а також сплатити пеню, нараховану на таку суму\nподатку, виходячи з 120 відсотків облікової ставки Національного\nбанку України, що діяла на день збільшення податкового\nзобов'язання, та за період від дати імпорту таких товарів або\nвиконання робіт і поставки послуг до дати збільшення податкових\nзобов'язань.\n11.34. Тимчасово, до 1 січня 2016 року, суб'єкти\nлітакобудування, що підпадають під дію норм статті 2 Закону\nУкраїни \"Про розвиток літакобудівної промисловості\" ( 2660-14 ),\nзвільняються від сплати податку на додану вартість по операціях з:\nввезення (пересилання) на митну територію України під митним\nрежимом імпорту (реімпорту) товарів, крім підакцизних, що\nвикористовуються для потреб літакобудівної промисловості, якщо\nтакі товари є звільненими від оподаткування ввізним митом згідно\nіз нормами пункту \"р\" статті 19 Закону України \"Про Єдиний митний\nтариф\" ( 2097-12 );\nпоставки на митну територію України результатів\nнауково-дослідних і дослідницько-конструкторських робіт, які\nвиконуються для потреб літакобудівної промисловості.\nУ разі порушення вимог, встановлених цим пунктом, до\nплатників податку - суб'єктів літакобудування застосовуються норми\nпідпункту 17.1.6-1 пункту 17.1 статті 17 Закону України \"Про\nпорядок погашення зобов'язань платників податків перед бюджетами\nта державними цільовими фондами\" ( 2181-14 ).\n11.37. Тимчасово до 1 січня 2015 року звільняються від\nоподаткування операції з імпорту товарів, визначених пунктом \"о\"\nстатті 19 Закону України \"Про Єдиний митний тариф\" ( 2097-12 ), а\nтакож операції з поставки цих товарів видавництвам і підприємствам\nполіграфії на території України. { Абзац перший пункту 11.37\nстатті 11 із змінами, внесеними згідно із Законом N 1300-IV\n( 1300-15 ) від 20.11.2003, N 521-VI ( 521-17 ) від 18.09.2008 }\nУ разі нецільового використання зазначених товарів платник\nподатку зобов'язаний збільшити податкові зобов'язання за\nнаслідками податкового періоду, на який припадає таке порушення,\nна суму податку на додану вартість, що мала бути сплачена в момент\nімпорту таких товарів, а також сплатити пеню відповідно до\nзаконодавства України.\n11.38. Тимчасово до 1 січня 2015 року звільняються від\nоподаткування операції з виконання робіт та поставки послуг у\nвидавничій діяльності, діяльності з виготовлення та розповсюдження\nвидавництвами, видавничими організаціями, підприємствами\nполіграфії, розповсюджувачами книжкової продукції, виробленої в\nУкраїні, операції з виробництва та/або поставки паперу і картону,\nвироблених в Україні для виготовлення книжкової продукції, а також\nоперації з поставки книжкової продукції, виробленої в Україні,\nкрім послуг реклами, розміщення матеріалів рекламного та\nеротичного характеру і видань рекламного та еротичного характеру.\n{ Статтю 11 доповнено пунктом 11.38 згідно із Законом N 601-IV\n( 601-15 ) від 06.03.2003; в редакції Закону N 1300-IV ( 1300-15 )\nвід 20.11.2003; із змінами, внесеними згідно із Законом N 521-VI\n( 521-17 ) від 18.09.2008 }\n11.40. Тимчасово до 1 січня 2015 року звільняються від\nоподаткування операції з виконання робіт та поставки послуг\nсуб'єктами підприємницької діяльності - резидентами України, які\nодночасно здійснюють видавничу діяльність, діяльність з\nвиготовлення, розповсюдження книжкової продукції та виробництва\nпаперу і картону. При цьому валовий дохід такого суб'єкта\nпідприємницької діяльності, отриманий від видавничої діяльності,\nдіяльності з виготовлення, розповсюдження книжкової продукції та\nвиробництва паперу і картону, має становити не менше 100 відсотків\nвід загальної суми його валового доходу за перший звітний\n(податковий) період з часу створення такого суб'єкта\nпідприємницької діяльності або не менше 50 відсотків від загальної\nсуми його валового доходу за попередній звітний (податковий) рік.\n{ Статтю 11 доповнено пунктом 11.40 згідно із Законом N 1300-IV\n( 1300-15 ) від 20.11.2003; із змінами, внесеними згідно із\nЗаконом N 521-VI ( 521-17 ) від 18.09.2008 }\n11.42. Норми пункту 4.5 статті 4 та абзацу третього\nпідпункту 7.7.3 пункту 7.7 статті 7 цього Закону не поширюються на\nзаборгованість, до якої застосовуються механізми списання,\nвзаєморозрахунків, реструктуризації та/або часткової оплати на\nумовах, визначених Законом України \"Про заходи, спрямовані на\nзабезпечення сталого функціонування підприємств\nпаливно-енергетичного комплексу\" ( 2711-15 ).\n11.42. Установити, що коли фізична особа - суб'єкт\nпідприємницької діяльності одночасно зареєстрована платником\nподатку на додану вартість і є платником єдиного податку за\nспрощеною системою оподаткування, обліку та звітності, на неї\nпоширюється порядок нарахування та сплати податку на додану\nвартість відповідно до цього Закону.\nЮридичні та фізичні особи - суб'єкти підприємницької\nдіяльності, які є платниками єдиного податку за спрощеною системою\nоподаткування, обліку та звітності та не зареєстровані платниками\nподатку на додану вартість, не мають права на нарахування податку,\nподатковий кредит та складання податкових накладних, а також на\nотримання бюджетного відшкодування.\n11.43. Сплата податку на додану вартість при ввезенні\nрухомого майна для здійснення операцій з ремонту у митному режимі\nпереробки, а також з метою модернізації, провадиться шляхом видачі\nпростого векселя у випадку та порядку, визначеному Кабінетом\nМіністрів України.\n11.44. Тимчасово до 1 січня 2009 року операції з поставки\nвідходів і брухту чорних металів, у тому числі операції з імпорту\nтаких товарів, звільняються від оподаткування. Перелік таких\nтоварів із зазначенням кодів згідно з УКТ ЗЕД ( 2371а-14 ,\n2371б-14 , 2371в-14 , 2371г-14 ) затверджує Кабінет Міністрів\nУкраїни.\n11.45. Тимчасово до 1 січня 2008 року в разі вивезення\n(експорту) товарів за межі митної території України шляхом\nбартерних (товарообмінних) операцій сума податку, сплачена\n(нарахована) у зв'язку з придбанням товарів (послуг), не\nвключається до складу податкового кредиту, а відноситься до складу\nвалових витрат платника податку.\n11.46. Звільняються від оподаткування операції з ввезення на\nмитну територію України племінних чистопородних тварин\nвеликої рогатої худоби або генетичного матеріалу (коди УКТ ЗЕД\n0102 10 10 00, 0102 10 30 00, 0102 10 90 00, 0511 10 00 00,\n0511 99 90 10) ( 2371а-14 ), що здійснюються суб'єктами\nспеціального режиму оподаткування, встановленого статтею 8-1 цього\nЗакону. Операції з подальшої поставки зазначених племінних\nчистопородних тварин великої рогатої худоби або генетичного\nматеріалу оподатковуються у загальному порядку.\n11.47. Протягом дії норм ратифікованих Верховною Радою\nУкраїни міжнародних договорів (угод) України з питань космічної\nдіяльності щодо створення космічної техніки (включаючи агрегати,\nсистеми та їх комплектуючі для космічних комплексів, космічних\nракет-носіїв, космічних апаратів та наземних сегментів космічних\nсистем), але не пізніше 1 січня 2015 року, звільняються від сплати\nподатку на додану вартість операції з:\nа) поставки у митному режимі імпорту товарів, визначених у\nпункті \"я\" частини першої статті 19 Закону України \"Про Єдиний\nмитний тариф\" ( 2097-12 ), у межах граничних обсягів, встановлених\nКабінетом Міністрів України, за умови цільового використання таких\nтоварів у виробництві космічної техніки (включаючи агрегати,\nсистеми та їх комплектуючі для космічних комплексів, космічних\nракет-носіїв, космічних апаратів та наземних сегментів космічних\nсистем), резидентами - суб'єктами космічної діяльності, які\nотримали ліцензію на право здійснення такої діяльності та беруть\nучасть у реалізації таких договорів (угод). Перелік таких\nрезидентів - суб'єктів космічної діяльності встановлюється\nспеціально уповноваженим центральним органом виконавчої влади, що\nреалізує державну політику в галузі космічної діяльності.\nУ разі порушення цільового використання товарів або\nперевищення граничних обсягів їх імпорту, встановлених Кабінетом\nМіністрів України, відповідний суб'єкт космічної діяльності, який\nфактично скористався правом на податкову пільгу, вважається таким,\nщо умисно ухиляється від оподаткування та підпадає під дію\nпідпункту 17.1.6-1 пункту 17.1 статті 17 Закону України \"Про\nпорядок погашення зобов'язань платників податків перед бюджетами\nта державними цільовими фондами\" ( 2181-14 );\nб) поставки на митній території України результатів\nнауково-дослідних і дослідницько-конструкторських робіт, які\nвиконуються платниками податку за рахунок кредитних коштів,\nзалучених під гарантії Кабінету Міністрів України для фінансування\nратифікованого Верховною Радою України Договору між Україною та\nФедеративною Республікою Бразилія про довгострокове\nспівробітництво щодо використання ракети-носія \"Циклон-4\" на\nпусковому центрі Алкантара, на користь резидентів - суб'єктів\nкосмічної діяльності, які отримали ліцензію на право її здійснення\nта беруть участь у реалізації такого Договору. З метою\nзастосування цієї пільги Кабінет Міністрів України встановлює\nпорядок ( 1170-2009-п ) ведення реєстру зазначених\nнауково-дослідних і дослідницько-конструкторських робіт.\nУ разі порушення умов звільнення від оподаткування\nрезультатів науково-дослідних і дослідницько-конструкторських\nробіт, а саме при їх поставці для цілей, не передбачених\nзазначеним Договором, платник податку, що фактично скористався\nправом на податкову пільгу, вважається таким, що умисно ухиляється\nвід оподаткування та підпадає під дію підпункту 17.1.6-1 пункту\n17.1 статті 17 Закону України \"Про порядок погашення зобов'язань\nплатників податків перед бюджетами та державними цільовими\nфондами\" ( 2181-14 ).\n11.48. До 1 вересня 2012 року податок на додану вартість не\nсправляється під час ввезення на митну територію України предметів\nпід митним режимом імпорту (реімпорту), які звільняються від\nоподаткування ввізним митом згідно з нормами пункту \"щ-2\" частини\nпершої статті 19 Закону України \"Про Єдиний митний тариф\"\n( 2097-12 ).\nПри порушенні цільового використання таких предметів або при\nїх відчуженні на митній території України за будь-яку компенсацію\nзастосовуються норми підпункту 17.1.6-1 пункту 17.1 статті 17\nЗакону України \"Про порядок погашення зобов'язань платників\nподатків перед бюджетами та державними цільовими фондами\"\n( 2181-14 )."
    }
  ],
  "definitions": []
}