{
  "id": "ua-law-566-96",
  "type": "statute",
  "title": "Закон України (566/96-ВР)",
  "title_en": "",
  "short_name": "566/96-ВР",
  "status": "in_force",
  "issued_date": "1996-12-05",
  "url": "https://zakon.rada.gov.ua/laws/show/566/96-ВР",
  "description": "Official legislative act of Ukraine ingested from the Verkhovna Rada legal portal.",
  "provisions": [
    {
      "provision_ref": "art1",
      "section": "1",
      "title": "Стаття 1. Визначення основних термінів і понять",
      "content": "У цьому Законі терміни і поняття вживаються в такому\nзначенні:\nветеринарна медицина - галузь, що охоплює систему наук про\nхвороби тварин, їх профілактику, діагностику, лікування,\nвизначення якості харчових продуктів і сировини тваринного\nпоходження та діяльність, спрямовану на збереження здоров'я і\nпродуктивності тварин, запобігання захворюванням і захист людей\nвід хвороб, спільних для тварин і людей;\nветеринарне та епізоотичне благополуччя - оптимальні умови\nдля життя тварин, що запобігають захворюваності та шкідливому\nвпливові факторів довкілля на їх здоров'я, продуктивність,\nзабезпечують профілактику хвороб, у тому числі спільних для тварин\nі людей;\nветеринарно-санітарна експертиза - комплекс діагностичних і\nспеціальних досліджень щодо визначення якості продуктів та\nсировини тваринного та рослинного походження, що призначаються для\nхарчування людей, годівлі тварин і подальшої переробки;\nготові харчові продукти тваринного походження - консерви\nм'ясні, м'ясо-рослинні та рибні, сири, масло вершкове, маргарин,\nжири, сухе молоко, продукти дитячого харчування, ковбасні вироби,\nм'ясні концентрати тощо;\nзасоби ветеринарної медицини - призначені для ветеринарної\nдіяльності матеріали, обладнання, прилади, інструменти, спеціальні\nавтомобілі тощо;\nзасоби захисту тварин - імунобіологічні, біологічні,\nрослинні, хімічні, хіміко-фармацевтичні та інші ветеринарні\nпрепарати;\nепізоотія - поширення заразних захворювань тварин за відносно\nкороткий проміжок часу на значній території, що характеризується\nбезперервністю епізоотичного процесу;\nкарантин профілактичний - заходи щодо запобігання занесенню\nзаразних захворювань, що передбачають ізольоване утримання та\nпроведення діагностичних досліджень тварин, яких завозять у\nгосподарство;\nкарантин тварин - правовий режим діяльності органів\nвиконавчої влади та органів місцевого самоврядування, підприємств,\nустанов та організацій, спрямований на локалізацію і ліквідацію\nспалахів небезпечних інфекційних захворювань тварин, що допускає\nвстановлення передбачених цим Законом тимчасових обмежень у\nздійсненні прав фізичних і юридичних осіб з покладанням на них\nдодаткових обов'язків;\nкарантинний ветеринарно-міліцейський пост - тимчасовий\nоб'єкт, що виставляється на кордоні карантинної зони відповідно до\nрішення Державної надзвичайної протиепізоотичної комісії з метою\nлокалізації та недопущення поширення інфекції;\nкарантинні хвороби тварин - особливо небезпечні заразні\nзахворювання тварин, що можуть завдати значної шкоди здоров'ю\nтварин і погіршити якість харчових продуктів або сировини\nтваринного походження;\nкорми рослинного походження - зерно фуражне, комбікорми,\nкормові суміші, макуха, шроти, коренеплоди, бульбоплоди, сіно,\nсінаж, солома тощо;\nкорми тваринного походження - борошно м'ясне, рибне, кров'яне\nта кісткове, сухі, комбіновані та живі корми для риби тощо;\nкормові добавки - білки, амінокислоти, вітаміни, мікро- та\nмакроелементи, ферментні препарати, кормові дріжджі, жири тощо;\nпродукти тваринного походження - м'ясо і м'ясопродукти,\nмолоко і молокопродукти, яйця, яєчний порошок, меланж,\nрибопродукти, мед та інші продукти бджільництва тощо;\nсировина тваринного походження - шкіра, вовна, волос, щетина,\nхутро, пух, пір'я, залози внутрішньої секреції, їх виділення,\nкишки, роги, копита, кістки, кокони шовковичного черв'яка, яєчна\nмаса для переробки, тваринні жири, легені, печінка, інші м'якушеві\nсубпродукти, жовч, кров, вощина тощо;\nспеціалісти ветеринарної медицини - лікарі та фельдшери\nветеринарної медицини, які здійснюють діагностичні, профілактичні,\nоздоровчі, лікувальні роботи у тваринництві, ветеринарно-санітарну\nекспертизу тваринницької та рослинницької продукції або надають\nінші ветеринарні послуги;\nтварини - сільськогосподарські, домашні, зоопаркові,\nлабораторні, дикі, циркові тварини та хутрові звірі, домашня і\nдика птиця, бджоли, риба, жаби, молюски, раки, шовкопряди, інші\nпредставники фауни та біологічні об'єкти - ембріони, інкубаційні\nяйця, запліднена ікра, зиготи, сперма тощо;\nфармакопея - збірник загальних вимог до засобів захисту\nтварин та методів контролю за їх якостю;\nштами мікроорганізмів - генетично однорідні популяції\nмікроорганізмів у межах виду з певними стабільними специфічними\nморфологічними ознаками і біологічними властивостями."
    },
    {
      "provision_ref": "art2",
      "section": "2",
      "title": "Стаття 2. Законодавство про ветеринарну медицину",
      "content": "В основу законодавства про ветеринарну медицину покладено\nКонституцію України ( 254к/96-ВР ), цей Закон, інші\nнормативно-правові акти.\nНормативно-правові акти, видані Державним департаментом\nветеринарної медицини Міністерства сільського господарства і\nпродовольства України (далі - Державний департамент ветеринарної\nмедицини) в межах його компетенції, є обов'язковими для виконання\nвсіма державними органами, а також підприємствами, установами,\nорганізаціями незалежно від відомчої підпорядкованості і форм\nвласності, посадовими особами та громадянами."
    },
    {
      "provision_ref": "art3",
      "section": "3",
      "title": "Стаття 3. Основні завдання ветеринарної медицини",
      "content": "Основними завданнями ветеринарної медицини є:\nохорона території України від занесення з територій інших\nдержав або з карантинної зони збудників карантинних хвороб тварин;\nпрофілактика, діагностика та лікування інфекційних,\nінвазійних і незаразних хвороб тварин;\nконтроль за випуском для реалізації доброякісних у\nветеринарному відношенні продуктів і сировини тваринного\nпоходження;\nзахист населення від хвороб, спільних для тварин і людей;\nконтроль за переміщенням, експортом та імпортом тварин,\nпродуктів і сировини тваринного походження, ветеринарних\nпрепаратів, кормів і кормових добавок;\nветеринарно-санітарна експертиза продуктів і сировини\nтваринного походження, а на ринках - також і продуктів рослинного\nпоходження, що призначаються для харчування людей, годівлі тварин\nі подальшої переробки;\nконтроль за якістю засобів захисту тварин, засобів\nветеринарної медицини та кормових добавок;\nбактеріологічний, радіологічний і токсикологічний контроль\nпродуктів тваринного і рослинного походження на ринках,\nм'ясокомбінатах, у холодильниках та на базах заготівлі, зберігання\nі реалізації продуктів тощо;\nздійснення ветеринарно-санітарної експертизи продуктів і\nсировини тваринного і рослинного походження, тварин, кормів,\nпреміксів, що призначаються для харчування людей, годівлі тварин і\nподальшої переробки, засобів захисту тварин у разі їх експорту та\nімпорту;\nсприяння підготовці спеціалістів ветеринарної медицини;\nконтроль за додержанням юридичними та фізичними особами\nветеринарно-санітарних вимог, спрямованих на захист довкілля;\nсприяння впровадженню в практику досягнень ветеринарної науки\nі передового досвіду.\nОргани управління ветеринарної медицини проводять свою\nдіяльність у взаємодії з органами виконавчої влади та органами\nмісцевого самоврядування, підприємствами, установами,\nорганізаціями та громадянами."
    },
    {
      "provision_ref": "art4",
      "section": "4",
      "title": "Стаття 4. Ветеринарна практика",
      "content": "Юридичні або фізичні особи можуть займатися підприємницькою\nветеринарною практикою за умови отримання спеціального дозволу\n(ліцензії), що видається в порядку, встановленому Кабінетом\nМіністрів України або уповноваженим ним органом.\nІноземні громадяни та особи без громадянства, які мають\nнеобхідну кваліфікацію, можуть займатися ветеринарною практикою на\nтериторії України відповідно до законодавства.\nПри закладах державної ветеринарної медицини можуть\nстворюватися госпрозрахункові об'єднання спеціалістів ветеринарної\nмедицини, що надають ветеринарні послуги на договірній основі."
    },
    {
      "provision_ref": "art5",
      "section": "5",
      "title": "Стаття 5. Кваліфікація спеціалістів ветеринарної медицини",
      "content": "Випускникам ветеринарних закладів освіти відповідно до Закону\nУкраїни \"Про освіту\" ( 1060-12 ) присвоюється кваліфікація,\nодержання якої, залежно від рівня та обсягу освіти, забезпечують:\nмолодшого спеціаліста ветеринарної медицини (фельдшера\nветеринарної медицини) - технікуми, училища, інші вищі заклади\nосвіти першого рівня акредитації;\nлікаря ветеринарної медицини, магістра - вищі заклади освіти\nтретього і четвертого рівнів акредитації.\nПідготовка спеціалістів ветеринарної медицини проводиться\nлише за стаціонарною формою навчання і, як правило, за рахунок\nДержавного бюджету України."
    },
    {
      "provision_ref": "art6",
      "section": "6",
      "title": "Стаття 6. Наукові ступені, вчені звання",
      "content": "Наукові ступені кандидата і доктора ветеринарних наук, учені\nзвання старшого наукового співробітника, доцента, професора\nвідповідно присуджуються та присвоюються згідно з законодавством.\nСпеціалістам ветеринарної медицини, які мають почесне звання,\nкваліфікацію магістра, науковий ступінь кандидата або доктора наук\nі які працюють за фахом на державному підприємстві, в установі чи\nорганізації, встановлюється грошова надбавка до посадового окладу\nв розмірі відповідно 10, 15, 25 і 50 відсотків.\nСтаття 7. Підвищення кваліфікації, післядипломне навчання та\nатестація спеціалістів ветеринарної медицини\nПідвищення кваліфікації та післядипломне навчання\nспеціалістів ветеринарної медицини здійснюються:\nлікарів ветеринарної медицини, магістрів - в інститутах\nпіслядипломної освіти та на факультетах ветеринарної медицини\nвищих закладів освіти третього і четвертого рівнів акредитації;\nфельдшерів ветеринарної медицини - у ветеринарних і\nсільськогосподарських технікумах, училищах, вищих закладах освіти\nпершого і другого рівнів акредитації;\nкандидатів, докторів ветеринарної медицини - на відповідних\nкафедрах закладів освіти третього і четвертого рівнів акредитації\nта у відділах науково-дослідних інститутів.\nПлата за післядипломне навчання спеціалістів державної\nветеринарної медицини під час підвищення кваліфікації провадиться\nза рахунок роботодавця; спеціалістів, що працюють на\nпідприємницьких засадах, - за їх власний рахунок.\nПеріодичність підвищення кваліфікації спеціалістів\nветеринарної медицини - не рідше одного разу на 5 років.\nСпеціалісти ветеринарної медицини підлягають атестації у\nпорядку, встановленому законодавством. За результатами атестації\nвизначаються відповідність працівника займаній посаді, рівень його\nкваліфікації, категорійність, установлюється відповідна заробітна\nплата.\nСтаття 8. Соціальний і правовий захист спеціалістів\nветеринарної медицини\nСпеціалісти ветеринарної медицини за власним вибором на\nодному із сільськогосподарських підприємств у зоні обслуговування\nмають право на приватизацію майна на умовах, передбачених для\nчленів трудового колективу підприємства, що приватизується.\nМісцеві органи виконавчої влади, підприємства, установи,\nорганізації усіх форм власності забезпечують створення\nспеціалістам ветеринарної медицини належних виробничих та житлових\nумов, їх медичне та транспортне обслуговування.\nНа спеціалістів ветеринарної медицини поширюється\nзаконодавство про працю, соціальне забезпечення і соціальне\nстрахування. На спеціалістів, яким у встановленому порядку надано\nповноваження державних інспекторів ветеринарної медицини,\nпоширюється дія Закону України \"Про державну службу\" ( 3723-12 ).\nСпеціалісти ветеринарної медицини підлягають обов'язковому\nстрахуванню на випадок каліцтва або професійного захворювання,\nодержаних при виконанні службових обов'язків, при боротьбі з\nантропозоонозними захворюваннями та при безпосередніх маніпуляціях\nіз тваринами за рахунок позабюджетних надходжень.\nУ разі такого каліцтва або професійного захворювання\nспеціалістам ветеринарної медицини виплачується одноразова грошова\nдопомога в розмірі від трирічної до п'ятирічної заробітної плати\nзалежно від ступеня втрати працездатності.\nСпеціалістам ветеринарної медицини, які проживають і працюють\nза спеціальністю у сільській місцевості, селищах міського типу,\nвідповідно до законодавства надається право на безплатне\nкористування житлом, опаленням та освітленням, пільгове\nкредитування на обзаведення господарством, на будівництво\nіндивідуальних жилих будинків, придбання худоби. Ці права\nзберігаються за спеціалістами ветеринарної медицини -\nпенсіонерами, які працювали в сільській місцевості і проживали\nтам.\nСпеціалісти ветеринарної медицини для виконання службових\nобов'язків забезпечуються спеціальними службовими транспортними\nзасобами. У разі використання спеціалістами особистого\nавтомобільного транспорту в службових цілях їм виплачується\nгрошова компенсація у встановлених розмірах.\nПосадові оклади працівників установ державної ветеринарної\nмедицини, на яких не поширюється дія Закону України \"Про державну\nслужбу\" ( 3723-12 ), встановлюються на рівні середнього посадового\nокладу спеціалістів медичних установ; їм виплачуються надбавки за\nкваліфікаційну категорію, шкідливі умови праці, роботу в\nпозаурочний час у розмірах, установлених Кабінетом Міністрів\nУкраїни.\nЗа час роботи у вогнищах інфекційних хвороб тварин, перелік\nяких установлюється Кабінетом Міністрів України, посадові оклади\nвиплачуються в подвійному розмірі.\nПитання правового та соціального захисту, матеріального та\nсоціального забезпечення спеціалістів ветеринарної медицини, які є\nвійськовослужбовцями або працівниками ветеринарної медицини\nМіністерства внутрішніх справ України, Державного комітету у\nсправах охорони державного кордону України, Національної гвардії\nУкраїни, Служби безпеки України, регулюються відповідними\nнормативно-правовими актами."
    },
    {
      "provision_ref": "art9",
      "section": "9",
      "title": "Стаття 9. Заохочення спеціалістів ветеринарної медицини",
      "content": "Моральне та матеріальне заохочення спеціалістів ветеринарної\nмедицини здійснюється відповідно до законодавства.\nЗа високу професійну майстерність спеціалісти ветеринарної\nмедицини можуть бути удостоєні в установленому порядку почесних\nзвань \"Заслужений лікар ветеринарної медицини України\" чи\n\"Заслужений працівник ветеринарної медицини України\"."
    },
    {
      "provision_ref": "art10",
      "section": "10",
      "title": "Стаття 10. Система державної ветеринарної медицини",
      "content": "Система державної ветеринарної медицини включає:\nДержавний департамент ветеринарної медицини Міністерства\nсільського господарства і продовольства України з підпорядкованими\nйому управлінням державної ветеринарної медицини Автономної\nРеспубліки Крим; обласними, Київським та Севастопольським міськими\nуправліннями державної ветеринарної медицини; Центральною\nдержавною лабораторією ветеринарної медицини; зональними\nспеціалізованими державними лабораторіями ветеринарної медицини по\nхворобах тварин; міжобласними спеціалізованими державними\nлабораторіями ветеринарної медицини по хворобах птиці; корпорацією\n\"Укрветзоопромпостач\"; державним підприємством по ветеринарному і\nзоотехнічному забезпеченню тваринництва \"Укрветпромпостач\";\nасоціацією \"Украгробіовет\"; підприємствами по виробництву засобів\nзахисту тварин та засобів ветеринарної медицини; Державним\nнауково-дослідним контрольним інститутом ветеринарних препаратів і\nкормових добавок, іншими науково-дослідними установами;\nрегіональними службами державного ветеринарного контролю на\nдержавному кордоні та транспорті; підрозділами ветеринарної\nміліції із забезпечення карантинних ветеринарних заходів тощо;\nуправління державної ветеринарної медицини Автономної\nРеспубліки Крим, обласні, Київське та Севастопольське міські\nуправління державної ветеринарної медицини з підпорядкованими їм\nвідповідно республіканським, обласними та міськими державними\nзакладами ветеринарної медицини, обласними госпрозрахунковими\nветеринарно-санітарними загонами, районними та міськими\nуправліннями державної ветеринарної медицини, обласними державними\nлабораторіями ветеринарної медицини, обласними державними\nпідприємствами \"Ветзоопромпостач\", підрозділами відомчої\nветеринарної міліції із забезпечення карантинних ветеринарних\nзаходів;\nрайонні управління державної ветеринарної медицини з\nпідпорядкованими їм районними державними підприємствами\n(лікарнями), дільничними лікарнями, дільницями, пунктами\nветеринарної медицини, районними державними лабораторіями\nветеринарної медицини та державними лабораторіями\nветеринарно-санітарної експертизи на ринках;\nміські управління державної ветеринарної медицини з\nпідпорядкованими їм міськими державними підприємствами\n(лікарнями), дільничними лікарнями, дільницями державної\nветеринарної медицини, державними лабораторіями ветеринарної\nмедицини, державними лабораторіями ветеринарно-санітарної\nекспертизи на ринках;\nрегіональні служби державного ветеринарного контролю на\nдержавному кордоні та транспорті з підпорядкованими їм\nприкордонними та транспортними пунктами державного ветеринарного\nконтролю.\nОрганізаційна структура і штатна чисельність підприємств,\nустанов та організацій державної ветеринарної медицини\nвизначаються відповідно Державним департаментом ветеринарної\nмедицини, управлінням державної ветеринарної медицини Автономної\nРеспубліки Крим, обласними, Київським та Севастопольським міськими\nуправліннями державної ветеринарної медицини, а міністерств та\nінших центральних органів виконавчої влади - начальником служби\nветеринарної медицини відповідного міністерства або іншого\nцентрального органу виконавчої влади за погодженням з Державним\nдепартаментом ветеринарної медицини.\nРеорганізація, створення нових закладів, підприємств,\nустанов, організацій, управлінь державної ветеринарної медицини\nпроводяться в межах коштів, виділених на утримання системи\nдержавної ветеринарної медицини.\nУправління державної ветеринарної медицини Автономної\nРеспубліки Крим, в областях, містах і районах організаційно\nвходять до складу Уряду Автономної Республіки Крим, відповідних\nдержавних адміністрацій, підпорядковуються вищестоящим органам\nдержавної ветеринарної медицини у питаннях, що належать до їх\nкомпетенції, як місцеві органи Державного департаменту\nветеринарної медицини."
    },
    {
      "provision_ref": "art11",
      "section": "11",
      "title": "Стаття 11. Державні органи управління ветеринарною медициною",
      "content": "Управління ветеринарною медициною здійснює Державний\nдепартамент ветеринарної медицини, який підпорядковується\nбезпосередньо Міністру сільського господарства і продовольства\nУкраїни. Департамент є юридичною особою. Очолює його Головний\nдержавний інспектор ветеринарної медицини України - голова\nдепартаменту. Голова Державного департаменту ветеринарної медицини\nта його заступники призначаються на посади Кабінетом Міністрів\nУкраїни.\nСпеціалістам ветеринарної медицини Державного департаменту\nветеринарної медицини, управління державної ветеринарної медицини\nАвтономної Республіки Крим, управлінь державної ветеринарної\nмедицини областей, міст Києва та Севастополя, районів, міст\nнадаються повноваження державних інспекторів ветеринарної\nмедицини.\nКерівництво ветеринарною медициною в Автономній Республіці\nКрим здійснює управління державної ветеринарної медицини\nАвтономної Республіки Крим. Управління очолює головний державний\nінспектор ветеринарної медицини - начальник управління, який\nпризначається на посаду Державним департаментом ветеринарної\nмедицини за погодженням з Урядом Автономної Республіки Крим.\nКерівництво ветеринарною медициною в областях, містах Києві\nта Севастополі здійснюють відповідно обласні, Київське та\nСевастопольське міські управління державної ветеринарної медицини.\nОбласні, Київське та Севастопольське міські управління очолюють\nголовні державні інспектори ветеринарної медицини - начальники\nуправлінь, які призначаються на посади Державним департаментом\nветеринарної медицини за погодженням з обласною, Київською та\nСевастопольською міськими державними адміністраціями.\nКерівництво ветеринарною медициною в районах, містах\nздійснюють відповідно районні, міські управління державної\nветеринарної медицини. Управління очолюють головні державні\nінспектори ветеринарної медицини - начальники управлінь, які\nпризначаються на посади начальником управління державної\nветеринарної медицини Автономної Республіки Крим, обласного\nуправління державної ветеринарної медицини за погодженням із\nвідповідними місцевими державними адміністраціями.\nРегіональні служби державного ветеринарного контролю на\nдержавному кордоні та транспорті очолюють начальники, які\nпризначаються на посади Державним департаментом ветеринарної\nмедицини.\nКерівники державних органів управління ветеринарної медицини\nАвтономної Республіки Крим, областей, районів, міст, регіональних\nслужб державного ветеринарного контролю на державному кордоні та\nтранспорті Державного департаменту ветеринарної медицини, інших\nустанов державної ветеринарної медицини є одночасно головними\nдержавними інспекторами ветеринарної медицини відповідно\nАвтономної Республіки Крим, областей, районів, міст, регіональних\nслужб державного ветеринарного контролю на державному кордоні та\nтранспортних установ.\nЗаступники керівників державних органів управління\nветеринарної медицини за посадою є заступниками відповідно\nголовних державних інспекторів ветеринарної медицини.\nСтаття 12. Компетенція органів управління державної\nветеринарної медицини\nДо компетенції органів управління державної ветеринарної\nмедицини належить:\nконтроль, координація та організація заходів щодо\nпрофілактики, діагностики, лікування та ліквідації інфекційних,\nінвазійних і незаразних хвороб тварин;\nоцінка епізоотичної ситуації та видача обов'язкових до\nвиконання розпоряджень щодо здійснення профілактики і ліквідації\nзаразних хвороб, дератизації, дезинфекції та інших заходів;\nконтроль за виробництвом доброякісних у ветеринарному і\nсанітарному відношенні продуктів і сировини тваринного походження;\nздійснення на ринках ветеринарно-санітарної експертизи\nпродуктів і сировини тваринного і рослинного походження;\nорганізація разом з органами охорони здоров'я захисту\nнаселення від хвороб, спільних для людей і тварин, та здійснення\nвзаємного обміну інформацією про зазначені хвороби;\nконтроль за охороною території України від занесення з\nтериторій інших країн інфекційних хвороб тварин; перевірка\nветеринарного стану тварин, продуктів, сировини тваринного\nпоходження і кормів під час експорту-імпорту;\nоцінка ветеринарно-санітарного стану м'ясо- і\nмолокопереробних підприємств, боєнь, цехів, тваринницьких ферм,\nярмарків, ринків, складських приміщень для зберігання сировини і\nпродуктів тваринного походження, кормів і засобів їх\nтранспортування;\nаналіз причин захворювання на заразні та незаразні хвороби і\nпадежу тварин та птиці, розроблення рекомендацій їх профілактики;\nвиключне право на проведення ветеринарно-санітарної\nекспертизи м'яса і продуктів забою на м'ясокомбінатах, бойнях, у\nцехах та на інших переробних підприємствах і ринках;\nветеринарно-санітарний та екологічний контроль за харчовими\nпродуктами тваринного і рослинного походження;\nвідбір зразків сировини і матеріалів, а також продуктів\n(продукції), що виробляються чи реалізуються, для проведення\nвідповідних досліджень. Порядок відбору зразків визначається\nКабінетом Міністрів України;\nконтроль і координація діяльності відомчої служби\nветеринарної медицини і спеціалістів ветеринарної медицини;\nвидача органам страхування висновків на тварин, вимушено\nзабитих або загиблих;\nекспертиза проектів планування та будівництва тваринницьких\nферм, будівель, підприємств по забою і переробці тварин і сировини\nтваринного походження; участь у роботі робочих і державних комісій\nз прийняття в експлуатацію збудованих тваринницьких об'єктів,\nпідприємств по забою і переробці тварин і сировини тваринного\nпоходження; проектів відведення земельних ділянок для всіх видів\nзазначеного будівництва і забору води для тварин;\nзаборона експлуатації або тимчасове припинення діяльності\nтваринницьких об'єктів, підприємств по забою і переробці тварин та\nсировини тваринного походження у разі порушення ветеринарних норм\nі правил;\nпроведення лабораторно-клінічних (вірусологічних,\nбактеріологічних, хіміко-токсикологічних, патологоанатомічних,\nгістологічних, паразитологічних, радіологічних та інших)\nдосліджень з метою діагностики хвороб тварин, оцінки продуктів та\nсировини тваринного походження, кормів і води.\nДо виключної компетенції Державного департаменту ветеринарної\nмедицини належить:\nреєстрація засобів захисту тварин та кормових добавок, видача\nвисновків щодо застосування засобів ветеринарної медицини та\nзатвердження нормативно-технічних документів щодо їх виробництва і\nзастосування;\nведення Державної реєстраційної книги засобів захисту тварин;\nздійснення контролю за виробництвом і використанням засобів\nзахисту тварин, кормових добавок, оцінка їх впливу на здоров'я\nтварин, якість продуктів і сировини тваринного походження;\nвстановлення норм виробничого навантаження спеціалістів\nветеринарної медицини;\nзатвердження ветеринарно-санітарних правил та інших\nнормативних актів з питань ветеринарної медицини;\nоперативний перерозподіл коштів, що виділяються з державного\nбюджету на проведення протиепізоотичних заходів, між органами та\nустановами системи державної ветеринарної медицини;\nповідомлення Міжнародному епізоотичному бюро про встановлення\nкарантину тварин, про його термін та про зняття;\nвстановлення обмежень або заборони на експорт чи імпорт\nтварин, харчових продуктів та сировини тваринного походження,\nсільгосппродуктів із окремих країн або регіонів у зв'язку з\nвиникненням особливо небезпечних хвороб тварин, у тому числі\nспільних для тварин і людей;\nпредставлення інтересів ветеринарної медицини України в межах\nповноважень, наданих йому Кабінетом Міністрів України відповідно\nдо законодавства.\nСтаття 13. Служби ветеринарної медицини міністерств, інших\nорганів виконавчої влади\nСлужби ветеринарної медицини міністерств, інших органів\nвиконавчої влади з питань ветеринарної медицини організують та\nпроводять свою роботу відповідно до цього Закону і функціонально\nпідпорядковуються Державному департаменту ветеринарної медицини.\nКерівники служб ветеринарної медицини міністерств, інших\nорганів виконавчої влади призначаються на посади і звільняються з\nних за погодженням з Головним державним інспектором ветеринарної\nмедицини України.\nВ Автономній Республіці Крим, областях, містах Києві та\nСевастополі керівники служб ветеринарної медицини міністерств,\nінших органів виконавчої влади призначаються на посади і\nзвільняються з них за погодженням з начальниками управлінь\nветеринарної медицини відповідно Автономної Республіки Крим,\nобластей, міст Києва та Севастополя.\nСлужби ветеринарної медицини міністерств, інших органів\nвиконавчої влади діють на підставі положень, що затверджуються за\nпогодженням з Державним департаментом ветеринарної медицини.\nСтаття 14. Підрозділи ветеринарної міліції із забезпечення\nкарантинних ветеринарних заходів\nПідрозділ ветеринарної міліції із забезпечення карантинних\nветеринарних заходів при Державному департаменті ветеринарної\nмедицини та відповідні відділення при управліннях державної\nветеринарної медицини Автономної Республіки Крим і областей\nстворюються для подання практичної допомоги органам управління\nдержавної ветеринарної медицини в організації та здійсненні\nохоронно-карантинних заходів щодо профілактики, локалізації та\nліквідації карантинних хвороб тварин і комплектуються виключно\nлікарями ветеринарної медицини.\nПідрозділ ветеринарної міліції із забезпечення карантинних\nветеринарних заходів підпорядковується безпосередньо Головному\nдержавному інспектору ветеринарної медицини України - заступнику\nголови Державної надзвичайної протиепізоотичної комісії при\nКабінеті Міністрів України, а відділення в Автономній Республіці\nКрим та областях - головним державним інспекторам ветеринарної\nмедицини - заступникам відповідних державних надзвичайних комісій.\nПідрозділи ветеринарної міліції із забезпечення карантинних\nветеринарних заходів фінансуються за рахунок відповідних бюджетних\nасигнувань, що виділяються Державному департаменту ветеринарної\nмедицини, управлінню ветеринарної медицини Автономної Республіки\nКрим, управлінням ветеринарної медицини областей на здійснення\nпротиепізоотичних заходів.\nПоложення про підрозділи ветеринарної міліції із забезпечення\nкарантинних ветеринарних заходів затверджує Кабінет Міністрів\nУкраїни.\nСтаття 15. Повноваження обласних, Київської та\nСевастопольської міських, районних державних\nадміністрацій, виконавчих органів органів\nмісцевого самоврядування в галузі ветеринарної\nмедицини\nДо повноважень обласних, Київської та Севастопольської\nміських, районних державних адміністрацій, виконавчих органів\nорганів місцевого самоврядування в галузі ветеринарної медицини\nвідповідно до законодавства належать:\nорганізація контролю за санітарним станом довкілля в зоні\nдіяльності тваринницьких ферм, комплексів, підприємств по\nпереробці продукції та сировини тваринного походження;\nзабезпечення заходів щодо запобігання інфекційним\nзахворюванням тварин, епізоотіям та їх ліквідації, вжиття заходів\nщодо зменшення втрат поголів'я худоби від хвороб, падежу та\nзниження якості тваринницької продукції;\nзатвердження програм здійснення обов'язкових\nпротиепізоотичних, лікувально-профілактичних,\nветеринарно-санітарних заходів у тваринництві та забезпечення\nфінансування реалізації цих програм.\nМісцеві державні адміністрації сприяють створенню і розвитку\nпідприємств по виробництву засобів, призначених для ветеринарної\nмедицини, ремонту і придбанню запасних частин, пально-мастильних\nматеріалів і автотранспортних засобів для органів управління,\nустанов і спеціалістів державної ветеринарної медицини та служб\nветеринарної медицини міністерств, інших органів виконавчої влади.\nСтаття 16. Громадські організації, які діють у галузі\nветеринарної медицини\nЗ метою захисту своїх законних прав та інтересів спеціалісти\nветеринарної медицини мають право об'єднуватися на добровільних\nзасадах у громадські організації."
    },
    {
      "provision_ref": "art17",
      "section": "17",
      "title": "Стаття 17. Поняття державного ветеринарного контролю",
      "content": "Державний ветеринарний контроль - сукупність організаційних\nта правових заходів, спрямованих на додержання юридичними і\nфізичними особами законодавства про ветеринарну медицину.\nДержавний ветеринарний контроль здійснюється органами\nвиконавчої влади в межах повноважень, визначених законодавством\nУкраїни.\nСтаття 18. Посадові особи, які здійснюють державний\nветеринарний контроль\nОрганізація та здійснення державного ветеринарного контролю\nпокладається на головних державних інспекторів ветеринарної\nмедицини, їх заступників і державних інспекторів ветеринарної\nмедицини.\nКабінет Міністрів України може надавати повноваження\nдержавних інспекторів ветеринарної медицини іншим спеціалістам\nветеринарної медицини.\nГоловний державний інспектор ветеринарної медицини України та\nголовні державні інспектори ветеринарної медицини Автономної\nРеспубліки Крим, областей, міст Києва та Севастополя, районів,\nміст, регіональних служб державного ветеринарного контролю на\nдержавному кордоні та транспорті координують діяльність усіх служб\nветеринарної медицини, підприємств, установ та організацій\nнезалежно від форм власності, а також юридичних і фізичних осіб,\nякі здійснюють ветеринарну практику.\nСтаття 19. Права та обов'язки посадових осіб, які здійснюють\nдержавний ветеринарний контроль\nПосадові особи, які здійснюють державний ветеринарний\nконтроль, зобов'язані у разі виявлення вогнищ гострих інфекційних\nзахворювань або масових отруєнь тварин упродовж доби внести до\nвідповідного органу виконавчої влади подання про встановлення\nособливого режиму та правил, виконання яких забезпечуватиме\nнерозповсюдження збудників інфекційних хвороб, у тому числі\nспільних для тварин і людей, забезпечення екологічного\nблагополуччя продуктів і сировини тваринного походження, охорону\nдовкілля.\nПосадові особи, які здійснюють державний ветеринарний\nконтроль у порядку, передбаченому законодавством, мають право:\nбезперешкодно відвідувати підконтрольні об'єкти на\nвідповідній території, отримувати інформацію, необхідну для\nвстановлення епізоотичного стану, виявлення причин захворювань\nтварин та оцінки ветеринарно-санітарної якості продуктів, сировини\nтваринного походження;\nдавати обов'язкові для виконання розпорядження про\nздійснення протиепізоотичних і ветеринарно-санітарних заходів;\nу разі наявності заразних хвороб чи виникнення підозри на\nнаявність особливо небезпечного захворювання тварин давати\nрозпорядження про забій тварин, знезараження продуктів і сировини\nтваринного походження, переробку їх чи утилізацію;\nзабороняти реалізацію продуктів тваринного походження, а\nтакож переробку сировини тваринного і рослинного походження, які\nне відповідають ветеринарно-санітарним вимогам, засобів захисту\nтварин, кормових добавок, які не відповідають вимогам щодо їх\nякості;\nобмежувати, тимчасово припиняти або забороняти будівництво,\nреконструкцію тваринницьких будівель, м'ясо- і молокопереробних\nпідприємств, цехів, складів та інших об'єктів, що не відповідають\nветеринарно-санітарним вимогам;\nстворювати у разі потреби комісії з числа спеціалістів\nветеринарної медицини із залученням фахівців науково-дослідних\nустанов і навчальних закладів для встановлення причин\nзахворювання, загибелі тварин;\nтимчасово припиняти або скасовувати дію дозволів (ліцензій)\nна здійснення підприємницької ветеринарної практики, виготовлення\nі реалізацію ветеринарних препаратів;\nобмежувати, тимчасово забороняти чи припиняти діяльність\nпідприємств, установ та організацій у разі порушення ними\nветеринарно-санітарних норм, правил, що можуть спричинити загрозу\nжиттю та здоров'ю людей або інші тяжкі наслідки;\nнакладати адміністративні стягнення.\nПосадові особи, які здійснюють державний ветеринарний\nконтроль, забезпечуються безкоштовно форменим одягом з\nвідповідними відзнаками.\nПоложення про спеціальні звання, формений одяг посадових\nосіб, які здійснюють державний ветеринарний контроль,\nзатверджується Кабінетом Міністрів України.\nПосадові особи, які здійснюють державний ветеринарний\nконтроль, за наявності службового посвідчення на відповідній\nтериторії безкоштовно користуються всіма видами громадського\nтранспорту міського, приміського та місцевого сполучення, крім\nтаксі.\nСтаття 20. Державний контроль за якістю засобів захисту\nтварин і кормових добавок\nОргани державної ветеринарної медицини здійснюють державний\nконтроль за застосуванням засобів захисту тварин і кормових\nдобавок, а також перевірку додержання правил їх транспортування,\nзберігання та знешкодження препаратів, визнаних не придатними для\nзастосування.\nДержавний контроль за якістю вітчизняних та імпортних засобів\nзахисту тварин і кормових добавок здійснюється Державним\nдепартаментом ветеринарної медицини або уповноваженим ним органом.\nПідприємства, установи, організації та громадяни-підприємці\nмають право ввозити із-за кордону засоби захисту тварин, кормові\nдобавки, зареєстровані в Україні.\nКонтроль за ввезенням на митну територію України засобів\nзахисту тварин, кормових добавок здійснюється регіональними\nслужбами державної ветеринарної медицини на державному кордоні та\nтранспорті.\nНезареєстровані засоби захисту тварин, кормові добавки можуть\nввозитися на митну територію України для:\nреєстрації в Україні;\nекспонування на виставках, ярмарках, конференціях, для\nнаукових цілей тощо без права реалізації.\nПорядок ввезення засобів захисту тварин, кормових добавок у\nцих випадках визначається Державним департаментом ветеринарної\nмедицини.\nВвезені засоби захисту тварин, кормові добавки підлягають\nвибірковому контролю. Порядок здійснення контролю визначається\nДержавним департаментом ветеринарної медицини.\nУ випадках стихійного лиха, катастрофи, епізоотії тощо за\nокремим рішенням Державного департаменту ветеринарної медицини\nдозволяється ввозити не зареєстровані в Україні засоби захисту\nтварин, кормові добавки за наявності документів, що підтверджують\nїх реєстрацію і використання в країнах-виробниках.\nЗабороняється використовувати засоби захисту тварин,\nспеціальні кормові добавки, які не зареєстровані в Україні або не\nвідповідають вимогам щодо якості.\nЗабороняється застосовувати з метою прискорення росту і\nзбільшення продуктивності (лактації тощо) тварин біологічні\nстимулятори, антибіотики, гормональні та інші препарати, які\nпригнічують функцію залоз внутрішньої секреції, зокрема мають\nтиреостатичну, естрогенну, андрогенну або гестагенну дію. Ці\nпрепарати можуть застосовуватися виключно для лікувальних цілей.\nПідприємства, що займаються виробництвом засобів захисту\nтварин та засобів ветеринарної медицини, за наукову розробку і\nвпровадження її у виробництво виплачують науково-дослідним\nустановам або авторам винагороду в будь-якій формі, не забороненій\nзаконодавством."
    },
    {
      "provision_ref": "art21",
      "section": "21",
      "title": "Стаття 21. Державний ветеринарний контроль на ринках",
      "content": "Державний ветеринарний контроль на ринках та в інших місцях,\nде організовано торгівлю тваринами, продуктами і сировиною\nтваринного та рослинного походження, є обов'язковим.\nДержавні лабораторії ветеринарно-санітарної експертизи на\nринках повинні мати клейма для клеймування м'яса та інших\nпродуктів забою тварин і птиці, етикетку для позначення якості\nпродукції, журнали реєстрації та інші документи відповідно до\nзаконодавства про ветеринарну медицину. При цьому на експертизу\nприймається продукція після обов'язкового пред'явлення документа,\nщо засвідчує особу її власника.\nЛікар державної лабораторії ветеринарно-санітарної експертизи\nмає право затримувати продукти (продукцію), визнані не придатними\nдля реалізації. Такі продукти повинні направлятися власниками\nторговельних об'єктів на утилізацію або переробку.\nВласникам продуктів торгові місця на ринках надаються лише\nпісля одержання висновків державної лабораторії\nветеринарно-санітарної експертизи. Забороняється торгівля готовими\nхарчовими продуктами: м'ясними, рибними виробами та рослинними\nконсервами домашнього виготовлення.\nПродаж продуктів та сировини тваринного або рослинного\nпоходження у місцях, не відведених для цього, або таких, що не\nпройшли ветеринарно-санітарної експертизи, забороняється. У разі\nнедотримання цієї вимоги продукти та сировина тваринного\nпоходження конфіскуються у порядку, визначеному законодавством.\nБланки документів про засвідчення стану здоров'я тварин,\nякість продукції та сировини тваринного і рослинного походження є\nдокументами суворої звітності.\nВласники торговельних об'єктів несуть відповідальність за\nнадання дозволу на реалізацію продукції, що не пройшла\nветеринарно-санітарної експертизи.\nВетеринарно-санітарну експертизу продуктів тваринництва та\nсировини тваринного і рослинного походження на ринках можуть\nпроводити лише спеціалісти ветеринарної медицини, які мають досвід\nпрактичної роботи за фахом не менш як три роки або пройшли\nвідповідну підготовку та атестацію.\nПоложення про державну лабораторію ветеринарно-санітарної\nекспертизи на ринку затверджує Кабінет Міністрів України.\nСтаття 22. Державний ветеринарний контроль на державному\nкордоні та транспорті\nРегіональні служби державного ветеринарного контролю на\nдержавному кордоні та транспорті створюються і діють з метою\nзапобігання занесенню в Україну особливо небезпечних (у тому числі\nкарантинних) хвороб тварин, а також хвороб, спільних для тварин і\nлюдей.\nПропуск через митний кордон України тварин, продуктів\nтваринного походження, готових харчових продуктів, сировини\nтваринного походження, кормів тваринного та рослинного походження,\nкормових добавок, штамів мікроорганізмів, засобів захисту тварин,\nзасобів ветеринарної медицини, а також предметів і матеріалів, які\nможуть бути носіями збудників інфекційних захворювань тварин, та\nінших вантажів, підконтрольних службі державної ветеринарної\nмедицини, дозволяється тільки після проходження обов'язкового\nветеринарного контролю.\nМитне оформлення вантажів може бути завершено лише після\nпроходження зазначеного контролю, який проводять спеціалісти\nрегіональних служб державного ветеринарного контролю та митниць і\nмитних постів. При цьому робочі місця державних інспекторів\nветеринарного контролю повинні знаходитися в єдиній митній зоні.\nВвезення, вивезення чи транзит через територію України\nтварин, продуктів і сировини тваринного походження та інших\nвантажів, в'їзд транспортних засобів, що підлягають обов'язковому\nдержавному ветеринарному контролю, допускаються за наявності\nдокументів, передбачених міждержавними угодами, та у разі\nдодержання ветеринарних вимог.\nРеалізація ввезених продуктів та сировини тваринного\nпоходження, кормів для тварин допускається лише після проведення\nветеринарної експертизи.\nПоложення про регіональну службу державного ветеринарного\nконтролю на державному кордоні та транспорті затверджує Кабінет\nМіністрів України.\nСтаття 23. Державний ветеринарний контроль при полюванні на\nдичину\nКожна мисливська організація зобов'язана обладнати майданчики\nдля обробки відстріляної на полюванні дичини згідно з\nветеринарно-санітарними вимогами та забезпечити проведення\nветеринарно-санітарної експертизи дичини, призначеної для\nвикористання на харчові цілі.\nСтаття 24. Гарантії діяльності осіб, які здійснюють державний\nветеринарний контроль\nСпеціалісти, які здійснюють державний ветеринарний контроль,\nу своїй діяльності є незалежними і керуються цим Законом, іншими\nнормативно-правовими актами з питань ветеринарної медицини.\nДержавні органи, керівники підприємств, установ, організацій,\nгромадяни повинні сприяти спеціалістам ветеринарної медицини під\nчас виконання ними службових обов'язків.\nОбраза особи, яка здійснює державний ветеринарний контроль, а\nтакож опір, погрози, насильство та інші дії, що перешкоджають\nвиконанню покладених на неї обов'язків, тягнуть за собою\nвідповідальність, встановлену законом.\nЗбитки, завдані майну особи, яка здійснює державний\nветеринарний контроль, у зв'язку з виконанням нею службових\nобов'язків, компенсуються у повному обсязі за рахунок коштів\nдержавного бюджету з наступним стягненням цієї суми з винних осіб.\nВикористання спеціалістів ветеринарної медицини для виконання\nробіт, не пов'язаних з ветеринарним обслуговуванням,\nзабороняється.\nНіякі вказівки посадових осіб не можуть бути підставою для\nбудь-яких незаконних дій або бездіяльності спеціалістів чи окремих\nпрацівників ветеринарної медицини.\nСтаття 25. Обов'язки юридичних та фізичних осіб, діяльність\nяких пов'язана з утриманням, транспортуванням,\nторгівлею тваринами, а також з виробництвом,\nпереробкою, зберіганням та реалізацією продуктів і\nсировини тваринного походження\nЮридичні та фізичні особи, діяльність яких пов'язана з\nвиробництвом, переробкою, зберіганням, транспортуванням і\nторгівлею тваринами, продуктами і сировиною тваринного походження,\nзобов'язані:\nохороняти здоров'я тварин і забезпечувати виробництво\nвисокоякісних у ветеринарному і санітарному відношенні продуктів і\nсировини тваринного походження;\nнегайно повідомляти органи державної ветеринарної медицини\nпро виникнення захворювання тварин, їх загибель або не властиву їм\nповедінку;\nвиконувати вимоги спеціалістів державної ветеринарної\nмедицини щодо здійснення карантинних, обмежувальних та інших\nветеринарних заходів;\nдоставляти або пред'являти тварин для проведення\nветеринарного огляду, профілактичних і лікувально-профілактичних\nоброблень, досліджень, щеплень, забезпечувати їх надійну фіксацію\nпід час проведення маніпуляцій, а також пред'являти продукти\n(продукцію) тваринного і рослинного походження на\nветеринарно-санітарну експертизу;\nсприяти спеціалістам ветеринарної медицини у виконанні їх\nслужбових обов'язків;\nна вимогу спеціалістів ветеринарної медицини надавати\nбезкоштовно зразки сировини і матеріалів, а також продуктів\n(продукції), що випускаються чи реалізуються, для проведення\nвідповідних досліджень. Порядок відбору зразків визначається\nКабінетом Міністрів України.\nЮридичні особи та громадяни, діяльність яких пов'язана з\nвиробництвом, переробкою, зберіганням, транспортуванням і\nторгівлею тваринами, продуктами і сировиною тваринного і\nрослинного походження, зобов'язані надавати в користування органам\nуправління та установам державної ветеринарної медицини (у тому\nчислі на залізничному, водному і повітряному транспорті,\nприкордонних державних контрольних пунктах, митницях, міліції,\nдержавним лабораторіям ветеринарно-санітарної експертизи на ринках\nтощо) службові приміщення, необхідне обладнання, засоби зв'язку.\nСтаття 26. Відповідальність за порушення законодавства з\nпитань ветеринарної медицини\nГромадяни та посадові особи, винні в порушенні цього Закону,\nінших нормативно-правових актів, а також особи, які займаються\nнезаконною ветеринарно-фармацевтичною діяльністю, притягуються до\nвідповідальності згідно із законодавством, а юридичні особи несуть\nвідповідальність, передбачену законодавством України.\nСтаття 27. Права юридичних та фізичних осіб щодо забезпечення\nветеринарно-санітарного та епізоотичного\nблагополуччя\nЮридичні та фізичні особи, діяльність яких пов'язана з\nвирощуванням, транспортуванням, торгівлею тваринами, а також з\nвиробництвом, переробкою, зберіганням та реалізацією продуктів і\nсировини тваринного походження, з виробництвом і реалізацією\nзасобів захисту тварин, мають право:\nодержувати від місцевих органів виконавчої влади та органів\nмісцевого самоврядування (у тому числі відповідних органів\nуправління та установ державної ветеринарної медицини) інформацію\nпро епізоотичний стан обслуговуваних ними територій;\nвносити пропозиції щодо програм забезпечення\nветеринарно-санітарного та епізоотичного благополуччя у\nтваринництві;\nна відшкодування збитків, завданих їм внаслідок порушення\nветеринарно-санітарних вимог і правил іншими юридичними та\nфізичними особами;\nоскаржувати рішення і дії посадових осіб органів управління\nта установ державної ветеринарної медицини головному державному\nінспектору ветеринарної медицини району, міста, області,\nАвтономної Республіки Крим, України або до суду.\nСтаття 28. Право державних інспекторів ветеринарної медицини\nнакладати штрафи\nДержавні інспектори ветеринарної медицини в порядку,\nпередбаченому законодавством, можуть накладати такі штрафи:\nГоловний державний інспектор ветеринарної медицини України та\nйого заступники: на громадян - у розмірі до тридцяти\nнеоподатковуваних мінімумів доходів громадян; на посадових осіб -\nу розмірі до ста неоподатковуваних мінімумів доходів громадян;\nголовні державні інспектори ветеринарної медицини Автономної\nРеспубліки Крим, областей, міст Києва та Севастополя, головні\nдержавні інспектори ветеринарної медицини регіональних служб на\nдержавному кордоні та транспорті та їх заступники: на громадян - у\nрозмірі до двадцяти неоподатковуваних мінімумів доходів громадян;\nна посадових осіб - у розмірі до вісімдесяти неоподатковуваних\nмінімумів доходів громадян;\nголовні державні інспектори ветеринарної медицини міст,\nрайонів, прикордонних і транспортних пунктів: на громадян - у\nрозмірі до десяти неоподатковуваних мінімумів доходів громадян; на\nпосадових осіб - у розмірі до шістдесяти неоподатковуваних\nмінімумів доходів громадян;\nначальники ветеринарного контролю на дезинфекційно-промивних\nпунктах, завідуючі державними лабораторіями ветеринарно-санітарної\nекспертизи на ринках: на громадян - у розмірі до п'яти\nнеоподатковуваних мінімумів доходів громадян; на посадових осіб -\nу розмірі до сорока неоподатковуваних мінімумів доходів громадян.\nДержавні інспектори ветеринарної медицини мають право\nстягувати штраф на місці: з громадян - у розмірі до чотирьох\nнеоподатковуваних мінімумів доходів громадян; з посадових осіб - у\nрозмірі до семи неоподатковуваних мінімумів доходів громадян.\nНАУКОВЕ ЗАБЕЗПЕЧЕННЯ ВЕТЕРИНАРНОЇ МЕДИЦИНИ. КОЛЕГІЯ ДЕРЖАВНОГО\nДЕПАРТАМЕНТУ ВЕТЕРИНАРНОЇ МЕДИЦИНИ. ДЕРЖАВНА ФАРМАКОЛОГІЧНА\nКОМІСІЯ. ДЕРЖАВНІ НАДЗВИЧАЙНІ ПРОТИЕПІЗООТИЧНІ КОМІСІЇ"
    },
    {
      "provision_ref": "art29",
      "section": "29",
      "title": "Стаття 29. Наукове забезпечення ветеринарної медицини",
      "content": "Наукове забезпечення ветеринарної медицини здійснюють\nвідповідні наукові установи, факультети ветеринарної медицини\nвищих закладів освіти та наукові установи міністерств та інших\nцентральних органів виконавчої влади.\nНауково-методичним центром ветеринарної медицини є відділення\nветеринарної медицини Української академії аграрних наук.\nЗамовником державних науково-дослідних робіт у галузі\nветеринарної медицини є Державний департамент ветеринарної\nмедицини.\nДжерелами фінансування наукових досліджень у ветеринарній\nмедицині та впровадження у виробництво наукових розробок є\nбюджетні та позабюджетні кошти, інші надходження, не заборонені\nзаконодавством.\nСтаття 30. Колегія Державного департаменту ветеринарної\nмедицини\nДля розгляду найважливіших питань ветеринарної медицини у\nДержавному департаменті ветеринарної медицини створюється колегія.\nДо складу колегії входять керівники Державного департаменту\nветеринарної медицини, органів управління державної ветеринарної\nмедицини Автономної Республіки Крим, областей, науково-дослідних\nінститутів і факультетів ветеринарної медицини закладів освіти.\nКолегію очолює Головний державний інспектор ветеринарної\nмедицини України - Голова Державного департаменту ветеринарної\nмедицини.\nПоложення про колегію та її персональний склад затверджує\nКабінет Міністрів України.\nСтаття 31. Державна фармакологічна комісія ветеринарної\nмедицини\nУ Державному департаменті ветеринарної медицини діє Державна\nфармакологічна комісія ветеринарної медицини.\nДержавна фармакологічна комісія ветеринарної медицини\nздійснює експертну оцінку ефективності засобів, призначених для\nцілей ветеринарної медицини.\nНа підставі висновків Державної фармакологічної комісії про\nефективність того чи іншого засобу захисту тварин Державний\nдепартамент ветеринарної медицини приймає рішення про його\nреєстрацію та занесення в Державний реєстр.\nПоложення про Державну фармакологічну комісію ветеринарної\nмедицини затверджує Кабінет Міністрів України."
    },
    {
      "provision_ref": "art32",
      "section": "32",
      "title": "Стаття 32. Державні надзвичайні протиепізоотичні комісії",
      "content": "Для оперативного контролю, керівництва і координації\nдіяльності підприємств, установ, організацій і громадян,\nпов'язаної із запобіганням і ліквідацією масових захворювань або\nотруєнь тварин, при Кабінеті Міністрів України утворюється\nДержавна надзвичайна протиепізоотична комісія.\nДержавну надзвичайну протиепізоотичну комісію при Кабінеті\nМіністрів України очолює віце-прем'єр-міністр України, який відає\nпитаннями агропромислового комплексу.\nДо складу Державної надзвичайної протиепізоотичної комісії\nпри Кабінеті Міністрів України входять за посадою керівники\nМіністерства сільського господарства і продовольства України,\nМіністерства охорони здоров'я України, Міністерства внутрішніх\nсправ України, Міністерства економіки України, Міністерства\nзв'язку України, Міністерства лісового господарства України,\nМіністерства транспорту України, Міністерства фінансів України,\nДержавного митного комітету України, Державного комітету у справах\nохорони державного кордону України, Державного комітету України по\nхарчовій промисловості, Державного департаменту ветеринарної\nмедицини, Української академії аграрних наук, Національного\nаграрного університету.\nГоловний державний інспектор ветеринарної медицини України та\nйого заступники входять до складу Державної надзвичайної\nпротиепізоотичної комісії при Кабінеті Міністрів України за\nпосадою відповідно як заступник голови та члени комісії.\nСпеціалістам ветеринарної медицини, що входять до складу\nДержавної надзвичайної протиепізоотичної комісії при Кабінеті\nМіністрів України, надаються повноваження державних інспекторів\nветеринарної медицини. Під час службових відряджень вони мають\nправо на позачергове придбання проїзних документів на всі види\nтранспорту і розміщення в готелі.\nЧлени Державної надзвичайної протиепізоотичної комісії при\nКабінеті Міністрів України забезпечуються необхідними засобами\nзв'язку. Під час виконання службових обов'язків членам Державної\nнадзвичайної протиепізоотичної комісії при Кабінеті Міністрів\nУкраїни надається право позачергового користування міжміським\nтелефонним зв'язком, використання спеціалізованих транспортних\nзасобів ветеринарної медицини. Командировочні та телефонні витрати\nпри цьому відшкодовуються за рахунок коштів, що виділяються на\nпроведення протиепізоотичних заходів.\nДержавні надзвичайні протиепізоотичні комісії утворюються\nтакож в Автономній Республіці Крим, областях, містах і районах.\nПоложення про державні надзвичайні протиепізоотичні комісії\nзатверджує Кабінет Міністрів України.\nСтаття 33. Фінансування та матеріально-технічне забезпечення\nорганів і установ державної ветеринарної медицини\nФінансування та матеріально-технічне забезпечення органів і\nустанов державної ветеринарної медицини, сплата внесків до\nМіжнародного епізоотичного бюро та інших міжнародних організацій\nздійснюються за рахунок коштів Державного бюджету України і\nмісцевих бюджетів, а також за рахунок позабюджетних коштів.\nПозабюджетними джерелами фінансування органів і установ\nдержавної ветеринарної медицини та оплати праці їх працівників є:\nнадходження від підприємств, установ, організацій та громадян\nза виконання робіт за договорами і за надання платних послуг;\nсорок відсотків суми адміністративних штрафів, які\nнакладаються державними інспекторами ветеринарної медицини,\nспрямовуються на розвиток матеріальної бази системи державної\nветеринарної медицини;\nдобровільні внески підприємств, установ, організацій і\nгромадян;\nінші джерела, не заборонені законодавством."
    },
    {
      "provision_ref": "art34",
      "section": "34",
      "title": "Стаття 34. Фінансування протиепізоотичних заходів",
      "content": "Заходи щодо запобігання і ліквідації інфекційних захворювань\nтварин, лабораторно-діагностичні та радіологічні дослідження\nхарчових продуктів і сировини тваринного і рослинного походження,\nдослідження на трихінельоз, інші ветеринарно-санітарні та\nпротиепізоотичні заходи (за переліком, що затверджує Кабінет\nМіністрів України), а також невідкладна лікувальна допомога у\nвипадку загрози життю тварин здійснюються за рахунок відповідних\nбюджетних коштів і відрахувань від страхових платежів.\nСтаття 35. Оплата послуг, що надаються закладами та\nорганізаціями ветеринарної медицини\nЗаходи щодо запобігання і ліквідації хвороб тварин (крім\nзазначених у статті 34 цього Закону), лікування хворих тварин,\nлабораторні дослідження, ветеринарно-санітарна експертиза\nпродуктів і сировини тваринного і рослинного походження та всіх\nвидів продукції на ринках (за винятком радіологічних досліджень та\nдосліджень на трихінельоз) здійснюються згідно з тарифами за\nрахунок власників тварин, власників продукції тваринного і\nрослинного походження.\nОплата послуг спеціалістів ветеринарної медицини, які\nзаймаються ветеринарною практикою, за виконання обов'язкових або\nвимушених протиепізоотичних заходів згідно з переліком, що\nзатверджується Кабінетом Міністрів України, провадиться за рахунок\nкоштів Державного бюджету України або місцевого бюджету.\nТарифи на ветеринарні послуги затверджуються в установленому\nпорядку.\nПозабюджетні кошти, які надходять на рахунки установ\nдержавної ветеринарної медицини, не вважаються прибутком, не\nоподатковуються і використовуються на утримання установ\nветеринарної медицини."
    },
    {
      "provision_ref": "art36",
      "section": "36",
      "title": "Стаття 36. Порядок встановлення карантину тварин",
      "content": "Карантин тварин у місцях виникнення карантинних захворювань\nвстановлюється та скасовується рішенням Уряду Автономної\nРеспубліки Крим, державної адміністрації області, міст Києва та\nСевастополя, району, міста на відповідних територіях, у\nгосподарствах і дворах за поданням відповідного державного органу\nветеринарної медицини, а в межах однієї або кількох областей -\nрішенням Кабінету Міністрів України за поданням Державного\nдепартаменту ветеринарної медицини.\nПро встановлення карантину тварин, його продовження та зняття\nГоловний державний інспектор ветеринарної медицини України\nповідомляє Міжнародне епізоотичне бюро, а у разі виникнення\nкарантинних хвороб, спільних для тварин і людей, - Головного\nдержавного санітарного лікаря України.\nПерелік карантинних захворювань затверджується Кабінетом\nМіністрів України.\nКарантин тварин встановлюється протягом доби після виявлення\nкарантинних захворювань.\nПопередні карантинні обмеження до прийняття рішення щодо\nвстановлення карантину можуть бути введені приписом головного\nдержавного інспектора ветеринарної медицини району, міста, області\nабо їх заступниками.\nОрган, що прийняв рішення про встановлення карантину тварин,\nнегайно повідомляє про це населення, а також підприємства,\nустанови та організації, розташовані в карантинній зоні, і\nвідповідні органи виконавчої влади суміжних районів та областей.\nУ рішенні про встановлення карантину вказується на обставини,\nщо сприяли виникненню карантинного захворювання, визначаються межі\nкарантинної та загрозливої зони, спеціальні ветеринарно-санітарні\nзаходи, спрямовані на локалізацію і ліквідацію вогнищ небезпечних\nінфекційних захворювань тварин, а також тимчасові обмеження прав\nфізичних і юридичних осіб та покладаються на них додаткові\nобов'язки і затверджується план локалізації, ліквідації та\nпрофілактики захворювання.\nОбов'язковому профілактичному карантину підлягають також усі\nтварини, які надходять у господарства для поповнення стада. Такі\nтварини утримуються в період карантину окремо у спеціально\nвідведених, ізольованих місцях (карантинних пунктах) і піддаються\nветеринарно-санітарному обстеженню, після закінчення якого з\nдозволу державного інспектора ветеринарної медицини допускаються в\nзагальне стадо.\nТварини, що завозяться з-за кордону, підлягають\nпрофілактичному карантину в карантинному пункті під наглядом\nспеціалістів ветеринарної медицини протягом певного періоду, який\nвизначається законодавством."
    },
    {
      "provision_ref": "art37",
      "section": "37",
      "title": "Стаття 37. Заходи, що здійснюються в умовах карантину тварин",
      "content": "У разі встановлення карантину тварин може вводитися повна або\nчасткова заборона:\nпровозити або переганяти тварин через карантинну зону,\nввозити в цю зону, вивозити (виводити) з неї тварин;\nвивозити з карантинної зони продукти та сировину тваринного і\nрослинного походження, корми, у тому числі пересилати посилками і\nпереносити ручним вантажем;\nперегруповувати, переводити (перевозити) тварин у межах\nгосподарства карантинної зони, а також використовувати спільні\nпасовища, місця водопою для хворих і здорових тварин;\nдоступу сторонніх осіб, тварин (у тому числі домашньої птиці)\nта транспорту на територію ферми і у тваринницькі приміщення, де\nвстановлено карантин, крім обслуговуючого персоналу за умов\nдодержання ним спеціального режиму;\nпроводити ярмарки, аукціони, семінари, виставки тварин,\nмасові спортивні видовища, роботу ринків та інші заходи;\nруху транспортних засобів в карантинній зоні;\nзаготівлі, торгівлі тваринами, продуктами і сировиною\nтваринного і рослинного походження в карантинній зоні.\nНа шляхах при в'їзді у населені пункти, на ферми\nвиставляються охорона, сторожові або карантинні\nветеринарно-міліцейські пости, встановлюються знаки, що вказують\nна об'їзні шляхи.\nВивезення тварин, продуктів і сировини тваринного і\nрослинного походження з карантинної зони дозволяється лише за\nрішенням Державної надзвичайної протиепізоотичної комісії при\nКабінеті Міністрів України або відповідних комісій в Автономній\nРеспубліці Крим та при обласних державних адміністраціях.\nТварини, що загинули від інфекційних хвороб, гній, підстилка,\nзалишки кормів, а також продукція, одержана від хворих тварин та\nтих, що утримувалися разом, підлягають знешкодженню або утилізації\nвідповідно до законодавства.\nГосподарське використання гною від хворих або схильних до\nзахворювання тварин допускається лише у випадках, передбачених\nінструкцією про боротьбу із захворюванням, та після попереднього\nнадійного знезаражування.\nНа залізничних станціях, в морських та річкових портах, на\nпристанях, в аеропортах, а також у господарствах чи на\nпідприємствах, що знаходяться в карантинній або загрозливій зоні,\nприпиняється навантаження та розвантаження тварин, продуктів і\nсировини тваринного і рослинного походження, кормів та іншої\nпродукції, яка може бути носієм або фактором передачі інфекції.\nПроводиться мобілізація та використання ресурсів і засобів\nпідприємств, установ та організацій з некарантинованої зони з\nметою запобігання поширенню карантинних хвороб і ліквідації їх у\nпервинних вогнищах зараження.\nНа час карантину може змінюватися режим роботи підприємств,\nустанов та організацій, можуть вводитися інші необхідні зміни\nвиробничої діяльності.\nУ виняткових випадках для здійснення карантинних заходів та\nліквідації вогнищ епізоотії разом з органами внутрішніх справ,\nпідрозділами Національної гвардії України, Служби безпеки України\nможуть залучатися військові частини Збройних Сил України\nвідповідно до законодавства.\nУ разі встановлення карантину тварин на значній території\n(область або кілька областей) Кабінет Міністрів України може\nподавати Президенту України пропозицію про цільову мобілізацію на\nтермін до двох місяців військовозобов'язаних спеціалістів,\nнеобхідних для ліквідації епізоотій.\nДержавні органи, підприємства, установи, організації,\nпосадові особи та громадяни, діяльність яких пов'язана з\nвиробництвом, переробкою, зберіганням, транспортуванням і\nторгівлею продуктами та сировиною тваринного і рослинного\nпоходження, кормів, інших продуктів та матеріалів, що можуть бути\nфакторами передачі збудника інфекції, зобов'язані надавати в\nкористування спеціально уповноваженим органам під час карантину\nтварин службові приміщення, необхідне обладнання, засоби зв'язку."
    },
    {
      "provision_ref": "art38",
      "section": "38",
      "title": "Стаття 38. Гарантії прав громадян і юридичних осіб",
      "content": "Особам, які постраждали внаслідок введення карантинного\nрежиму або у зв'язку з проведенням робіт по ліквідації,\nпрофілактиці карантинних хвороб тварин та запобіганню їм\nвідшкодовуються матеріальні збитки в порядку, встановленому\nзаконодавством.\nЮридичні особи, майно і ресурси яких використовувалися при\nліквідації, профілактиці та запобіганні розповсюдженню карантинних\nхвороб, мають право на відшкодування завданих їм збитків у порядку\nі розмірах, встановлених Кабінетом Міністрів України.\nСтаття 39. Особливості приватизації закладів державної\nветеринарної медицини\nЗаклади державної ветеринарної медицини (лікарні, дільниці,\nпункти, аптеки, склади, лабораторії, за винятком Державного\nнауково-дослідного контрольного інституту ветеринарних препаратів\nі кормових добавок, Центральної, зональних, міжобласних,\nреспубліканської Автономної Республіки Крим, обласних державних\nлабораторій ветеринарної медицини, державних лабораторій\nветеринарної медицини міст Києва та Севастополя, біологічних\nфабрик, державних лабораторій ветеринарно-санітарної експертизи на\nринках) можуть приватизовуватися в порядку, визначеному\nзаконодавством. При цьому приватизовані об'єкти не можуть бути\nперепрофільовані протягом десяти років.\nСтаття 40. Лабораторна діагностика хвороб тварин,\nтоксикологічна і радіаційна оцінка продуктів,\nсировини і кормів тваринного і рослинного\nпоходження\nЛабораторну діагностику хвороб тварин, а також\nтоксикологічну, радіаційну оцінку продуктів, сировини і кормів\nтваринного походження здійснюють Центральна, республіканська\nАвтономної Республіки Крим, обласні, зональні, міжобласні, міські,\nміжрайонні та районні державні лабораторії ветеринарної медицини в\nпорядку, визначеному Державним департаментом ветеринарної\nмедицини.\nМетодичне забезпечення діяльності суб'єктів діагностичної\nмережі здійснює Центральна державна лабораторія ветеринарної\nмедицини. Таку діагностику також можуть здійснювати\nнауково-дослідні установи.\nСпеціалісти Державної лабораторії ветеринарної медицини під\nчас здійснення лабораторної діагностики хвороб тварин незалежні\nвід будь-якого впливу.\nСтаття 41. Виробництво засобів захисту тварин та засобів\nветеринарної медицини\nЗасоби захисту тварин та засоби ветеринарної медицини можуть\nвироблятися суб'єктами підприємницької діяльності за наявності\nспеціального дозволу (ліцензії) і повинні відповідати діючим\nтехнічним умовам або стандартам.\nДепонування вакцинних, актуальних і контрольних штамів\nмікроорганізмів здійснюється в Національному центрі штамів\nмікроорганізмів, який входить до складу Державного\nнауково-дослідного контрольного інституту ветеринарних препаратів\nі кормових добавок, або в іншій установі у порядку, передбаченому\nзаконодавством. Положення про Національний центр штамів\nмікроорганізмів і порядок депонування штамів мікроорганізмів\nзатверджується Кабінетом Міністрів України.\nКонтроль за якістю вироблених засобів захисту тварин та\nзасобів ветеринарної медицини здійснюється Державним департаментом\nветеринарної медицини або уповноваженим на це іншим органом.\nСтаття 42. Міжнародне співробітництво у сфері дії\nзаконодавства про ветеринарну медицину\nУкраїна є членом Міжнародного епізоотичного бюро (МЕБ).\nМіжнародне співробітництво України у сфері дії законодавства\nпро ветеринарну медицину забезпечується:\nучастю в роботі міжнародних організацій, приєднанням до\nміжнародних договорів, уніфікацією нормативів і вимог щодо\nзапобігання занесенню небезпечних хвороб тварин з територій інших\nдержав, експорту-імпорту тварин, продуктів і сировини тваринного\nпоходження;\nузгодженням законодавства в галузі ветеринарної медицини,\nуніфікацією профілактичних та протиепізоотичних заходів, методів\nдіагностики хвороб тварин, застосуванням імунобіологічних,\nбіологічних, рослинних, хімічних, хіміко-фармацевтичних та інших\nветеринарних препаратів;\nздійсненням професійних та наукових контактів;\nобміном інформацією про епізоотичний стан тваринництва.\nСтаття 43. Повноваження Державного департаменту ветеринарної\nмедицини\nДержавний департамент ветеринарної медицини представляє\nінтереси ветеринарної медицини України у межах своїх повноважень,\nа також у межах повноважень, наданих йому Кабінетом Міністрів\nУкраїни відповідно до законодавства."
    },
    {
      "provision_ref": "art44",
      "section": "44",
      "title": "Стаття 44. Міжнародні договори",
      "content": "Якщо міжнародними договорами, укладеними Україною,\nвстановлені інші правила, ніж ті, що містяться у цьому Законі, то\nзастосовуються правила міжнародного договору\"."
    }
  ],
  "definitions": []
}