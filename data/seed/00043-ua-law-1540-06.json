{
  "id": "ua-law-1540-06",
  "type": "statute",
  "title": "Закон України (1540-06)",
  "title_en": "",
  "short_name": "1540-06",
  "status": "in_force",
  "issued_date": "1963-07-18",
  "url": "https://zakon.rada.gov.ua/laws/show/1540-06",
  "description": "Official legislative act of Ukraine ingested from the Verkhovna Rada legal portal.",
  "provisions": [
    {
      "provision_ref": "art71",
      "section": "71",
      "title": "Стаття 71. Загальний строк позовної давності",
      "content": "Загальний строк для захисту права за позовом особи, право\nякої порушено (позовна давність), встановлюється в три роки.\n( Стаття 71 в редакції Закону N 295/95-ВР від 11.07.95 )\nС т а т т я 72. Скорочені строки позовної давності\nСкорочені строки позовної давності встановлюються\nзаконодавством Союзу РСР для окремих видів вимог, що випливають з\nвідносин, регулювання яких віднесено до відання Союзу РСР, і цим\nКодексом — для інших вимог.\nСкорочені строки давності тривалістю в шість місяців діють,\nзокрема, за позовами:\n1) про стягнення неустойки (штрафу, пені);\n2) про недоліки проданих речей (стаття 237 цього Кодексу);\n3) що випливають з поставки продукції неналежної якості\n(стаття 249 цього Кодексу);\n4) про явні недоліки в роботі, виконаній за договором підряду\n(пункт третій частини першої статті 343 цього Кодексу);\n5) про недоліки в роботі, виконаній за договором побутового\nзамовлення (частина третя статті 350 цього Кодексу).\nДо позовів про приховані недоліки в роботі, виконаній за\nдоговором підряду, застосовується скорочений строк давності в один\nрік (пункт другий частини першої статті 343 цього Кодексу), крім\nдоговорів підряду на збудування будинків і споруд, однією з сторін\nяких є громадянин (пункт перший частини першої статті 343 цього\nКодексу).\nДо позовів, що випливають з перевозки вантажів, пасажирів і\nбагажу, застосовуються скорочені строки давності, зазначені в\nстатті 366 цього Кодексу, а до позовів, що випливають з відносин\nорганів зв'язку з клієнтурою, скорочені строки давності, зазначені\nв Статуті зв'язку Союзу РСР.\n(Із змінами, внесеними Указом ПВР N 278-11 від 20.05.85)\nС т а т т я 73. Недійсність угод про зміну строків позовної\nдавності\nЗміна строків позовної давності і порядку їх обчислення\nугодою сторін не допускається.\nС т а т т я 74. Розгляд позову незалежно від закінчення\nстроку позовної давності\nВимога про захист порушеного права приймається до розгляду\nсудом, арбітражем або третейським судом незалежно від закінчення\nстроку позовної давності.\nС т а т т я 75. Обов'язковість застосування позовної\nдавності\nПозовна давність застосовується судом, арбітражем або\nтретейським судом незалежно від заяви сторін.\nС т а т т я 76. Початок перебігу строку позовної давності\nПеребіг строку позовної давності починається з дня виникнення\nправа на позов. Право на позов виникає з дня, коли особа дізналася\nабо повинна була дізнатися про порушення свого права. Винятки з\nцього правила, а також підстави зупинення і перериву перебігу\nстроків позовної давності встановлюються законодавством Союзу РСР\nі статтями 78 і 79 цього Кодексу.\nС т а т т я 77. Позовна давність при зміні осіб у\nзобов'язанні\nЗміна осіб у зобов'язанні не тягне за собою зміни строку\nпозовної давності.\nС т а т т я 78. Зупинення перебігу строків позовної\nдавності\nПеребіг строку позовної давності зупиняється:\n1) якщо пред'явленню позову перешкоджала надзвичайна і\nневідворотна за даних умов подія (непереборна сила);\n2) в силу встановленої законодавством Союзу РСР або\nУкраїнської РСР відстрочки виконання зобов'язань (мораторій);\n3) якщо позивач або відповідач перебувають у складі Збройних\nСил СРСР, переведених на воєнний стан.\nПеребіг строку позовної давності зупиняється, якщо зазначені\nв цій статті обставини виникли або продовжували існувати в останні\nшість місяців строку давності, а якщо цей строк менший шести\nмісяців — протягом строку давності.\nЗ дня припинення обставини, що була підставою для зупинення\nстроку давності, перебіг строку давності продовжується. При цьому\nчастина строку, що залишилася, продовжується до шести місяців, а\nякщо строк позовної давності був меншим шести місяців — до строку\nпозовної давності.\nЗа позовами про відшкодування шкоди, зв'язаної з ушкодженням\nздоров'я або заподіянням смерті, перебіг строку давності\nзупиняється, крім загальних підстав, зазначених у цій статті,\nтакож зверненням потерпілого або осіб, перелічених у частині\nдругій статті 456 цього Кодексу, до відповідного органу з заявою\nпро призначення пенсії або допомоги — до їх призначення або\nвідмови в їх призначенні.\n( Із змінами, внесеними Указом ПВР N 278-11 від 20.05.85)\nС т а т т я 79. Перерив перебігу строків позовної давності\nПеребіг строку позовної давності переривається пред'явленням\nпозову в установленому порядку.\nПо спорах, в яких однією або обома сторонами є громадяни,\nперебіг строку позовної давності переривається також вчиненням\nзобов'язаною особою дій, що свідчать про визнання боргу.\nПісля перериву перебіг строку позовної давності починається\nспочатку; час, що минув до перериву, до нового строку не\nзараховується.\nПред'явлення позову, залишеного без розгляду, не перериває\nперебігу строку позовної давності.\nС т а т т я 80. Наслідки закінчення строку позовної давності\nЗакінчення строку позовної давності до пред'явлення позову є\nпідставою для відмови в позові.\nЯкщо суд, арбітраж або третейський суд визнає поважною\nпричину пропуску строку позовної давності, порушене право підлягає\nзахистові.\nС т а т т я 81. Зупинення, перерив і поновлення скорочених\nстроків давності\nПравила про зупинення і перерив (статті 78 і 79 цього\nКодексу), а також про поновлення строків позовної давності\n(частина друга статті 80 цього Кодексу) поширюються також на\nскорочені строки давності, якщо законом не встановлене інше.\nС т а т т я 82. Виконання зобов'язання боржником після\nзакінчення строку позовної давності\nВ разі виконання зобов'язання боржником після закінчення\nстроку позовної давності він не вправі вимагати повернення\nвиконаного, хоч би в момент виконання він і не знав про закінчення\nстроку давності.\nПравила цієї статті не поширюються на відносини між\nдержавними організаціями і їх відносини з кооперативними (крім\nколгоспів) та іншими громадськими організаціями.\nС т а т т я 83. Вимоги, на які позовна давність не\nпоширюється\nПозовна давність не поширюється:\nна вимоги, що випливають з порушення особистих немайнових\nправ, крім випадків, передбачених законом;\nна вимоги державних організацій про повернення державного\nмайна з незаконного володіння колгоспів та інших кооперативних та\nінших громадських організацій або громадян;\nна вимоги вкладників про видачу вкладів, внесених у державні\nтрудові ощадні каси і в Державний банк СРСР;\nу випадках, встановлюваних законодавством Союзу РСР, і на\nінші вимоги.\nС т а т т я 84. Застосування позовної давності до позовів по\nдодаткових вимогах\nЗ закінченням строку позовної давності по головній вимозі\nвважається, що строк позовної давності минув і по додатковій\nвимозі (неустойка, поручительство тощо).\nС т а т т я 85. Порядок обчислення строків\nПорядок обчислення строків позовної давності та інших\nстроків, встановлених цим Кодексом, визначається статтями 86 і 87\nЦивільного процесуального кодексу Української РСР.\nР о з д і л II\n\nПРАВО ВЛАСНОСТІ\nГлава 6\n\nЗАГАЛЬНІ ПОЛОЖЕННЯ\nС т а т т я 86. Право власності\nПраво власності - це врегульовані законом суспільні відносини\nщодо володіння, користування і розпорядження майном.\nПраво власності в Україні охороняється законом.\nДержава забезпечує стабільність правовідносин власності.\nВласність в Україні виступає в таких формах: приватна,\nколективна, державна.\nУсі форми власності є рівноправними.\nВідносини власності регулюються Законом України \"Про\nвласність\" ( 697-12 ), цим Кодексом, іншими законодавчими актами.\n( Із змінами, внесеними Законом N 3718-12 від 16.12.93)\nС т а т т я 87. ( Стаття 87 виключена на підставі Закону\nN 3718-12 від 16.12.93 )\nСоціалістична власність\nСоціалістичною власністю є: державна (загальнодержавна)\nвласність; колгоспно-кооперативна власність; власність\nпрофспілкових та інших громадських організацій.\nДержава охороняє соціалістичну власність і створює умови для\nїї примноження.\nНіхто не має права використовувати соціалістичну власність з\nметою особистої наживи та в інших корисливих цілях.\n( Стаття 87 із змінами, внесеними згідно з Указом ПВР N 278-11 від\n20.05.85 )\nС т а т т я 87-1. ( Стаття 87-1 виключена на підставі Закону\nN 3718-12 від 16.12.93 )\nОперативне управління майном\nМайно, закріплене за державними, міжколгоспними,\nдержавно-колгоспними та іншими державно-кооперативними\nорганізаціями, перебуває в оперативному управлінні цих\nорганізацій, які здійснюють у межах, встановлених законом,\nвідповідно до цілей їх діяльності, планових завдань і призначення\nмайна, права володіння, користування і розпорядження майном.\nС т а т т я 88. ( Стаття 88 виключена на підставі Закону\nN 3718-12 від 16.12.93 )\nОсобиста власність\nОснову особистої власності громадян становлять трудові\nдоходи.\nОсобиста власність громадян і право її спадкоємства\nохороняються державою.\nМайно, що є в особистій власності громадян, не повинно\nслужити для одержання нетрудових доходів, використовуватись на\nшкоду інтересам суспільства.\n( Стаття 88 із змінами, внесеними згідно з Указом ПВР N 278-11 від\n20.05.85 )\n( Глава 7 виключена на підставі Закону N 3718-12 від 16.12.93 )\nГ л а в а 7\nДЕРЖАВНА ВЛАСНІСТЬ\nС т а т т я 89. ( Стаття 89 виключена на підставі Закону\nN 3718-12 від 16.12.93 )\nДержавна власність - основна форма\nсоціалістичної власності\nДержавна власність - спільне надбання всього радянського\nнароду, основна форма соціалістичної власності.\nДержава є єдиним власником всього державного майна.\n( Стаття 89 із змінами, внесеними згідно з Указом ПВР N 278-11 від\n20.05.85 )\nС т а т т я 90. ( Стаття 90 виключена на підставі Закону\nN 3718-12 від 16.12.93 )\nОб'єкти права державної власності\nЗемля, її надра, води і ліси є у виключній власності держави\nі надаються тільки в користування. Державі належать основні засоби\nвиробництва в промисловості, будівництві і сільському\nгосподарстві, засоби транспорту і зв'язку, банки, майно\nорганізованих державою торговельних, комунальних та інших\nпідприємств, основний міський житловий фонд, а також інше майно,\nнеобхідне для здійснення завдань держави.\n( Стаття 90 із змінами, внесеними згідно з Указом ПВР N 278-11 від\n20.05.85 )\nС т а т т я 91. ( Стаття 91 виключена на підставі Закону\nN 3718-12 від 16.12.93 )\nПорядок розпорядження державним майном,\nщо належить до основних засобів\nПорядок передачі будівель, споруд, устаткування та іншого\nмайна, що належить до основних засобів державних організацій,\nіншим державним організаціям, а також колгоспам, іншим\nкооперативним та іншим громадським організаціям, визначається\nзаконодавством Союзу РСР і Української РСР.\nБудівлі і споруди передаються від однієї державної\nорганізації іншій безоплатно.\nЗазначене в цій статті державне майно не підлягає відчуженню\nгромадянам, крім окремих видів майна, продаж якого громадянам\nдопускається законодавством Союзу РСР і Української РСР.\n( Стаття 91 із змінами, внесеними згідно з Указом ПВР N 278-11 від\n20.05.85 )\nС т а т т я 92. ( Стаття 92 виключена на підставі Закону\nN 3718-12 від 16.12.93 )\nПравомочність державних організацій по\nрозпорядженню оборотними засобами і\nпродукцією\nДержавні організації розпоряджаються сировиною, паливом,\nматеріалами, напівфабрикатами, готовою продукцією, грошовими та\nіншими оборотними засобами відповідно до цільових призначень цих\nзасобів і згідно з затвердженим планом.\nС т а т т я 93. ( Стаття 93 виключена на підставі Закону\nN 3718-12 від 16.12.93 )\nПорядок звернення стягнення на державне\nмайно\nБудівлі, споруди, устаткування та інше майно, що належить до\nосновних засобів державних організацій, не можуть бути предметом\nзастави і на них не можу бути звернене стягнення по претензіях\nкредиторів.\nСтягнення може бути звернене на інше майно, за винятками,\nвстановленими Цивільним процесуальним кодексом Української РСР\n( 1501-06 , 1502-06 , 1503-06 ), а щодо коштів - законодавством\nСоюзу РСР.\nПорядок звернення стягнення за претензіями кредитних установ\nпро повернення виданих ними позичок визначається законодавством\nСоюзу РСР.\n( Стаття 93 із змінами, внесеними згідно з Указом ПВР N 278-11 від\n20.05.85 )\n( Глава 8 виключена на підставі Закону N 3718-12 від 16.12.93 )\nГ л а в а 8\nКОЛГОСПНО-КООПЕРАТИВНА ВЛАСНІСТЬ\n( Найменування глави 8 із змінами, внесеними згідно з Указом\nПВР N 278-11 від 20.05.85 )\nС т а т т я 94. ( Стаття 94 виключена на підставі Закону\nN 3718-12 від 16.12.93 )\nЗміст права власності колгоспів, інших\nкооперативних організацій, їх об'єднань\nКолгоспи, інші кооперативні організації, їх об'єднання\nволодіють, користуються і розпоряджаються майном, що належить їм\nна праві власності, відповідно до їх статутів.\nПраво розпорядження майном, що є власністю колгоспів, інших\nкооперативних організацій, їх об'єднань, належить виключно самим\nвласникам.\nВищестоящі кооперативні організації не вправі розпоряджатися\nмайном нижчестоящих кооперативних організацій.\nЦентралізовані фонди кооперативних систем створюються і\nзнаходяться в розпорядженні центрів кооперативних систем і\nвикористовуються в порядку, встановленому статутами кооперативних\nсистем.\nКредитори кооперативних організацій не можуть звертати\nстягнення на централізовані фонди кооперативних систем.\nС т а т т я 95. ( Стаття 95 виключена на підставі Закону\nN 3718-12 від 16.12.93 )\nОб'єкти права власності колгоспів та інших\nкооперативних організацій, їх об'єднань\nВласністю колгоспів та інших кооперативних організацій, їх\nоб'єднань є засоби виробництва та інше майно, необхідне для їх\nздійснення статутних завдань.\n( Стаття 95 із змінами, внесеними згідно з Указом ПВР N 278-11 від\n20.05.85 )\nС т а т т я 96. ( Стаття 96 виключена на підставі Закону\nN 3718-12 від 16.12.93 )\nПорядок звернення стягнення на майно\nколгоспів, інших кооперативних організацій,\nїх об'єднань\nНа належні колгоспам, іншим кооперативним організаціям, їх\nоб'єднанням будівлі, споруди, трактори, комбайни, інші машини,\nтранспортні засоби та інше майно, що належить до їх основних\nзасобів, а також на насіннєві та фуражні фонди не може бути\nзвернено стягнення по претензіях кредиторів.\nСтягнення може бути звернено на інше майно за винятками,\nвстановленими Цивільним процесуальним кодексом Української РСР\n( 1501-06 , 1502-06 , 1503-06 ), а щодо коштів - законодавством\nСоюзу РСР.\nПорядок звернення стягнення по претензіях кредитних установ\nпро повернення виданих ними позичок визначається законодавством\nСоюзу РСР.\n( Стаття 96 із змінами, внесеними згідно з Указом ПВР N 278-11 від\n20.05.85 )\n( Глава 9 виключена на підставі Закону N 3718-12 від 16.12.93 )\nГ л а в а 9\nВЛАСНІСТЬ ПРОФСПІЛКОВИХ\nТА ІНШИХ ГРОМАДСЬКИХ ОРГАНІЗАЦІЙ\nС т а т т я 97. ( Стаття 97 виключена на підставі Закону\nN 3718-12 від 16.12.93 )\nЗміст права власності профспілкових та\nінших громадських організацій\nПрофспілкові та інші громадські організації володіють,\nкористуються і розпоряджаються майном, що належить їм на праві\nвласності, відповідно до їх статутів (положень).\nПраво розпорядження майном, що є власністю профспілкових та\nінших громадських організацій, належить виключно профспілковим та\nіншим громадським організаціям.\nС т а т т я 98. ( Стаття 98 виключена на підставі Закону\nN 3718-12 від 16.12.93 )\nОб'єкти права власності профспілкових та\nінших громадських організацій\nВласністю профспілкових та інших громадських організацій є\nмайно, необхідне їм для здійснення статутних завдань.\n( Стаття 98 із змінами, внесеними згідно з Указом ПВР N 278-11 від\n20.05.85 )\nС т а т т я 99. ( Стаття 99 виключена на підставі Закону\nN 3718-12 від 16.12.93 )\nПорядок звернення стягнення на майно,\nналежне профспілковим та іншим громадським\nорганізаціям\nНа належні профспілковим та іншим громадським організаціям\nбудівлі, споруди, устаткування та інше майно, що відноситься до\nосновних засобів підприємств, санаторіїв, будинків відпочинку,\nпалаців культури, клубів, стадіонів і піонерських таборів, а також\nна культурно-освітні фонди не може бути звернене стягнення по\nпретензіях кредиторів.\nСтягнення може бути звернене на інше майно, за винятками,\nвстановлюваними законодавством Української РСР, а щодо коштів -\nзаконодавством Союзу РСР.\nПорядок звернення стягнення по претензіях кредитних установ\nпро повернення виданих ними позичок визначається законодавством\nСоюзу РСР.\n( Стаття 99 із змінами, внесеними згідно з Указом ПВР N 278-11 від\n20.05.85 )\nГ л а в а 10\nОСОБИСТА ВЛАСНІСТЬ\nС т а т т я 100. ( Стаття 100 виключена на підставі Закону\nN 3718-12 від 16.12.93 )\nОб'єкти права особистої власності громадян\nВ особистій власності громадян можуть бути предмети вжитку,\nособистого споживання, комфорту і підсобного домашнього\nгосподарства, жилий будинок і трудові заощадження.\n( Стаття 100 із змінами, внесеними згідно з Указом ПВР N 278-11\nвід 20.05.85 )\nС т а т т я 101. ( Стаття 101 виключена на підставі Закону\nN 3718-12 від 16.12.93 )\nПраво особистої власності на жилий будинок\nВ особистій власності громадянина може бути один жилий\nбудинок (або частина його).\nУ подружжя, яке проживає спільно, та його неповнолітніх дітей\nможе бути тільки один жилий будинок (або частина його), що\nналежить на праві особистої власності одному з них або є в їх\nспільній власності.\nПраво власності одного або кількох громадян з числа\nзазначених в частині другій цієї статті на частину будинку не\nпозбавляє права інших з цих громадян мати у власності другу\nчастину (частини) цього ж будинку. Проте в багатоквартирному\nбудинку житлово-будівельного колективу індивідуальних забудовників\nподружжя, що проживає спільно, їх неповнолітні діти можуть мати\nлише одну квартиру.\n( Стаття 101 із змінами, внесеними згідно з Указом ПВР N 278-11\nвід 20.05.85 )\nС т а т т я 102. ( Стаття 102 виключена на підставі Закону\nN 3718-12 від 16.12.93 )\nРозмір жилого будинку, що може бути\nв особистій власності громадянина\nГраничний розмір жилого будинку або його частини (частин), що\nналежать зазначеним у статті 101 цього Кодексу громадянам, не\nповинен перевищувати вісімдесяти квадратних метрів жилої площі.\nГромадянин, який має велику сім'ю або право на додаткову\nжилу площу, з дозволу виконавчого комітету районної, міської,\nрайонної в місті Ради народних депутатів вправі збудувати або\nпридбати будинок (частину будинку), жила площа якого перевищує\nрозмір, зазначений у частині першій цієї статті, але не перевищує\nрозміру, визначеного для даної сім'ї за нормою жилої площі,\nвстановленою Житловим кодексом Української РСР ( 5464-10 ), а у\nвідповідних випадках - також розміру належної додаткової жилої\nплощі.\n( Стаття 102 із змінами, внесеними згідно з Указом ПВР N 278-11\nвід 20.05.85 )\nС т а т т я 103. ( Стаття 103 виключена на підставі Закону\nN 3718-12 від 16.12.93 )\nПрипинення права особистої власності на\nжилий будинок понад встановлену норму\nЯкщо в особистій власності громадянина або у подружжя, яке\nпроживає спільно, та його неповнолітніх дітей стане з підстав, що\nдопускаються законом, більше одного жилого будинку, власник вправі\nна свій вибір залишити у своїй власності будь-який з цих будинків.\nІнший будинок (будинки) повинен бути власником протягом одного\nроку проданий, подарований або відчужений іншим способом.\nРічний строк для добровільного відчуження власником будинку\n(будинків) обчислюється з дня виникнення права власності на інший\nбудинок (будинки).\nЯкщо власник протягом одного року не скористується своїм\nправом на відчуження будинку в будь-якій формі, цей будинок за\nрішенням виконавчого комітету районної, міської, районної в місті\nРади народних депутатів підлягає примусовому продажу в порядку,\nвстановленому Цивільним процесуальним кодексом Української РСР\n( 1501-06 , 1502-06 , 1503-06 ) для виконання судових рішень.\nВиручені від продажу суми після відшкодування витрат, пов'язаних з\nздійсненням примусового продажу, передаються колишньому власникові\nбудинку.\nВ разі, коли продаж будинку в примусовому порядку не\nвідбудеться через відсутність покупців, будинок за рішенням\nвиконавчого комітету районної, міської, районної в місті Ради\nнародних депутатів безоплатно переходить у власність держави.\nПравила цієї статті застосовуються відповідно і у випадках,\nколи в особистій власності громадянина або у подружжя, яке\nпроживає спільно, і їх неповнолітніх дітей виявиться з підстав, що\nдопускаються законом:\n1) крім одного будинку, частина (частини) іншого будинку;\n2) частина (частини) одного будинку, що перевищує розміри,\nзазначені в статті 102 цього Кодексу;\n3) частини різних будинків;\n4) більше однієї квартири в багатоквартирному будинку\nжитлово-будівельного колективу індивідуальних забудовників.\nС т а т т я 104. ( Стаття 104 виключена на підставі Закону\nN 3718-12 від 16.12.93 )\nНаслідки набуття права особистої власності\nна жилий будинок при наявності жилого\nприміщення в будинку державного чи\nгромадського житлового фонду або в\nбудинку житлово-будівельного чи житлового\nкооперативу\nЯкщо у наймача жилого приміщення в будинку державного чи\nгромадського житлового фонду (крім наймача службового приміщення),\nчлена житлово-будівельного чи житлового кооперативу або в другого\nз подружжя, що проживає разом з ним, чи їх неповнолітніх дітей\nвиявиться на підставах, що допускаються законом, на праві\nособистої власності жилий будинок (частина будинку) в тому ж\nнаселеному пункті, то власник будинку (частини будинку) вправі за\nсвоїм вибором залишити за собою будинок (частину будинку) або жиле\nприміщення в будинку державного чи громадського житлового фонду\nабо в будинку житлово-будівельного чи житлового кооперативу. В\nостанньому випадку власник повинен провести протягом одного року з\nдня виникнення права власності на будинок (частину будинку) його\nвідчуження. Невиконання цієї вимоги тягне за собою наслідки,\nпередбачені частинами третьою і четвертою статті 103 цього\nКодексу.\nВстановити, що передбачені статтею 104 Цивільного кодексу\nУкраїнської РСР правила про наслідки набуття права\nособистої власності на жилий будинок (частину будинку) при\nнаявності жилого приміщення в будинку державного чи громадського\nжитлового фонду застосовуються також щодо будинків (частин\nбудинків), право власності на які набуто до введення в дію цього\nУказу. Передбачений у статті 104 Цивільного кодексу Української\nРСР річний строк у цих випадках обчислюється з дня введення цього\nУказу в дію.\n( Стаття 104 із змінами, внесеними згідно з Указом ПВР N 6757-11\nвід 25.10.88 )\nС т а т т я 105. Наслідки самовільного будівництва жилого\nбудинку, господарських і побутових будівель\nта споруд\nГромадянин, який збудував або будує жилий будинок, здійснив\nабо здійснює його перебудову чи прибудову без встановленого\nдозволу, або без належно затвердженого проекту, або з істотними\nвідхиленнями від проекту, або з грубим порушенням основних\nбудівельних норм і правил, не вправі розпоряджатися цим будинком\nчи частиною його (продавати, дарувати, здавати в найом тощо).\nЗа позовом виконавчого комітету районної, міської, районної в\nмісті Ради народних депутатів такий будинок або частина його\nможуть бути безоплатно вилучені судом і зараховані до фонду\nмісцевої Ради народних депутатів або за рішенням виконавчого\nкомітету районної, міської, районної в місті Ради народних\nдепутатів знесені громадянином, який провадив самовільне\nбудівництво, або за його рахунок. Знесення чи вилучення будинку,\nякий побудовано чи будується з істотними відхиленнями від проекту\nабо з грубим порушенням основних будівельних норм і правил,\nпровадиться, коли громадянин не привів його, після попередження, у\nвідповідність з проектом чи зазначеними нормами і правилами.\nГосподарські і побутові будівлі та споруди, зведені\nгромадянином без встановленого дозволу або належно затвердженого\nпроекту, чи з істотними відхиленнями від проекту, або з грубим\nпорушенням основних будівельних норм і правил, за рішенням\nвиконавчого комітету районної, міської, районної в місті Ради\nнародних депутатів зносяться громадянином, який провадив\nсамовільне будівництво, або за його рахунок.\nОдержані при знесенні жилого будинку або частини його,\nгосподарських і побутових будівель та споруд будівельні матеріали\nзалишаються у власності громадянина, який провадив самовільне\nбудівництво.\n( Із змінами, внесеними Указом ПВР N 278-11 від 20.05.85)\nС т а т т я 105-1. Наслідки порушення правил будівництва\nлітніх садових будиночків\nЛітні садові будиночки, будівництво яких здійснюється без\nналежно погодженого проекту або з відхиленнями від норм,\nпередбачених законодавством Союзу РСР і Української РСР, чинним на\nпочаток будівництва, за рішенням виконавчого комітету районної,\nміської, районної в місті Ради народних депутатів, на території\nякої знаходиться садівницьке (виноградарське) товариство,\nприводяться у відповідність з зазначеними нормами або зносяться\nгромадянами, що здійснюють таке будівництво, чи за їх рахунок.\n(Кодекс доповнений статтею згідно з Указом ПВР N 278-11 від\n20.05.85)\nС т а т т я 106. ( Стаття 106 виключена на підставі Закону\nN 3718-12 від 16.12.93 )\nВилучення будинку, дачі або іншого майна,\nщо використовується для одержання нетрудових\nдоходів\nЯкщо жилий будинок, дача або інше майно, що є в особистій\nвласності громадянина, або належна громадянинові частина будинку\n(дачі) систематично використовується власником для одержання\nнетрудових доходів, відповідно цей будинок або частина будинку,\nдача чи інше майно підлягає безоплатному вилученню в судовому\nпорядку за позовом виконавчого комітету місцевої Ради народних\nдепутатів. Вилучений за рішенням суду будинок (дача) чи частина\nбудинку (дачі) зараховується до фонду місцевої Ради народних\nдепутатів.\nПравила цієї статті не поширюються на жилі будинки і дачі, в\nяких приміщення здаються в найом з додержанням умов, передбачених\nчинним законодавством.\n( Стаття 106 із змінами, внесеними згідно з Указом ПВР N 278-11\nвід 20.05.85 )\nС т а т т я 107. Позбавлення права користування жилим\nбудинком\nВилучаючи будинок чи його частину з підстав, зазначених у\nстатті 105 цього Кодексу, суд може позбавити громадянина, який\nздійснював самовільне будівництво, а також осіб, які проживають\nспільно з ним, права користування жилою площею в будинку чи\nчастині будинку, що вилучається.\nУ разі відсутності у виселюваних іншого жилого приміщення,\nпридатного для проживання, їм надається жиле приміщення відповідно\nдо вимог частини другої статті 114 Житлового кодексу Української\nРСР тією організацією, якій передано будинок ( частину будинку).\n( Із змінами, внесеними Законом N 3718-12 від 16.12.93)\nС т а т т я 108. ( Стаття 108 виключена на підставі Закону\nN 3718-12 від 16.12.93 )\nГранична кількість худоби, що може бути\nв особистій власності громадянина\nГранична кількість худоби, що може бути в особистій власності\nгромадянина, встановлюється законодавством Української РСР.\nС т а т т я 109. ( Стаття 109 виключена на підставі Закону\nN 3718-12 від 16.12.93 )\nОсобиста власність члена колгоспного двору\nОсобисті трудові доходи і заощадження члена колгоспного\nдвору, а також майно, придбане ним на особисті кошти або одержане\nв порядку спадкоємства чи дарування, є особистою власністю окремих\nчленів колгоспного двору, якщо ці доходи, заощадження і майно не\nпередані ними у власність колгоспного двору.\nВ особистій власності громадянина, який є членом колгоспного\nдвору, не може бути майно, яке відповідно до статуту колгоспу може\nналежати тільки колгоспному двору.\nС т а т т я 110. Майно громадян, на яке не може бути\nзвернено стягнення\nПерелік майна громадян, на яке не може бути звернено\nстягнення по претензіях кредиторів, установлюється Цивільним\nпроцесуальним кодексом Української РСР.\nС т а т т я 111. ( Стаття 111 виключена на підставі Закону\nN 3718-12 від 16.12.93 )\nВласність громадян, які займаються\nіндивідуальною трудовою діяльністю\nДо власності громадян, які займаються індивідуальною трудовою\nдіяльністю, що грунтується виключно на особистій праці громадян і\nчленів їх сімей, застосовуються правила цього Кодексу про особисту\nвласність та інших актів законодавства, що регулюють зазначену\nдіяльність.\n( Стаття 111 із змінами, внесеними згідно з Указом ПВР N 278-11\nвід 20.05.85 )\nГлава 11.\n\nСПІЛЬНА ВЛАСНІСТЬ\nС т а т т я 112. Поняття спільної власності\nМайно може належати на праві спільної власності двом або\nкільком колгоспам чи іншим кооперативним та іншим громадським\nорганізаціям, або державі і одному чи кільком колгоспам або іншим\nкооперативним та іншим громадським організаціям, або двом чи\nкільком громадянам.\nРозрізняється спільна власність з визначенням часток\n(часткова власність) або без визначення часток (сумісна\nвласність).\nС т а т т я 113. Право спільної часткової власності\nВолодіння, користування і розпорядження майном при спільній\nчастковій власності провадиться за згодою всіх учасників, а при\nвідсутності згоди — спір вирішується судом.\nНе може бути встановлено такий порядок користування жилим\nбудинком, при якому учаснику спільної часткової власності\nвиділяються в користування тільки непридатні для проживання або\nпідсобні приміщення (підвал, коридор, комора тощо).\nКожний учасник спільної часткової власності відповідно до\nсвоєї частки має право на доходи від спільного майна, відповідає\nперед третіми особами по зобов'язаннях, пов'язаних з спільним\nмайном, і повинен брати участь у сплаті всякого роду податків і\nплатежів, а також у витратах по утриманню і зберіганню спільного\nмайна.\nКожний учасник спільної часткової власності має право на\nоплатне або безоплатне відчуження іншій особі своєї частки в\nспільному майні.\n(із змінами, внесеними Указом ПВР N 278-11 від 20.05.85)\nС т а т т я 114. Право привілеєвої купівлі частки в спільній\nвласності\nПри продажу частки в спільній власності сторонній особі решта\nучасників спільної часткової власності має право привілеєвої\nкупівлі частки, що продається по ціні, за якою вона продається, і\nна інших рівних умовах, крім випадку продажу з прилюдних торгів.\nПродавець частки в спільній власності зобов'язаний повідомити\nв письмовій формі решту учасників спільної часткової власності про\nнамір продати свою частку сторонній особі з зазначенням ціни та\nінших умов, на яких продає її. Якщо решта учасників спільної\nчасткової власності відмовиться від здійснення права привілеєвої\nкупівлі або не здійснить цього права щодо будинків протягом одного\nмісяця, а щодо іншого майна протягом десяти днів з дня одержання\nповідомлення, продавець вправі продати свою частку будь-якій\nособі. Якщо кілька учасників спільної часткової власності виявили\nбажання придбати частку в спільній власності, право вибору покупця\nнадається продавцю.\nПри продажу частки з порушенням права привілеєвої купівлі\nінший учасник спільної власності протягом трьох місяців може\nзвернутися до суду з позовом про перевід на нього прав і\nобов'язків покупця.\n(із змінами, внесеними Указом ПВР N 2135-8 від 15.10.73)\nС т а т т я 115. Виділ частки з спільного майна\nКожний з учасників спільної часткової власності має право\nвимагати виділу своєї частки з спільного майна.\nЯкщо угоди про спосіб виділу не досягнуто, то за позовом\nбудь-кого з учасників майно ділиться в натурі, коли це можливо без\nнерозмірної шкоди для його господарського призначення. В\nпротивному разі власник, що виділяється, одержує грошову\nкомпенсацію.\nС т а т т я 116. Звернення стягнення на частку в спільному\nмайні\nКредитор учасника спільної часткової власності вправі\nпред'явити позов про виділ частки його боржника для звернення на\nнеї стягнення.\nС т а т т я 117. ( Стаття 117 виключена на підставі Закону\nN 3718-12 від 16.12.93 )\nПрипинення права спільної часткової\nвласності держави і громадян, кооперативних\nабо інших громадських організацій і громадян\nПраво спільної часткової власності держави і громадян,\nкооперативних або інших громадських організацій і громадян\nпідлягає припиненню протягом одного року, що обчислюється з дня\nвиникнення спільної власності, шляхом:\n1) розділу майна в натурі, коли цей розділ можливий;\n2) викупу державою, кооперативною або іншою громадською\nорганізацією часток, належних громадянам;\n3) продажу громадянам частки, належної державі, кооперативній\nабо іншій громадській організації;\n4) продажу всього майна з наступним розподілом вирученої суми\nміж учасниками спільної власності відповідно до їх часток.\nВибір одного з наведених способів визначається угодою\nгромадянина з відповідним державним органом, кооперативною або\nіншою громадською організацією, а при відсутності такої угоди -\nсудом.\nПраво спільної власності держави і громадян на майно, що\nявляє собою особливу цінність, може бути в кожному окремому\nвипадку припинено на підставі постанови Ради Міністрів Української\nРСР шляхом викупу державою часток, належних громадянам.\nПри продажу державним органом, кооперативною або іншою\nгромадською організацією своєї частки в спільній власності на\nжилий будинок привілеєве право купівлі належить особам, які\nпроживають у цій частині будинку, з додержанням вимог частин\nдругої і третьої статті 114 цього Кодексу, а при їх відмові або\nнездійсненні цього права - решті учасників спільної власності.\nС т а т т я 118. Порядок користування жилим будинком, що є\nспільною частковою власністю\nЯкщо учасники спільної часткової власності на жилий будинок\nза угодою між собою встановили порядок користування відособленими\nприміщеннями будинку (квартирами, кімнатами) відповідно до частки\nкожного і така угода нотаріально посвідчена і зареєстрована у\nвиконавчому комітеті місцевої Ради народних депутатів, то вона\nобов'язкова і для особи, яка згодом придбає частку в спільній\nвласності на цей будинок.\nС т а т т я 119. Наслідки надбудови, прибудови або\nперебудови будинку, що є спільною частковою\nвласністю\nКоли учасник спільної часткової власності на жилий будинок\nзбільшить в ньому за свій рахунок корисну площу будинку шляхом\nприбудови, надбудови або перебудови, проведеної за згодою решти\nучасників і в установленому порядку, частки учасників у спільній\nвласності на будинок і порядок користування приміщеннями в ньому\nпідлягають відповідній зміні.\nС т а т т я 120. ( Стаття 120 виключена на підставі Закону\nN 3718-12 від 16.12.93 )\nВласність колгоспного двору\nМайно колгоспного двору належить його членам на праві\nсумісної власності (стаття 112 цього Кодексу).\nКолгоспний двір може мати у власності підсобне господарство\nна присадибній ділянці землі, що знаходиться в його користуванні,\nжилий будинок, продуктивну худобу, птицю та дрібний\nсільськогосподарський реманент відповідно до статуту колгоспу.\nКрім того, колгоспному дворові належать передані в його\nвласність членами двору їх трудові доходи від участі в\nгромадському господарстві колгоспу або інше передане ними у\nвласність двору майно, а також предмети домашнього вжитку і\nособистого користування, придбані на спільні кошти.\nС т а т т я 121. ( Стаття 121 виключена на підставі Закону\nN 3718-12 від 16.12.93 )\nВолодіння, користування і розпорядження\nмайном колгоспного двору\nВолодіння, користування і розпорядження майном колгоспного\nдвору здійснюється за згодою всіх членів двору.\nПри відсутності згоди спір про володіння, користування або\nрозпорядження майном колгоспного двору вирішується судом за\nпозовом будь-якого члена двору, який досяг шістнадцяти років.\nОсоби віком від п'ятнадцяти до шістнадцяти років можуть такий\nпозов пред'явити за згодою своїх батьків (усиновителів) або\nпіклувальника, а позов в інтересах осіб, що не досягли п'ятнадцяти\nроків, може бути пред'явлений їх батьками (усиновителями) або\nопікуном.\nС т а т т я 122. ( Стаття 122 виключена на підставі Закону\nN 3718-12 від 16.12.93 )\nВідповідальність колгоспного двору по\nзобов'язаннях його членів\nПо угодах, укладених главою колгоспного двору, відповідає\nсвоїм майном колгоспний двір, якщо з обставин справи не випливає,\nщо угода укладена в особистих інтересах самого глави двору.\nІнші члени двору відповідають по своїх зобов'язаннях своїм\nособистим майном і своєю часткою в майні двору (стаття 123 цього\nКодексу), якщо з обставин справи не випливає, що угода укладена в\nінтересах двору.\nСтягнення відшкодування за шкоду, заподіяну злочинною дією\nчлена колгоспного двору, може бути звернене на майно двору, якщо\nвироком суду встановлено, що це майно придбане на кошти, здобуті\nзлочинним шляхом, або збільшилось за рахунок цих коштів.\nПерелік майна колгоспного двору, на яке не може бути звернене\nстягнення по претензіях кредиторів, встановлюється Цивільним\nпроцесуальним кодексом Української РСР ( 1001-05 , 1002-05 ,\n1003-05 ).\nС т а т т я 123. ( Стаття 123 виключена на підставі Закону\nN 3718-12 від 16.12.93 )\nВизначення частки в майні колгоспного двору\nЧастка члена колгоспного двору в майні двору визначається:\n1) при виході його з складу двору без утворення нового двору\n(виділ);\n2) при утворенні з одного двору двох і більше дворів (поділ);\n3) при зверненні стягнення по особистих зобов'язаннях члена\nдвору.\nРозмір частки члена двору встановлюється виходячи з рівності\nчасток усіх членів двору, включаючи неповнолітніх і\nнепрацездатних.\nЧастку працездатного члена двору в майні двору може бути\nзменшено або у її виділенні зовсім відмовлено в зв'язку з\nнедовгочасним його перебуванням у складі двору або незначною\nучастю своєю працею чи коштами в господарстві двору.\nС т а т т я 124. ( Стаття 124 виключена на підставі Закону\nN 3718-12 від 16.12.93 )\nВиділ з колгоспного двору\nПри виході одного або кількох членів колгоспного двору з його\nскладу виділ частки в натурі провадиться з таким розрахунком, щоб\nне позбавити двір необхідних для ведення його підсобного\nгосподарства будівель, худоби та сільськогосподарського реманенту.\nПри неможливості виділити належну членові двору частку майна\nв натурі її вартість виплачується йому грішми.\nПраво вимагати виділу майна при виході з складу двору мають\nчлени двору, які досягли шістнадцяти років. Особи віком від\nп'ятнадцяти до шістнадцяти років можуть вимагати виділу за згодою\nсвоїх батьків (усиновителів) або піклувальника, а в інтересах\nосіб, що не досягли п'ятнадцяти років, виділу можуть вимагати їх\nбатьки (усиновителі) або опікун.\nС т а т т я 125. ( Стаття 125 виключена на підставі Закону\nN 3718-12 від 16.12.93 )\nПоділ колгоспного двору\nПри поділі колгоспного двору його майно ділиться між дворами,\nщо знов утворюються, відповідно до часток їх членів і з\nврахуванням господарських потреб кожного з дворів.\nПраво вимагати поділу колгоспного двору мають повнолітні\nчлени двору, що є членами колгоспу.\nПоділ майна, належного колгоспному дворові і збереженого\nпісля припинення колгоспного двору, провадиться за правилами\nстатей 123 і 126 цього Кодексу.\nС т а т т я 126. ( Стаття 126 виключена на підставі Закону\nN 3718-12 від 16.12.93 )\nВтрата права на частку в майні колгоспного\nдвору\nПрацездатний член колгоспного двору втрачає право на частку в\nмайні двору, якщо він не менше трьох років підряд не брав участі\nсвоєю працею і коштами у веденні спільного господарства двору. Це\nправило не застосовується, якщо член двору не брав участі у\nведенні господарства в зв'язку з призовом на строкову військову\nслужбу, навчанням в учбовому закладі або хворобою.\nС т а т т я 127. ( Стаття 127 виключена на підставі Закону\nN 3718-12 від 16.12.93 )\nВласність господарства громадян, які\nзаймаються індивідуальною трудовою\nдіяльністю у сільському господарстві\nУ власності господарства громадян, які займаються\nіндивідуальною трудовою діяльністю у сільському господарстві, що\nгрунтується виключно на особистій праці членів господарства, крім\nмайна, зазначеного в статті 120 цього Кодексу, може бути робоча\nхудоба і сільськогосподарський реманент, необхідні для обробітку\nділянки землі, відведеної в користування цим громадянам.\nМайно господарства громадян, які займаються індивідуальною\nтрудовою діяльністю у сільському господарстві, зазначене у частині\nпершій цієї статті, належить їм на праві сумісної власності\n(стаття 112 цього Кодексу).\nДо відносин сумісної власності господарства громадян, які\nзаймаються індивідуальною трудовою діяльністю у сільському\nгосподарстві, застосовуються правила статей 121-126 цього Кодексу.\nВ особистій власності окремих членів господарства громадян,\nякі займаються індивідуальною трудовою діяльністю у сільському\nгосподарстві, не може бути майно, зазначене в частині першій цієї\nстатті.\n( Стаття 127 із змінами, внесеними згідно з Указом ПВР N 278-11\nвід 20.05.85 )\nГлава 12.\n\nВИНИКНЕННЯ І ПРИПИНЕННЯ ПРАВА ВЛАСНОСТІ\nС т а т т я 128. Момент виникнення права власності у\nнабувача майна за договором\nПраво власності (право оперативного управління) у набувача\nмайна за договором виникає з моменту передачі речі, якщо інше не\nпередбачено законом або договором.\nПередачею визнається вручення речей набувачеві, а так само\nздача транспортній організації для відправки набувачеві і здача на\nпошту для пересилки набувачеві речей, відчужених без зобов'язання\nдоставки. До передачі речей прирівнюється передача коносаменту або\nіншого розпорядчого документа на речі.\n(із змінами, внесеними Указом ПВР N 278-11 від 20.05.85)\nС т а т т я 129. Предмети, що можуть бути придбані лише з\nособливого дозволу\nПерелік предметів, що за своїм значенням для народного\nгосподарства, з міркувань державної безпеки або з інших підстав\nможуть бути придбані лише з особливого дозволу (зброя, вибухові і\nрадіоактивні речовини, сильнодіючі отрути, шрифти, множильні\nапарати тощо), а також порядок видачі цих дозволів визначаються\nзаконодавством Союзу РСР і Української РСР.\nВалютні цінності: іноземна валюта (банкноти, казначейські\nбілети, монети); платіжні документи (чеки, векселі, акредитиви та\nінші) і фондові цінності (акції, облігації та інші) в іноземній\nвалюті; банківські платіжні документи в карбованцях (чеки та\nінші), які купуються за іноземну валюту з правом обернення їх в\nтаку валюту; дорогоцінні метали — золото, срібло, платина і метали\nплатинової групи (паладій, іридій, родій, рутеній і осмій) у\nбудь-якому вигляді і стані та природні дорогоцінні камені в сирому\nі обробленому вигляді (алмази, брильянти, рубіни, ізумруди,\nсапфіри, а також перли), за винятком ювелірних та інших побутових\nвиробів із цих металів і каменів, а також лому таких виробів,\nможуть бути предметом угод лише в порядку і межах, встановлених\nзаконодавством Союзу РСР.\n(із змінами, внесеними Указом ПВР N 2422-09 від 19.08.77)\nС т а т т я 130. Риск випадкової загибелі речі\nРиск випадкової загибелі або випадкового зіпсування\nвідчужуваних речей переходить на набувача одночасно з виникненням\nу нього права власності, якщо інше не встановлене законом або\nдоговором.\nЯкщо відчужувач прострочив передачу речей або набувач\nпрострочив прийняття їх, риск випадкової загибелі або випадкового\nзіпсування несе сторона, що прострочила.\nС т а т т я 131. Складові частини речі\nСкладовою частиною речі є все те, що не може бути відділене\nвід неї без пошкодження і істотного знецінення речі. При переході\nправа на річ складові частини її не підлягають відділенню.\nС т а т т я 132. Головна річ і її приналежність\nПриналежністю є річ, призначена служити головній речі і\nзв'язана з нею спільним господарським призначенням.\nПриналежність наслідує долю головної речі, якщо в договорі\nабо в законі не встановлено інше.\nС т а т т я 133. Право власності на плоди і доходи\nПлоди, приплід тварин, доходи, що приносять речі, належать\nвласникові речі, коли інше не встановлено законом або договором\nвласника з іншою особою.\nС т а т т я 134. ( Стаття 134 виключена на підставі Закону\nN 3718-12 від 16.12.93 )\nВідчуження жилого будинку, що знаходиться\nв сільській місцевості\nЖилий будинок, що знаходиться в сільській місцевості (або\nчастина його), може відчужуватись громадянинові лише за умови,\nколи йому в установленому порядку надається в користування\nземельна ділянка при будинку, за винятком продажу будинку на знос.\n( Стаття 134 із змінами, внесеними згідно з Указом ПВР N 278-11\nвід 20.05.85 )\nС т а т т я 135. ( Стаття 135 виключена на підставі Закону\nN 3718-12 від 16.12.93 )\nНаслідки безгосподарного утримання будинку\nЯкщо громадянин безгосподарно поводиться з належним йому\nбудинком, допускає його руйнування, то виконавчий комітет місцевої\nРади народних депутатів може призначити власникові відповідний\nстрок для ремонту будинку. Якщо громадянин без поважних причин не\nзробить необхідного ремонту, суд за позовом виконавчого комітету\nрайонної, міської, районної в місті Ради народних депутатів може\nбезоплатно вилучити безгосподарно утримуваний будинок і передати\nйого у фонд місцевої Ради народних депутатів.\nС т а т т я 136. Наслідки безгосподарного утримання і\nнезабезпечення схоронності майна, що є\nпам'яткою історії та культури\nЯкщо громадянин безгосподарно ставиться до належного йому\nмайна, що є пам'яткою історії та культури, державні органи охорони\nпам'яток роблять власникові попередження про припинення\nбезгосподарного ставлення до цього майна. Якщо власник не виконає\nцієї вимоги, то за позовом зазначених органів суд може вилучити це\nмайно. При невідкладній необхідності забезпечення схоронності\nмайна, що є пам'яткою історії та культури, позов про вилучення\nцього майна може бути пред'явлено без попередження.\nЯкщо громадянин не забезпечує схоронності належного йому\nмайна, що є пам'яткою історії та культури, у зв'язку з\nнеможливістю створити необхідний режим його утримання, це майно\nможе бути викуплено державою. Якщо громадянин не дає згоди на\nвикуп такого майна, то за позовом державних органів охорони\nпам'яток суд може вилучити його у власника.\nВилучене майно, що є пам'яткою історії та культури,\nпереходить у власність держави. Власникові відшкодовується\nвартість вилученого майна в розмірі, встановленому за згодою\nсторін, а в разі спору — судом.\n(із змінами, внесеними Указом ПВР N 278-11 від 20.05.85)\nС т а т т я 137. Безхазяйне майно\nМайно, яке не має власника або власник якого невідомий\n(безхазяйне майно), надходить у власність держави за рішенням\nвиконавчого комітету районної, міської Ради народних депутатів,\nвинесеним за заявою фінансового органу.\nБезхазяйне майно, що належало колгоспному дворові, надходить\nу власність колгоспу, на території якого знаходиться це майно, за\nрішенням виконавчого комітету районної, міської Ради народних\nдепутатів, винесеним за заявою колгоспу.\nЗаява про визнання майна безхазяйним може бути подана не\nраніше як через один рік після прийняття майна на облік\nвідповідним фінансовим органом або виконавчим комітетом селищної,\nсільської Ради народних депутатів.\nПорядок виявлення та обліку безхазяйного майна визначається\nМіністерством фінансів Української РСР.\n(із змінами, внесеними Указами ПВР від 23.11.66, N 278-11\nвід 20.05.85)\nС т а т т я 138. Знахідка\nГромадянин, який знайшов загублену річ, зобов'язаний негайно\nповідомити про це особу, що загубила її, і повернути їй знайдену\nріч або заявити про знахідку і здати річ до міліції чи до\nвиконавчого комітету селищної, сільської Ради народних депутатів,\nа коли річ знайдена в установі, підприємстві або на транспорті,\nздати її адміністрації відповідної організації.\nАдміністрація організації, якій передана знайдена річ, в разі\nневиявлення у двотижневий строк особи, яка загубила річ, негайно\nздає її до міліції чи до виконавчого комітету селищної, сільської\nРади народних депутатів. Органи транспорту зберігають і реалізують\nздані їм знайдені речі згідно з діючими на транспорті правилами.\nМіліція або виконавчий комітет селищної, сільської Ради\nнародних депутатів зобов'язані зберігати здані їм знайдені речі\nпротягом шести місяців. У разі виявлення протягом зазначеного\nстроку особи, яка загубила річ, вона їй повертається. Коли ж ця\nособа в зазначений строк не буде виявлена, річ безоплатно\nпереходить у власність держави.\nГромадянин, який знайшов річ і повернув особі, що її\nзагубила, або здав її в установленому порядку, має право на\nодержання від особи, що загубила річ, а в разі переходу речі у\nвласність держави — від відповідної державної організації\nвідшкодування витрат, зв'язаних із зберіганням і здачею речі.\nС т а т т я 139. Бездоглядна худоба\nГромадянин, який затримав бездоглядну або приблудну худобу,\nповинен негайно повідомити про це власника худоби і повернути йому\nхудобу або повідомити в триденний строк міліцію чи виконавчий\nкомітет селищної, сільської Ради народних депутатів про затримання\nхудоби.\nМіліція або виконавчий комітет селищної, сільської Ради\nнародних депутатів вживає заходів до розшуку власника худоби і на\nчас розшуку передає худобу з додержанням ветеринарних правил на\nутримання і в користування найближчому радгоспові або колгоспові,\nкерівники яких не мають права відмовитись від прийняття худоби.\nВ разі виявлення власника робочої або великої рогатої худоби\n(і її молодняка) протягом шести місяців, а дрібної худоби (і її\nмолодняка) протягом двох місяців з дня передачі худоби радгоспові\nабо колгоспові худоба повертається власникові, який зобов'язаний\nвідшкодувати радгоспові або колгоспові витрати по утриманню худоби\nз зарахуванням вигод, одержаних від користування нею.\nКоли в строки, зазначені в частині третій цієї статті,\nвласник худоби не буде виявлений, він втрачає право власності на\nцю худобу. В цьому разі худоба, що утримувалася в колгоспі,\nбезоплатно переходить у власність цього колгоспу, а худоба, що\nутримувалася в радгоспі, безоплатно переходить у власність держави\nі включається до складу майна цього радгоспу.\nС т а т т я 140. Скарб\nСкарб, тобто зариті в землі або приховані іншим способом\nвалюта СРСР, валютні та інші цінності, власник яких невідомий або\nв силу закону втратив на них право, повинен бути зданий особою,\nяка його виявила, фінансовому органові і переходить у власність\nдержави.\nОсобі, яка виявила і здала скарб фінансовому органові,\nвидається винагорода у розмірі двадцяти п'яти процентів вартості\nзданих цінностей, крім випадків, коли розкопки або розшуки\nвідповідних цінностей входять в коло службових обов'язків особи,\nщо здала виявлені цінності.\n(із змінами, внесеними Указом ПВР N 278-11 від 20.05.85)\nС т а т т я 141. ( Стаття 141 виключена на підставі Закону\nN 3718-12 від 16.12.93 )\nРеквізиція і конфіскація\nВилучення державного майна у власника в державних або\nгромадських інтересах з виплатою йому вартості майна (реквізиція),\nа також безоплатне вилучення державного майна як санкції за\nправопорушення (конфіскація) допускаються лише у випадках і в\nпорядку, встановлених законодавством Союзу РСР і Української РСР.\nС т а т т я 142. ( Стаття 142 виключена на підставі Закону\nN 3718-12 від 16.12.93 )\nКомпенсація при знесенні жилого будинку,\nналежного громадянинові на праві особистої\nвласності, в зв'язку з вилученням земельної\nділянки\nУ разі знесення жилого будинку, належного громадянинові на\nправі особистої власності, в зв'язку з вилученням земельної\nділянки для державних або громадських потреб власник, крім\nзабезпечення його жилим приміщенням, одержує компенсацію\nвідповідно до чинного законодавства.\n( Стаття 142 із змінами, внесеними згідно з Указом ПВР N 278-11\nвід 20.05.85 )\nС т а т т я 143. Повернення вилучених дорогоцінних металів і\nкоштовних каменів\nОсобам, у яких вилучено за постановами органів дізнання,\nпопереднього слідства, прокуратури або суду дорогоцінні метали і\nкоштовні камені, що є валютними цінностями, у разі їх засудження\nбез конфіскації майна, або винесення виправдувального вироку, або\nзакриття кримінальної справи вилучені цінності повертаються в\nнатурі чи відшкодовується їх вартість відповідно до законодавства\nСоюзу РСР.\n(із змінами, внесеними Указом ПВР N 278-11 від 20.05.85)\nГлава 13.\n\nЗАХИСТ ПРАВА ВЛАСНОСТІ\nС т а т т я 144. ( Стаття 144 виключена на підставі Закону\nN 3718-12 від 16.12.93 )\nВитребування майна власником з чужого\nнезаконного володіння\nВласник має право витребувати своє майно з чужого незаконного\nволодіння.\nС т а т т я 145. Витребування майна власником від\nдобросовісного набувача\nЯкщо майно за плату придбане у особи, яка не мала права його\nвідчужувати, про що набувач не знав і не повинен був знати\n(добросовісний набувач), то власник вправі витребувати це майно\nвід набувача лише в разі, коли майно загублене власником або\nособою, якій майно було передане власником у володіння, або\nвикрадено у того чи іншого, або вибуло з їх володіння іншим шляхом\nпоза їх волею.\nВитребування майна з підстав, зазначених у частині першій\nцієї статті, не допускається, якщо майно було продано в порядку,\nвстановленому для виконання судових рішень.\nЯкщо майно набуто безоплатно від особи, яка не мала права\nйого відчужувати, власник вправі витребувати майно в усіх\nвипадках.\nС т а т т я 146. ( Стаття 146 виключена на підставі Закону\nN 3718-12 від 16.12.93 )\nВитребування неправомірно відчуженого\nдержавного і громадського майна\nДержавне майно, а також майно колгоспів, інших кооперативних\nта інших громадських організацій, неправомірно відчужене яким би\nто не було способом, може бути витребуване відповідними\nорганізаціями від будь-якого набувача.\nС т а т т я 147. Витребування грошей і цінних паперів\nГроші, а також цінні папери на пред'явника не можуть бути\nвитребувані від добросовісного набувача (стаття 145 цього\nКодексу).\nС т а т т я 148. Розрахунки при поверненні речей з\nнезаконного володіння\nВитребуючи майно з чужого незаконного володіння (стаття 144\nцього Кодексу), власник вправі також вимагати від особи, яка знала\nабо повинна була знати, що її володіння незаконне (недобросовісний\nволоділець), повернення або відшкодування всіх доходів, які ця\nособа здобула або повинна була здобути за весь час володіння; від\nдобросовісного ж володільця — всіх доходів, що він здобув і\nповинен був здобути з того часу, коли він дізнався або повинен був\nдізнатись про неправомірність володіння або одержав повістку за\nпозовом власника про повернення майна. Володілець, як\nдобросовісний, так і недобросовісний, в свою чергу має право\nвимагати від власника відшкодування зроблених ним необхідних\nвитрат на майно з того часу, з якого власникові належать доходи\nвід майна.\nДобросовісний володілець має право залишити за собою зроблені\nним поліпшення, якщо вони можуть бути відділені без пошкодження\nречі. Якщо відділити поліпшення неможливо, добросовісний\nволоділець має право вимагати відшкодування зроблених на\nполіпшення витрат, але не більше розміру збільшення вартості речі.\nС т а т т я 149. ( Стаття 149 виключена на підставі Закону\nN 3718-12 від 16.12.93 )\nЗахист прав власника від порушень,\nне поєднаних з позбавленням володіння\nВласник може вимагати усунення всяких порушень його прав, хоч\nби ці порушення і не були поєднанні з позбавленням володіння.\nС т а т т я 150. ( Стаття 150 виключена на підставі Закону\nN 3718-12 від 16.12.93 )\nЗахист прав володільця, який не є власником\nПрава, передбачені статтями 144-149 цього Кодексу, належать\nтакож особі, яка хоч і не є власником, але володіє майном в силу\nзакону або договору.\nР о з д і л III\n\nЗОБОВ'ЯЗАЛЬНЕ ПРАВО\nI. ЗАГАЛЬНІ ПОЛОЖЕННЯ ПРО ЗОБОВ'ЯЗАННЯ\nГлава 14.\n\nВИНИКНЕННЯ ЗОБОВ'ЯЗАННЯ\nС т а т т я 151. Поняття зобов'язання і підстави його\nвиникнення\nВ силу зобов'язання одна особа (боржник) зобов'язана вчинити\nна користь іншої особи (кредитора) певну дію, як-от: передати\nмайно, виконати роботу, сплатити гроші та інше або утриматися від\nпевної дії, а кредитор має право вимагати від боржника виконання\nйого обов'язку.\nЗобов'язання виникають з договору або інших підстав,\nзазначених у статті 4 цього Кодексу.\nС т а т т я 152. Зміст зобов'язань, що виникають з актів\nпланування\nЗміст зобов'язання, що виникло безпосередньо з акту\nпланування народного господарства, визначається цим актом.\nЗміст договору, що укладається на підставі державного\nзамовлення, повинен відповідати цьому замовленню.\n(із змінами, внесеними Указом ПВР N 5095-11 від 24.12.87)\nС т а т т я 153. Укладення договору\nДоговір вважається укладеним, коли між сторонами в потрібній\nу належних випадках формі досягнуто згоди по всіх істотних умовах.\nІстотними є ті умови договору, які визнані такими за законом\nабо необхідні для договорів даного виду, а також всі ті умови,\nщодо яких за заявою однієї з сторін повинно бути досягнуто згоди.\nС т а т т я 154. Форма договору\nКоли сторони домовились укласти договір у певній формі, він\nвважається укладеним з моменту надання йому обумовленої форми, хоч\nби за законом для даного виду договорів ця форма і не\nпотребувалась.\nЯкщо згідно з законом або угодою сторін договір повинен бути\nукладений в письмовій формі, він може бути укладений як шляхом\nскладання одного документа, підписаного сторонами, так і шляхом\nобміну листами, телеграмами, телефонограмами та ін., підписаними\nстороною, яка їх надсилає.\nВ передбачених законом випадках договір може бути укладений\nшляхом прийняття до виконання замовлення.\n( Офіційне тлумачення положень статті 154 див. в Рішенні\nКонституційного Суду N 16-рп/98 ( v016p710-98 ) від 26.11.98 )\nС т а т т я 155. Укладення договору за пропозицією,\nзробленою з зазначенням строку для\nвідповіді\nКоли пропозицію укласти договір зроблено з зазначенням строку\nдля відповіді, договір вважається укладеним, якщо особа, яка\nзробила пропозицію, одержала від іншої сторони відповідь про\nприйняття пропозиції протягом цього строку.\nС т а т т я 156. Укладення договору за пропозицією,\nзробленою без зазначення строку для\nвідповіді\nКоли пропозиція укласти договір зроблена усно без зазначення\nстроку для відповіді, договір вважається укладеним, якщо друга\nсторона негайно заявила особі, яка зробила пропозицію, про\nприйняття цієї пропозиції.\nЯкщо така пропозиція зроблена в письмовій формі, договір\nвважається укладеним, коли відповідь про прийняття пропозиції\nодержана протягом нормально необхідного для цього часу.\nС т а т т я 157. Відповідь про згоду на укладення договору,\nодержана з запізненням\nЯкщо з одержаної з запізненням відповіді про згоду укласти\nдоговір видно, що відповідь була надіслана своєчасно, вона\nвизнається такою, що запізнилася, лише в тому разі, коли особа,\nяка зробила пропозицію, негайно повідомить другій стороні про\nодержання відповіді з запізненням. В цьому разі відповідь\nвважається новою пропозицією.\nС т а т т я 158. Відповідь про згоду укласти договір на\nінших умовах\nВідповідь про згоду укласти договір на інших, ніж було\nзапропоновано, умовах визнається відмовою від пропозиції і в той\nже час новою пропозицією.\nЯкщо при укладенні договорів між державними, кооперативними\nта іншими громадськими організаціями виникають розбіжності, що\nпідлягають розгляду судом, арбітражем або третейським судом\n(стаття 159 цього Кодексу), правила цієї статті не застосовуються.\n(із змінами, внесеними Законом N 1736-08 від 5.06.73)\nС т а т т я 159. Розв'язання переддоговірних спорів\nРозбіжності, що виникають при укладенні договору, який\nгрунтується на обов'язковому для обох сторін державному\nзамовленні, розв'язуються судом, якщо хоча б однією з сторін є\nколгосп, міжколгоспне, державно-колгоспне підприємство,\nорганізація, об'єднання, і відповідним арбітражем (третейським\nсудом), якщо сторонами є державні, кооперативні та інші громадські\nорганізації (крім колгоспів, міжколгоспних, державно-колгоспних\nпідприємств, організацій, об'єднань), оскільки законом не\nвстановлено інше.\nРозбіжності між названими організаціями, що виникають при\nукладенні договору, який не грунтується на обов'язковому для обох\nсторін державному замовленні, можуть розв'язуватися відповідно\nсудом або арбітражем, якщо це спеціально передбачено законом або\nпогодженням сторін.\n(із змінами, внесеними Указами ПВР N 278-11 від 20.05.85,\nN 5095-11 від 24.12.87)\nС т а т т я 160. Договір на користь третьої особи\nЯкщо особа, яка уклала договір, обумовила виконання\nзобов'язання, що виникло з договору, третій особі, то, якщо інше\nне передбачено в договорі і не випливає з його змісту, виконання\nможе вимагати як особа, що уклала договір, так і третя особа, на\nкористь якої виговорено виконання.\nЯкщо третя особа відмовилась від права, наданого їй за\nдоговором, то особа, що уклала договір, може скористатися цим\nправом, коли це не суперечить змістові договору.\nГлава 15.\n\nВИКОНАННЯ ЗОБОВ'ЯЗАНЬ\nС т а т т я 161. Загальні умови виконання зобов'язань\nЗобов'язання повинні виконуватися належним чином і в\nустановлений строк відповідно до вказівок закону, акту планування,\nдоговору, а при відсутності таких вказівок - відповідно до вимог,\nщо звичайно ставляться.\nС т а т т я 162. Недопустимість односторонньої відмови від\nвиконання зобов'язання\nОдностороння відмова від виконання зобов'язання і\nодностороння зміна умов договору не допускається, за винятком\nвипадків, передбачених законом.\nС т а т т я 163. Виконання зобов'язань частинами\nКредитор вправі не приймати виконання зобов'язання частинами,\nякщо інше не передбачено законом, актом планування, договором або\nне випливає з суті зобов'язання.\nС т а т т я 164. Покладення виконання зобов'язання на третю\nособу\nВиконання зобов'язання, що виникло з договору, може бути\nпокладене в цілому або в частині на третю особу, якщо це\nпередбачено встановленими правилами, а так само якщо третя особа\nзв' язана з однією з сторін адміністративною підлеглістю або\nвідповідним договором.\nУ цьому разі відповідальність за невиконання або неналежне\nвиконання зобов'язання несе сторона за договором, з якого воно\nвиникло, якщо законодавством Союзу РСР і Української РСР не\nпередбачено, що відповідальність несе безпосередній виконавець.\nЯкщо з закону, договору або з суті зобов'язання не випливає\nобов'язок боржника виконати зобов'язання особисто, кредитор\nповинен прийняти виконання, запропоноване за боржника третьою\nособою.\nС т а т т я 165. Невизначеність строку виконання\nзобов'язання\nЯкщо строк виконання зобов'язання не встановлений або\nвизначений моментом витребування, кредитор вправі вимагати\nвиконання, а боржник вправі провести виконання в будь-який час.\nБоржник повинен виконати таке зобов'язання в семиденний строк\nз дня пред'явлення вимоги кредитором, якщо обов'язок негайного\nвиконання не випливає із закону, договору або із змісту\nзобов'язання.\nС т а т т я 166. Дострокове виконання зобов'язання\nБоржник вправі виконати зобов'язання до строку, якщо інше не\nвипливає із закону, договору або змісту зобов'язання.\nДострокове виконання зобов'язань між державними,\nкооперативними та іншими громадськими організаціями допускається у\nвипадках, якщо це передбачено законом або договором, а також за\nзгодою кредитора.\nС т а т т я 167. Місце виконання зобов'язання\nЗобов'язання повинно бути виконане в тому місці, яке\nзазначено в законі, договорі, акті планування, на підставі якого\nвиникло зобов'язання, або виходячи з суті зобов'язання.\nЯкщо місце виконання зобов'язання не визначене, виконання\nповинно бути проведене:\n1) по зобов'язанню передати будівлю - за місцем знаходження\nбудівлі;\n2) по грошових зобов'язаннях (крім грошових зобов'язань\nдержавних, кооперативних та інших громадських організацій) - за\nмісцем проживання кредитора в момент виникнення зобов'язання, а\nякщо кредитор в момент виконання зобов'язання змінив місце\nпроживання і повідомив про це боржника, то в новому місці\nпроживання кредитора з віднесенням за рахунок кредитора всіх\nвитрат, зв'язаних із зміною місця виконання;\n3) по всіх інших зобов'язаннях - за місцем проживання\nборжника, а якщо боржником є юридична особа - за місцем її\nзнаходження (стаття 30 цього Кодексу).\nС т а т т я 168. Виконання грошового зобов'язання між\nорганізаціями\nПлатежі по грошових зобов'язаннях між державними,\nкооперативними та іншими громадськими організаціями, якщо інше не\nвстановлено законодавством Союзу РСР, провадяться через Державний\nбанк СРСР та інші кредитні установи в порядку, що визначається\nзаконодавством Союзу РСР.\nС т а т т я 169. Валюта грошових зобов'язань\nГрошові зобов'язання повинні бути виражені і підлягають\nоплаті в радянській валюті.\nВираження і оплата грошових зобов'язань в іноземній валюті\nдопускається лише у випадках і в порядку, встановлених\nзаконодавством Союзу РСР.\nС т а т т я 170. Проценти\nПроценти по грошових та інших зобов'язаннях не допускаються,\nза винятком операцій кредитних установ, зобов'язань по зовнішній\nторгівлі та інших випадків, зазначених у законі.\nС т а т т я 171. Виконання взаємних зобов'язань\nВзаємні зобов'язання за договором повинні виконуватися\nодночасно, якщо з закону, договору або змісту зобов'язання не\nвипливає інше.\nС т а т т я 172. Виконання альтернативного зобов'язання\nБоржникові, зобов'язаному виконати одну з двох або кількох\nдій, належить право вибору, якщо з закону, договору, або змісту\nзобов'язання не випливає інше.\nС т а т т я 173. Виконання зобов'язання, в якому беруть\nучасть кілька кредиторів або кілька боржників\nЯкщо в зобов'язанні беруть участь кілька кредиторів або\nкілька боржників, то кожний з кредиторів має право вимагати\nвиконання, а кожний з боржників повинен виконати зобов'язання в\nрівній частці з іншими, якщо інше не випливає з закону або\nдоговору.\nВ зобов'язанні, яке виникло з часткових договорів між\nсоціалістичними організаціями, право кредитора вимагати виконання\nі обов'язок боржника виконати зобов'язання визначаються в частках,\nщо встановлюються договором.\nС т а т т я 174. Солідарні зобов'язання\nСолідарний обов'язок або солідарна вимога виникають, якщо\nвони передбачені договором або встановлені законом, зокрема при\nнеділимості предмета зобов'язання.\nС т а т т я 175. Солідарний обов'язок боржників\nПри солідарному обов'язку боржників кредитор вправі вимагати\nвиконання як від усіх боржників разом, так і від кожного з них\nокремо, причому як повністю, так і в частині боргу.\nКредитор, який не одержав повного задоволення від одного з\nсолідарних боржників, має право вимагати недоодержане з решти\nсолідарних боржників.\nСолідарні боржники залишаються зобов'язаними доти, поки\nзобов'язання не погашено повністю.\nВиконання солідарного зобов'язання повністю одним з боржників\nзвільняє решту боржників від виконання кредиторові.\nБоржник, який виконав солідарне зобов'язання, має право\nзворотної вимоги (регрес) до кожного з решти боржників у рівній\nчастці, якщо інше не встановлено законом або договором. Несплачене\nодним з співборжників боржникові, який виконав солідарне\nзобов'язання, припадає в рівній частці на нього і на решту\nспівборжників.\nС т а т т я 176. Солідарні вимоги кредиторів\nПри солідарності вимоги кожний з солідарних кредиторів має\nправо пред'явити до боржника вимогу в повному обсязі.\nВиконання зобов'язання повністю одному з солідарних\nкредиторів звільняє боржника від виконання іншим кредиторам.\nСолідарний кредитор, який одержав виконання від боржника,\nзобов'язаний відшкодувати іншим кредиторам частки, що їм належать,\nколи інше не випливає з відносин між ними.\nС т а т т я 177. Виконання грошового зобов'язання внесенням\nборгу в депозит\nВ разі відсутності кредитора, а також в разі ухилення його\nвід прийняття виконання або іншого прострочення з його боку, а\nтак само при відсутності представника недієздатного кредитора\nборжник по грошовому зобов'язанню або по зобов'язанню передати\nцінні папери має право внести належні з нього гроші або цінні\nпапери в депозит державної нотаріальної контори або приватного\nнотаріуса, які повідомляють про це кредитора. ( Частина перша\nстатті 177 із змінами, внесеними згідно із Законом N 287/94-ВР\nвід 14.12.94 )\nВнесення грошей або цінних паперів у депозит державної\nнотаріальної контори або приватного нотаріуса вважається\nвиконанням зобов'язання. ( Частину другу статті 177 доповнено\nзгідно із Законом N 287/94-ВР від 14.12.94 )\nГлава 16\n\nЗАБЕЗПЕЧЕННЯ ВИКОНАННЯ ЗОБОВ'ЯЗАНЬ\nС т а т т я 178. Види забезпечення виконання зобов'язань\nВиконання зобов'язань може забезпечуватися згідно з законом\nабо договором неустойкою (штрафом, пенею), заставою і\nпоручительством. Крім того, зобов'язання між громадянами або з їх\nучастю можуть забезпечуватися завдатком, а зобов'язання між\nсоціалістичними організаціями — гарантією.\nС т а т т я 179. Неустойка\nНеустойкою (штрафом, пенею) визнається визначена законом або\nдоговором грошова сума, яку боржник повинен сплатити кредиторові в\nразі невиконання або неналежного виконання зобов'язання, зокрема в\nразі прострочення виконання.\nНеустойкою (штрафом, пенею) може забезпечуватися лише дійсна\nвимога.\nКредитор не вправі вимагати сплати неустойки (штрафу, пені),\nякщо боржник не несе відповідальності за невиконання або неналежне\nвиконання зобов'язання (стаття 210 цього Кодексу).\nС т а т т я 180. Форма угоди про неустойку\nУгода про неустойку (штраф, пеню) повинна бути укладена в\nписьмовій формі. Недодержання письмової форми тягне недійсність\nугоди про неустойку (штраф, пеню).\nС т а т т я 181. Застава\nВ силу застави кредитор (заставодержатель) має право в разі\nневиконання боржником (заставодавцем) забезпеченого заставою\nзобов'язання одержати задоволення з вартості заставленого майна\nпереважно перед іншими кредиторами.\nЗастава виникає в силу договору чи закону.\nЗаставою може бути забезпечена дійсна вимога. Застава\nможе мати місце також щодо вимог, які можуть виникнути у\nмайбутньому, за умови, якщо є угода сторін про розмір забезпечення\nзаставою таких вимог.\nВідносини застави регулюються Законом України \"Про заставу\",\nіншими актами законодавства.\n(із змінами, внесеними Законом N 3179-12 від 5.05.93)\nС т а т т я 182. ( Стаття 182 виключена на підставі Закону\nN 3179-12 від 05.05.93)\nЗаставодавець\nЗаставодавцем може бути як сам боржник, так і третя особа.\nЗаставодавець повинен бити власником заставленого майна або мати\nправо оперативного управління ним (стаття 87-1 цього Кодексу).\n( Стаття 182 із змінами, внесеними згідно з Указом ПВР N 278-11\nвід 20.05.85 )\nС т а т т я 183. ( Стаття 183 виключена на підставі Закону\nN 3179-12 від 05.05.93)\nПредмет застави\nПредметом застави може бути всяке майно, за винятком того, на\nяке не може бути звернено стягнення в силу статей 93, 96, 99 цього\nКодексу.\nПерелік предметів, які не приймаються в заставу ломбардами,\nвстановлюється виконавчими комітетами обласних, міських (міст\nреспубліканського підпорядкування) Рад народних депутатів.\n( Стаття 183 із змінами, внесеними згідно з Указом ПВР N 278-11\nвід 20.05.85 )\nС т а т т я 184. ( Стаття 184 виключена на підставі Закону\nN 3179-12 від 05.05.93)\nЗміст і форма договору застави\nВ договорі застави повинно бути зазначено найменування і\nмісце проживання (місцезнаходження) сторін, опис, оцінка і\nмісцезнаходження заставленого майна, суть, розмір і строк\nвиконання зобов'язання, забезпеченого заставою.\nДоговір застави повинен бути укладений у письмовій формі.\nДоговір застави жилого будинку повинен бути нотаріально\nпосвідчений з накладенням заборони (арешту) на жилий будинок.\nЗастава майна в ломбарді оформляється видачею ломбардом\nзаставного білета.\nНедодержання правил цієї статті тягне недійсність договору\nзастави.\nС т а т т я 185. ( Стаття 185 виключена на підставі Закону\nN 3179-12 від 05.05.93)\nПередача заставленого майна\nзаставодержателеві і момент виникнення\nправа застави\nЗаставлене майно, за винятком жилих будинків, передається\nзаставодержателеві, якщо інше не встановлено законом або\nдоговором.\nПраво застави щодо жилих будинків виникає з моменту\nнотаріального посвідчення застави (накладення на будинок\nзаборони), а щодо іншого майна - з моменту передачі цього майна\nзаставодержателеві, а якщо за законом або договором воно не\nпідлягає передачі - то з моменту укладення договору.\nС т а т т я 186. ( Стаття 186 виключена на підставі Закону\nN 3179-12 від 05.05.93)\nОбов'язки заставодержателя\nЗаставодержатель, якому передано заставлене майно, повинен\nналежним чином його зберігати. Він відповідає за збереження майна,\nякщо не доведе, що втрата або псування цього майна сталися не з\nйого вини.\nЛомбард повинен страхувати прийняте ним в заставу майно в\nповній сумі його вартості за оцінкою, яка була зроблена за згодою\nсторін при прийнятті майна в заставу, а вироби з дорогоцінних\nметалів і коштовних каменів - по державних розцінках.\nЗаставодержатель не має права користуватися заставленим\nмайном, якщо інше не передбачене законом або договором.\n( Стаття 186 із змінами, внесеними згідно з Указом ПВР N 278-11\nвід 20.05.85 )\nС т а т т я 187. ( Стаття 187 виключена на підставі Закону\nN 3179-12 від 05.05.93)\nВитребування заставленого майна\nЗаставлене майно, що вибуло з володіння заставодержателя або\nборжника, у якого воно було залишено (стаття 185 цього Кодексу),\nможе бути витребуване заставодержателем відповідно до статті 150\nцього Кодексу.\nС т а т т я 188. ( Стаття 188 виключена на підставі Закону\nN 3179-12 від 05.05.93)\nЗбереження застави при переході права\nвласності на заставлене майно\nВ разі переходу права власності (права оперативного\nуправління) на заставлене майно від заставодавця до іншої особи\nправо застави зберігає силу щодо нового власника.\n( Стаття 188 із змінами, внесеними згідно з Указом ПВР N 278-11\nвід 20.05.85 )\nС т а т т я 189. ( Стаття 189 виключена на підставі Закону\nN 3179-12 від 05.05.93)\nЗвернення стягнення заставодержателем на\nмайно боржника\nВ разі невиконання боржником забезпеченого заставою\nзобов'язання задоволення вимоги кредитора з вартості заставленого\nмайна провадиться за рішенням суду, арбітражу або третейського\nсуду, якщо інше не встановлене законом.\nЯкщо суми, одержаної від продажу заставленого майна, не\nвистачає для покриття вимоги заставодержателя, він має право, при\nвідсутності іншої вказівки в законі або договорі, одержати суму,\nякої не вистачає, з іншого майна боржника, проте не користуючись\nпри цьому перевагами перед іншими кредиторами.\nВ разі непогашення в установлений строк позички, забезпеченої\nзаставою майна в ломбарді, ломбард реалізує це майно в порядку,\nвстановлюваному Радою Міністрів Української РСР.\n( Стаття 189 із змінами, внесеними згідно з Указом ПВР N 278-11\nвід 20.05.85 )\nС т а т т я 190. ( Стаття 190 виключена на підставі Закону\nN 3179-12 від 05.05.93)\nПрипинення застави\nПраво застави припиняється:\n1) з припиненням забезпеченого заставою зобов'язання;\n2) в разі загибелі заставленого майна;\n3) в разі придбання заставодержателем права власності на\nзаставлене майно;\n4) в разі примусового продажу заставленого майна.\nС т а т т я 191. Порука\nЗа договором поруки поручитель зобов'язується перед\nкредитором іншої особи відповідати за виконання нею свого\nзобов'язання в повному обсязі або в частині.\nПорука може забезпечувати лише дійсну вимогу.\nДоговір поруки повинен бути укладений у письмовій формі.\nНедодержання письмової форми тягне недійсність договору поруки.\nС т а т т я 192. Відповідальність поручителя\nВ разі невиконання зобов'язання боржник і поручитель\nвідповідають перед кредитором як солідарні боржники, якщо інше не\nвстановлено договором поруки.\nПоручитель відповідає в тому ж обсязі, як і боржник, зокрема,\nвідповідає за сплату процентів, за відшкодування збитків, за\nсплату неустойки, якщо інше не встановлено договором поруки.\nОсоби, які разом поручились, відповідають перед кредитором\nсолідарно, якщо інше не встановлено договором поруки.\nС т а т т я 193. Права поручителя, який виконав\nзобов'язання\nПоручитель, який виконав зобов'язання, набуває всіх прав\nкредитора по цьому зобов'язанню.\nКожний з кількох поручителів має право зворотної вимоги до\nборжника в розмірі виплаченої цим поручителем суми.\nС т а т т я 194. Припинення поруки\nПорука припиняється з припиненням забезпеченого нею\nзобов'язання.\nПорука також припиняється, якщо кредитор протягом трьох\nмісяців з дня настання строку зобов'язання не пред'явить позову до\nпоручителя. Якщо строк виконання зобов'язання не зазначений, або\nвизначений моментом вимоги, то при відсутності іншої угоди\nвідповідальність поручителя припиняється після закінчення одного\nроку з дня укладення договору поруки.\nС т а т т я 195. Завдаток\nЗавдатком визнається грошова сума, що видається однією з\nдоговірних сторін в рахунок належних з неї за договором платежів\nдругій стороні в підтвердження укладення договору і в забезпечення\nйого виконання.\nЯкщо за невиконання договору відповідальною є сторона, яка\nдала завдаток, він залишається у другої сторони. Якщо за\nневиконання договору відповідальною є сторона, яка одержала\nзавдаток, вона повинна сплатити другій стороні подвійну суму\nзавдатку.\nКрім того, сторона, відповідальна за невиконання договору,\nзобов'язана відшкодувати другій стороні збитки з зарахуванням суми\nзавдатку, якщо в договорі не передбачено інше.\nС т а т т я 196. Гарантія\nПравила статей 191 і 194 цього Кодексу поширюються на\nгарантії, що видаються одними організаціями в забезпечення\nпогашення заборгованості інших, якщо інше не встановлено\nзаконодавством Союзу РСР і Української РСР.\nГлава 17.\n\nУСТУПКА ВИМОГИ І ПЕРЕВІД БОРГУ\nС т а т т я 197. Уступка вимоги\nУступка вимоги кредитором іншій особі допускається, якщо вона\nне суперечить закону чи договору або коли вимога не пов'язана з\nособою кредитора.\nНе допускається уступка вимог про відшкодування майнової\nшкоди, викликаної ушкодженням здоров'я або заподіянням смерті.\nДо набувача вимоги переходять права, що забезпечують\nвиконання зобов'язання.\nС т а т т я 198. Обов'язки і відповідальність кредитора,\nякий уступив вимогу\nКредитор, який уступив вимогу іншій особі, зобов'язаний\nпередати їй документи, що свідчать про право вимоги.\nПервісний кредитор відповідає перед новим кредитором за\nнедійсність переданої йому вимоги, але не відповідає за\nневиконання цієї вимоги боржником.\nС т а т т я 199. Виконання зобов'язання первісному\nкредиторові при відсутності повідомлення\nпро уступку вимоги\nЯкщо боржник не був повідомлений про уступку вимоги, що\nвідбулася, то виконання зобов'язання первісному кредиторові\nвизнається виконанням належному кредиторові.\nС т а т т я 200. Заперечення боржника проти вимоги нового\nкредитора\nБоржник вправі висувати проти вимоги нового кредитора всі\nзаперечення, які він мав проти первісного кредитора на момент\nодержання повідомлення про уступку вимоги.\nС т а т т я 201. Перевід боргу\nПеревід боржником свого боргу на іншу особу допускається лише\nза згодою кредитора.\nНовий боржник вправі висувати проти вимоги кредитора всі\nзаперечення, основані на відносинах між кредитором і первісним\nборжником.\nПорука і встановлена третьою особою застава припиняються з\nпереводом боргу, якщо поручитель або заставодавець не виявив згоди\nвідповідати за нового боржника.\nС т а т т я 202. Форми уступки вимоги і переводу боргу\nУступка вимоги і перевід боргу, основані на угоді, укладеній\nу письмовій формі, повинні бути вчинені в простій письмовій формі.\nГлава 18.\n\nВІДПОВІДАЛЬНІСТЬ ЗА ПОРУШЕННЯ ЗОБОВ'ЯЗАНЬ\nС т а т т я 203. Обов'язок боржника відшкодувати збитки\nВ разі невиконання або неналежного виконання зобов'язання\nборжником він зобов'язаний відшкодувати кредиторові завдані цим\nзбитки.\nПід збитками розуміються витрати, зроблені кредитором, втрата\nабо пошкодження його майна, а також не одержані кредитором доходи,\nякі він одержав би, якби зобов'язання було виконано боржником.\nС т а т т я 204. Неустойка і збитки\nЯкщо за невиконання або неналежне виконання зобов'язання\nвстановлена неустойка (штраф, пеня), то збитки відшкодовуються в\nчастині, не покритій неустойкою (штрафом, пенею).\nЗаконом або договором можуть бути передбачені випадки: коли\nдопускається стягнення тільки неустойки (штрафу, пені), але не\nзбитків; коли збитки можуть бути стягнуті в повній сумі понад\nнеустойку (штраф, пеню); коли за вибором кредитора можуть бути\nстягнуті або неустойка (штраф, пеня), або збитки.\nС т а т т я 205. Зменшення неустойки\nЯкщо належна до сплати неустойка (штраф, пеня) надмірно\nвелика порівняно з збитками кредитора, суд вправі зменшити\nнеустойку (штраф, пеню). При цьому повинні бути взяті до уваги:\nступінь виконання зобов'язання боржником; майновий стан сторін,\nякі беруть участь у зобов'язанні; не тільки майнові, але й інші\nінтереси сторін, що заслуговують на увагу.\nАрбітраж або третейський суд у виняткових випадках вправі з\nурахуванням інтересів сторін, що заслуговують на увагу, зменшити\nналежну до сплати кредиторові неустойку (штраф, пеню).\nС т а т т я 206. Обмеження розміру відповідальності по\nзобов'язаннях\nПо окремих видах зобов'язань законодавством Союзу РСР і\nУкраїнської РСР може бути встановлена обмежена відповідальність за\nневиконання або неналежне виконання зобов'язань.\nНе допускається погодження між соціалістичними організаціями\nпро обмеження їх відповідальності, якщо розмір відповідальності\nдля даного виду зобов'язань точно визначений законом.\nС т а т т я 207. Обов'язок боржника, який сплатив неустойку\nабо відшкодував збитки, виконати\nзобов'язання в натурі\nСплата неустойки (штрафу, пені), встановленої на випадок\nпрострочення або іншого неналежного виконання зобов'язання, і\nвідшкодування збитків, завданих неналежним виконанням, не\nзвільняють боржника від виконання зобов'язання в натурі, крім\nвипадків, коли планове завдання, на якому основано зобов'язання\nміж соціалістичними організаціями, втратило силу.\nС т а т т я 208. Наслідки невиконання зобов'язання в натурі\nЗобов'язання повинно бути виконано в натурі.\nВ разі невиконання зобов'язання передати індивідуально\nвизначену річ у власність або в користування кредиторові останній\nвправі вимагати відібрання цієї речі у боржника і передачі її\nйому, кредиторові.\nУ зобов'язаннях між соціалістичними організаціями кредитор\nвправі вимагати від боржника передачі речей і в тому разі, коли\nречі визначені родовими ознаками.\nВ разі невиконання боржником зобов'язання виконати певну\nроботу кредитор вправі виконати цю роботу за рахунок боржника,\nякщо інше не випливає з закону або договору, або вимагати\nвідшкодування збитків.\nС т а т т я 209. Вина як умова відповідальності за\nпорушення зобов'язань\nОсоба, яка не виконала зобов'язання або виконала його\nненалежним чином, несе майнову відповідальність лише при наявності\nвини (умислу або необережності), крім випадків, передбачених\nзаконом або договором. Відсутність вини доводиться особою, яка\nпорушила зобов'язання.\nС т а т т я 210. Вина кредитора\nКоли невиконання або неналежне виконання зобов'язання\nобумовлено умислом або необережністю кредитора, боржник\nзвільняється від відповідальності за невиконання або неналежне\nвиконання зобов'язання, якщо інше не встановлено законом.\nС т а т т я 211. Наслідки невиконання зобов'язання з вини\nобох сторін\nЯкщо невиконання або неналежне виконання зобов'язання виникло\nз вини обох сторін, суд, арбітраж або третейський суд відповідно\nзменшує розмір відповідальності боржника.\nСуд, арбітраж або третейський суд вправі також зменшити\nрозмір відповідальності боржника, якщо кредитор навмисно або з\nнеобережності сприяв збільшенню розміру збитків, завданих\nневиконанням або неналежним виконанням зобов'язання, або не вжив\nзаходів до їх зменшення.\nПравила цієї статті відповідно застосовуються і у випадках,\nколи боржник в силу закону або договору (стаття 209 цього Кодексу)\nнесе майнову відповідальність за невиконання або неналежне\nвиконання зобов'язання незалежно від своєї вини.\nС т а т т я 212. Відповідальність за невиконання грошових\nзобов'язань\nБоржник не звільняється від відповідальності за неможливість\nвиконання грошового зобов'язання.\nС т а т т я 213. Прострочення боржника\nБоржник, який прострочив виконання, відповідає перед\nкредитором за збитки, завдані простроченням, і за неможливість\nвиконання, що випадково настала після прострочення.\nЯкщо внаслідок прострочення боржника виконання втратило\nінтерес для кредитора, він може відмовитися від прийняття\nвиконання і вимагати відшкодування збитків. У відносинах між\nсоціалістичними організаціями відмова від прийняття простроченого\nвиконання допускається тільки у випадках і на умовах, встановлених\nзаконом або договором.\nБоржник не визнається таким, що прострочив, поки зобов'язання\nне може бути виконане внаслідок прострочення кредитора (стаття 215\nцього Кодексу).\nСтаття 214. Прострочення виконання боржником грошового\nзобов'язання\nБоржник, який прострочив виконання грошового зобов'язання, на\nвимогу кредитора зобов'язаний сплатити суму боргу з урахуванням\nвстановленого індексу інфляції за весь час прострочення, а також\nтри проценти річних з простроченої суми, якщо законом або\nдоговором не встановлений інший розмір процентів.\n( Стаття 214 в редакції Закону N 1136-XIV ( 1136-14 ) від\n08.10.99 )\nС т а т т я 215. Прострочення кредитора\nКредитор визнається таким, що прострочив, якщо він відмовився\nприйняти належне виконання, запропоноване боржником, або не зробив\nдій, до вчинення яких боржник не міг виконати свого зобов'язання.\nПрострочення кредитора дає боржникові право на відшкодування\nзавданих простроченням збитків, якщо кредитор не доведе, що\nпрострочення не викликано умислом або необережністю його самого\nабо тих осіб, на яких в силу закону або доручення кредитора було\nпокладено прийняття виконання. Після закінчення прострочення\nкредитора боржник відповідає на загальних підставах.\nПо грошовому зобов'язанню боржник не повинен платити проценти\nза час прострочення кредитора.\nГлава 19.\n\nПРИПИНЕННЯ ЗОБОВ'ЯЗАНЬ\nС т а т т я 216. Припинення зобов'язання виконанням\nЗобов'язання припиняється виконанням, проведеним належним\nчином.\nЯкщо боржник видав кредитору в посвідчення зобов'язання\nборговий документ, то кредитор, приймаючи виконання, повинен\nповернути цей документ, а при неможливості повернення зазначити\nпро це в розписці, що ним видається. Розписка може бути замінена\nнаписом на борговому документі, що повертається. Знаходження\nборгового документа у боржника посвідчує припинення зобов'язання,\nпоки не доведено інше.\nПри відмові кредитора видати розписку, повернути борговий\nдокумент або відмітити в розписці неможливість його повернення\nборжник вправі затримати виконання. В цьому випадку кредитор\nвважається таким, що прострочив.\nС т а т т я 217. Припинення зобов'язання зарахуванням\nЗобов'язання припиняється зарахуванням зустрічної однорідної\nвимоги, строк якої настав або строк якої не зазначений чи\nвизначений моментом витребування.\nДля зарахування досить заяви однієї сторони.\nС т а т т я 218. Недопустимість зарахування\nНе допускається зарахування вимог:\n1) по яких минув строк позовної давності;\n2) про відшкодування шкоди, викликаної ушкодженням здоров'я\nабо заподіянням смерті;\n3) про довічне утримання (стаття 425 цього Кодексу);\n4) в інших випадках, передбачених законом.\nС т а т т я 219. Припинення зобов'язання збігом боржника і\nкредитора в одній особі\nЗобов'язання припиняється збігом боржника і кредитора в одній\nособі.\nЯкщо згодом цей збіг припиняється, зобов'язання виникає\nзнову.\nС т а т т я 220. Припинення зобов'язання угодою сторін\nЗобов'язання припиняється угодою сторін, зокрема угодою про\nзаміну одного зобов'язання іншим між тими ж особами.\nПрипинення зобов'язання між соціалістичними організаціями\nугодою сторін, зокрема угодою про заміну іншим зобов'язанням,\nдопускається в разі, якщо це не суперечить актам планування\nнародного господарства.\nС т а т т я 221. Припинення або зміна зобов'язання\nвнаслідок зміни плану\nЗобов'язання між соціалістичними організаціями підлягає\nприпиненню або зміні сторонами в установленому порядку у випадках,\nякщо акти планування народного господарства, на яких зобов'язання\nосноване, змінені розпорядженням, обов'язковим для обох сторін.\nС т а т т я 222. Припинення зобов'язання неможливістю\nвиконання\nЗобов'язання припиняється неможливістю виконання, якщо вона\nвикликана обставинами, за які боржник не відповідає (стаття 210\nцього Кодексу).\nС т а т т я 223. Припинення зобов'язання смертю громадянина\nабо ліквідацією юридичної особи\nЗобов'язання припиняється смертю боржника, якщо виконання не\nможе бути проведено без особистої участі боржника.\nЗобов'язання припиняється смертю кредитора, якщо виконання\nпровадиться особисто для кредитора.\nЗобов'язання припиняється ліквідацією юридичної особи\n(боржника або кредитора).\nЗаконодавством Союзу РСР або Української РСР виконання\nзобов'язання ліквідованої юридичної особи може бути покладено на\nіншу юридичну особу.\nII. ОКРЕМІ ВИДИ ЗОБОВ'ЯЗАНЬ\nГлава 20.\n\nКУПІВЛЯ—ПРОДАЖ\nС т а т т я 224. Договір купівлі-продажу\nЗа договором купівлі-продажу продавець зобов'язується\nпередати майно у власність покупцеві, а покупець зобов'язується\nприйняти майно і сплатити за нього певну грошову суму.\n( Частина друга статті 224 виключена на підставі Закону\nN 107/94-ВР від 15.07.94 )\n( Стаття 224 із змінами, внесеними згідно з Указом ПВР N 278-11\nвід 20.05.85, Законом N 107/94-ВР від 15.07.94 )\nС т а т т я 225. Право продажу майна\nПраво продажу майна, крім випадків примусового продажу,\nналежить власникові. Якщо продавець майна не є його власником,\nпокупець набуває права власності лише в тих випадках, коли згідно\nз статтею 145 цього Кодексу власник не вправі витребувати від\nнього майно.\nС т а т т я 226. ( Стаття 226 виключена на підставі Закону\nN 3718-12 від 16.12.93 )\nДоговір купівлі-продажу жилого будинку\nЖилий будинок (або частина його), що є особистою власністю\nгромадянина або подружжя, яке проживає спільно, і їх неповнолітніх\nдітей, може бути предметом договору купівлі-продажу з додержанням\nстатей 101 і 102 цього Кодексу, а також при умові, що від імені\nпродавця, його дружини і їх неповнолітніх дітей не провадилось\nпродажу більше як одного будинку (або частини його) протягом трьох\nроків, за винятком продажу будинків, придбаних через шлюб або\nспадкування. Відчуження громадянином жилого будинку більше одного\nразу на протязі трьох років допускається також при наявності\nповажної причини з особливого в кожному разі дозволу виконавчого\nкомітету районної, міської, районної в місті Ради народних\nдепутатів.\nЯкщо у громадянина або у дружини, що разом з ним проживає, і\nїх неповнолітніх дітей є в особистій власності жилий будинок,\nкупівля ним другого будинку до припинення права власності на\nбудинок, що є, допускається, коли це необхідно для задоволення\nпотреб сім'ї громадянина в житлі з дозволу виконавчого комітету\nрайонної, міської, районної в місті Ради народних депутатів.\nВ разі купівлі другого будинку перший будинок підлягає\nвідчуженню відповідно до правил статті 103 цього Кодексу.\nНе може бути предметом договору купівлі-продажу непридатний\nдля проживання жилий будинок (або частина його), за винятком\nвипадків продажу будинку на знос, продажу частини будинку\nспіввласнику, а також продажу будинку для сезонного або\nтимчасового проживання, якщо він розташований в сільській\nмісцевості.\nПри продажу жилого будинку (або частини його) не дозволяється\nтаке їх дроблення, при якому предметом договору купівлі-продажу є\nнезначна частина жилого будинку (частини будинку), що не може бути\nвиражена у вигляді відокремленого жилого приміщення, за винятком\nпродажу її співвласнику.\nЯкщо жилий будинок, що є в особистій власності громадянина,\nпідлягає знесенню в зв'язку з вилученням земельної ділянки для\nдержавних або громадських потреб, то цей будинок може бути продано\nз дозволу виконавчого комітету районної, міської, районної в місті\nРади народних депутатів, за винятком випадків продажу будинку на\nзнос або підприємствам, установам, організаціям, яким відведено\nземельну ділянку, а також продажу частини будинку співвласнику.\n( Стаття 226 із змінами, внесеними згідно з Указами ПВР N 278-11\nвід 20.05.85, N 6757-11 від 25.10.88 )\nС т а т т я 227. Форма договору купівлі-продажу жилого\nбудинку\nДоговір купівлі-продажу жилого будинку повинен бути\nнотаріально посвідчений, якщо хоча б однією з сторін є громадянин.\nНедодержання цієї вимоги тягне недійсність договору (стаття 47\nцього Кодексу).\nДоговір купівлі-продажу жилого будинку підлягає реєстрації у\nвиконавчому комітеті місцевої Ради народних депутатів.\nС т а т т я 227-1. ( Стаття 226 виключена на підставі Закону\nN 3718-12 від 16.12.93 )\nФорма договору купівлі-продажу будівельних\nматеріалів, що укладається між громадянами\nДоговір купівлі-продажу будівельних матеріалів, що\nукладається між громадянами, повинен бути нотаріально посвідчений,\nкрім випадків, коли продавець передає покупцеві майно разом з\nдокументом про його придбання в торговельній чи іншій організації.\nНедодержання цієї вимоги тягне за собою застосування правил,\nпередбачених статтею 48 цього Кодексу.\nС т а т т я 228. Ціна\nПродаж майна провадиться за цінами, що встановлюються за\nпогодженням сторін, якщо інше не передбачено законодавчими\nактами.\n(із змінами, внесеними Законом N 3718-12 від 16.12.93)\nС т а т т я 229. Обов'язок продавця попередити покупця про\nправа третіх осіб на продавану річ\nПри укладенні договору продавець зобов'язаний попередити\nпокупця про всі права третіх осіб на продавану річ (право наймача,\nправо застави, довічного користування тощо). Невиконання цього\nправила дає покупцеві право вимагати зменшення ціни або розірвання\nдоговору і відшкодування збитків.\nС т а т т я 230. Обов'язок продавця зберігати продану річ\nЯкщо право власності (право оперативного управління)\nпереходить до покупця раніше передачі речі (стаття 128 цього\nКодексу), продавець зобов'язаний до передачі зберігати річ, не\nдопускаючи її погіршення.\nНеобхідні для цього витрати покупець зобов'язаний\nвідшкодувати продавцеві, якщо це передбачено договором.\n(із змінами, внесеними Указом ПВР N 278-11 від 20.05.85)\nС т а т т я 231. Наслідки невиконання продавцем обов'язку\nпередати річ\nЯкщо продавець на порушення договору не передає покупцеві\nпродану річ, покупець вправі вимагати передачі йому проданої речі\nі відшкодування збитків, завданих затримкою виконання, або, з\nсвоєї сторони, відмовитись від виконання договору і вимагати\nвідшкодування збитків.\nС т а т т я 232. Наслідки відмови покупця прийняти куплену\nріч або оплатити її\nЯкщо покупець на порушення договору відмовиться прийняти\nкуплену річ або заплатити за неї встановлену ціну, продавець\nвправі вимагати прийняття речі покупцем і оплати ціни, а також\nвідшкодування збитків, завданих затримкою виконання, або, з своєї\nсторони, відмовитись від договору і вимагати відшкодування\nзбитків.\nС т а т т я 233. Якість проданої речі\nЯкість проданої речі повинна відповідати умовам договору, а\nпри відсутності вказівок у договорі — вимогам, що звичайно\nставляться.\nРіч, що продається торговельною організацією, повинна\nвідповідати стандартові, технічним умовам або зразкам,\nвстановленим для речей цього роду, якщо інше не випливає з\nхарактеру даного виду купівлі-продажу.\nС т а т т я 234. Права покупця в разі продажу йому речі\nненалежної якості\nПокупець, якому продано річ неналежної якості, якщо її\nнедоліки не були застережені продавцем, вправі за своїм вибором\nвимагати:\nабо заміни речі, визначеної в договорі родовими ознаками,\nріччю належної якості;\nабо відповідного зменшення купівельної ціни;\nабо безоплатного усунення недоліків речі продавцем чи\nвідшкодування витрат покупця на їх виправлення;\nабо розірвання договору з відшкодуванням покупцеві збитків;\nабо заміни та такий же товар іншої моделі з відповідним\nперерахуванням купівельної ціни;\nПорядок реалізації цих прав визначається Законом України\n\"Про захист прав споживачів\" ( 1023-12 ) та іншими актами\nзаконодавства.\n(Із змінами і доповненнями, внесеними згідно з Указом ПВР N\n278-11 від 20.05.85, Законом N 107/94-ВР від 15.07.94 )."
    },
    {
      "provision_ref": "art234-1",
      "section": "234-1",
      "title": "Стаття 234-1. Право покупця на обмін товару належної якості",
      "content": "Покупець протягом 14 днів, не рахуючи дня купівлі, має право\nобміняти непродовольчий товар належної якості на аналогічний у\nпродавця, у якого він був придбаний, якщо товар не підійшов за\nформою, габаритами, фасоном, кольором, розміром або якщо з інших\nпричин він не може бути використаний за призначенням.\nПорядок здійснення такого обміну визначається Законом України\n\"Про захист прав споживачів\". ( 1023-12 ).\n( Доповнено статтею відповідно до Закону N 107/94-ВР від 15.07.94)\nСтаття 235. Строки пред'явлення претензій у\nзв'язку з недоліками проданої речі\nПокупець вправі заявити продавцеві претензію з приводу не\nзастережених продавцем недоліків проданої речі, на яку не\nвстановлено гарантійний строк, якщо недоліки були виявлені\nпротягом шести місяців з дня передачі, стосовно нерухомого майна -\nне пізніше трьох років з дня передачі їх покупцю, а якщо день\nпередачі нерухомого майна встановити неможливо або якщо майно\nперебувало у покупця до укладення договору купівлі-продажу - з дня\nукладення договору купівлі-продажу.\n( В редакції Закону N 107/94-ВР від 15.07.94 )\nС т а т т я 236. Претензії з приводу недоліків речі,\nпроданої з гарантійним строком\nУ випадках, коли для речей, що продаються через роздрібні\nторговельні організації, встановлено відповідно до статті 250\nцього Кодексу гарантійні строки, ці строки обчислюються з дня\nроздрібного продажу. Покупець протягом гарантійного строку може\nпред'явити продавцеві претензію з приводу недоліків проданої речі,\nщо перешкоджають її нормальному використанню.\n( Частина друга статті виключена відповідно до Закону N 107/94-ВР\nвід 15.07.94 )\n( Стаття 236 із змінами, внесеними згідно із Законом N 107/94-ВР\nвід 15.07.94 )\nС т а т т я 237. Строк давності за позовом про недоліки\nпроданої речі\nПозов з приводу недоліків проданої речі може бути\nпред'явлений не пізніше шести місяців з дня відхилення претензії,\nа якщо претензія не заявлена або день її заявлення встановити\nнеможливо - не пізніше шести місяців з дня закінчення строку,\nвстановленого для заявлення претензії (статті 235, 236 цього\nКодексу).\nС т а т т я 238. Відповідальність продавця за відсудження\nпроданої речі у покупця\nЯкщо третя особа на підставі, що виникла до продажу речі,\nпред'явить до покупця позов про її відібрання, покупець\nзобов'язаний притягти продавця до участі в справі, а продавець\nзобов'язаний вступити в цю справу на стороні покупця.\nНепритягнення покупцем продавця до участі в справі звільняє\nпродавця від відповідальності перед покупцем, коли продавець\nдоведе, що, взявши участь у справі, він міг би запобігти вилученню\nречі у покупця.\nПродавець, який був притягнений покупцем до участі в справі,\nале не взяв в ній участі, позбавляється права доводити\nнеправильність ведення справи покупцем.\nС т а т т я 239. Обов'язок продавця в разі відсудження\nпроданої речі\nЯкщо в силу рішення суду, арбітражу або третейського суду\nпродана річ вилучена у покупця, продавець зобов'язаний\nвідшкодувати покупцеві понесені ним збитки.\nУгода сторін про звільнення або обмеження відповідальності\nпродавця недійсна, якщо продавець, знаючи про існування прав\nтретьої особи на продавану річ, навмисно приховав це від покупця.\nС т а т т я 240. Продаж товарів у кредит\nТовари тривалого користування можуть продаватися громадянам\nроздрібними торговельними підприємствами в кредит (з розстрочкою\nплатежу) у випадках і порядку, встановлюваних законодавством Союзу\nРСР і Української РСР.\nПродаж товарів у кредит провадиться за цінами, що діють на\nдень продажу. Наступна зміна цін на продані в кредит товари не\nтягне за собою перерахунку.\nПраво власності на товари, що продаються в кредит, виникає у\nпокупця відповідно до правил статті 128 цього Кодексу.\n(із змінами, внесеними Указом ПВР N 278-11 від 20.05.85)\nГлава 21.\n\nМІНА\nС т а т т я 241. Договір міни\nЗа договором міни між сторонами провадиться обмін одного\nмайна на інше.\nКожний з тих, хто бере участь у міні, вважається продавцем\nтого майна, яке він дає в обмін, і покупцем майна, яке він\nодержує.\nДоговір міни, в якому однією або обома сторонами є державні\nорганізації, може бути укладений лише у випадках, передбачених\nзаконодавством Союзу РСР і Української РСР.\nС т а т т я 242. Застосування до договору міни правил\nкупівлі-продажу\nДо договору міни застосовуються відповідно правила про\nдоговір купівлі-продажу, якщо інше не випливає з змісту відносин\nсторін.\nГлава 22.\n\nДАРУВАННЯ\nС т а т т я 243. Договір дарування\nЗа договором дарування одна сторона передає безоплатно другій\nстороні майно у власність.\nДоговір дарування вважається укладеним з моменту передачі\nмайна обдарованому.\nДарування громадянами майна державним, кооперативним або\nіншим громадським організаціям може бути обумовлено використанням\nцього майна для певної суспільно корисної мети.\nС т а т т я 244. Форма договору дарування\nДоговір дарування на суму понад 500 карбованців, а при\nдаруванні валютних цінностей — на суму понад 50 карбованців\nповинен бути нотаріально посвідчений.\nДоговір дарування громадянином майна державній, кооперативній\nабо іншій громадській організації укладається в простій письмовій\nформі.\nДо договорів дарування нерухомого майна застосовуються\nправила статті 227 і цього Кодексу.\n(із змінами, внесеними Указами ПВР N 1593-09 від 22.12.76, N\n278-11 від 20.05.85, N 2444-11 від 27.06.86, 3718-12 від 16.12.93)\nГлава 23.\n\nПОСТАВКА\nС т а т т я 245. Договір поставки\nЗа договором поставки організація-поставщик зобов'язується\nпередати у певні строки або строк організації-покупцеві\n(замовникові) у власність (в оперативне управління) певну\nпродукцію згідно з обов'язковим для обох організацій плановим\nактом розподілу продукції; організація-покупець зобов'язується\nприйняти продукцію і оплатити її за встановленими цінами.\nДоговором поставки є також договір, що укладається між\nорганізаціями за їх розсудом, за яким поставщик зобов'язується\nпередати покупцеві продукцію, що не розподіляється в плановому\nпорядку, в строк, який не збігається з моментом укладення\nдоговору.\nПоставка продукції без укладення договору провадиться лише у\nвипадках, встановлених Радою Міністрів Союзу РСР або Радою\nМіністрів Української РСР.\n(із змінами, внесеними Указом ПВР N 278-11 від 20.05.85)\nС т а т т я 246. Недопоставка або невибірка продукції\nКількість продукції, недопоставлена поставщиком або не\nвибрана покупцем в обумовлений строк, повинна бути поставлена\n(вибрана) в порядку і в строки, передбачені Положеннями про\nпоставки, Особливими умовами поставки окремих видів продукції\n(стаття 252 цього Кодексу) або договором.\nПокупець вправі, повідомивши поставщика, відмовитись від\nприйняття продукції, поставка якої прострочена, якщо в договорі не\nпередбачено інше. Продукцію, відвантажену поставщиком до одержання\nповідомлення покупця, останній зобов'язаний прийняти і оплатити.\nС т а т т я 247. Асортимент продукції, що поставляється\nПродукція повинна бути поставлена в асортименті,\nпередбаченому договором.\nПоставка продукції одних видів, що входять до даного\nасортименту, в більшій кількості, ніж передбачено договором, не\nзараховується у покриття недопоставки продукції інших видів, крім\nвипадків, коли така поставка проведена за згодою покупця.\nЗа недопоставку продукції окремих видів, що входять до\nасортименту, поставщик сплачує встановлену неустойку, хоч у строк,\nпередбачений договором, поставка в загальній вартості продукції\nбула б виконана.\nС т а т т я 248. Якість продукції, що поставляється\nЯкість продукції, що поставляється, повинна відповідати\nстандартам, технічним умовам або зразкам. У договорі може бути\nпередбачена поставка продукції більш високої якості порівняно з\nстандартами, затвердженими технічними умовами чи зразками.\nВ разі поставки продукції більш низької якості, ніж\nвимагається стандартом, затвердженими технічними умовами чи\nзразком, покупець зобов'язаний відмовитися від прийняття і оплати\nпродукції, а якщо продукція вже оплачена покупцем, то внесена ним\nсума підлягає поверненню.\nПроте, якщо недоліки поставленої продукції можуть бути\nусунені без повернення її поставщикові, покупець вправі вимагати\nвід поставщика усунення недоліків у місці знаходження продукції\nабо усунути їх своїми засобами, але за рахунок поставщика.\nЯкщо поставлена продукція відповідає стандартам або технічним\nумовам, але виявиться більш низького сорту, ніж було обумовлено,\nто покупець має право прийняти продукцію з оплатою за ціною,\nвстановленою для продукції відповідного сорту, або відмовитися від\nприйняття і оплати продукції.\nС т а т т я 249. Строк позовної давності за позовами про\nнедоліки поставленої продукції\nДля позовів, що випливають з поставки продукції неналежної\nякості, встановлюється шестимісячний строк давності з дня\nвстановлення покупцем у належному порядку недоліків поставленої\nйому продукції.\nС т а т т я 250. Строки пред'явлення претензій у зв'язку з\nнедоліками поставленої продукції\nСтроки і порядок встановлення покупцем недоліків поставленої\nйому продукції, що не могли бути виявлені при звичайному її\nприйманні, і пред'явлення поставщикові претензій, які випливають з\nпоставки продукції неналежної якості, визначаються законодавством\nСоюзу РСР.\nЩодо продукції, призначеної для тривалого користування або\nзберігання, стандартами або технічними умовами можуть\nпередбачатися більш тривалі строки для встановлення покупцем у\nналежному порядку зазначених недоліків (гарантійні строки) з\nнаступним пред'явленням поставщикові претензійних вимог про\nусунення цих недоліків або про заміну продукції. Поставщик\nзобов'язаний безоплатно виправити недоліки продукції, на яку\nвстановлено гарантійний строк, або замінити її, якщо не доведе, що\nнедоліки виникли внаслідок порушення покупцем правил користування\nпродукцією або зберігання її.\nДоговорами можуть встановлюватися гарантійні строки, якщо\nвони не передбачені стандартами або технічними умовами, а також\nгарантійні строки більш тривалі, ніж передбачено стандартами або\nтехнічними умовами.\nЩодо товарів народного споживання, які продаються через\nроздрібні торговельні організації, гарантійний строк обчислюється\nз дня роздрібного продажу речі (стаття 236 цього Кодексу).\nС т а т т я 251. Комплектність продукції, що поставляється\nПродукція повинна поставлятися комплектно відповідно до вимог\nстандартів, технічних умов або прейскурантів. У договорі може бути\nпередбачено поставку продукції з додатковими до комплекту виробами\n(частинами) або без окремих непотрібних покупцеві виробів\n(частин), що входять до комплекту. Якщо комплектність не визначена\nстандартом, затвердженими технічними умовами або прейскурантом,\nвона в необхідних випадках може визначатися договором.\nВ разі поставки некомплектної продукції покупець зобов'язаний\nвимагати доукомплектування продукції або заміни некомплектної\nпродукції комплектною і надалі до її укомплектування або заміни\nвідмовитися від її оплати, а якщо продукція уже оплачена, вимагати\nповернення сплачених за неї сум.\nПри неукомплектуванні поставщиком продукції в установлений за\nпогодженням сторін строк покупець вправі відмовитись від\nпродукції.\n(із змінами, внесеними Указом N 2013-07 від 24.06.69)\nС т а т т я 252. Положення про поставки і Особливі умови\nпоставок\nДоговори поставки укладаються і виконуються відповідно до\nПоложень про поставки, затверджуваних Радою Міністрів СРСР, і\nОсобливих умов поставки окремих видів продукції, затверджуваних у\nпорядку, встановленому Радою Міністрів СРСР, а в передбачених нею\nвипадках — Радою Міністрів Української РСР.\nС т а т т я 253. Відповідальність за порушення договору\nпоставки\nВідповідно до Положень про поставки і Особливих умов\nпоставки, зазначених в статті 252 цього Кодексу, стягуються\nнеустойка (штраф, пеня) і збитки за порушення обов'язків за\nдоговором поставки.\nУ випадках поставки продукції неналежної якості або\nнекомплектної покупець стягує з поставщика встановлену неустойку\n(штраф) і, крім того, завдані такою поставкою збитки без\nзарахування неустойки (штрафу).\nГлава 24.\n\nДЕРЖАВНА ЗАКУПКА СІЛЬСЬКОГОСПОДАРСЬКОЇ ПРОДУКЦІЇ У\nКОЛГОСПІВ, РАДГОСПІВ ТА ІНШИХ ГОСПОДАРСТВ\n(назва глави в редакції Указу N 278-11 від 20.05.85)\nС т а т т я 254. Договір контрактації сільськогосподарської\nпродукції\nДержавна закупка сільськогосподарської продукції у колгоспів\nі радгоспів здійснюється за договорами контрактації, які\nукладаються на основі державних замовлень на поставку державі\nсільськогосподарської продукції і планів розвитку\nсільськогосподарського виробництва в колгоспах і радгоспах.\nЗаконодавством Союзу РСР може бути передбачено випадки\nдержавної закупки сільськогосподарської продукції за договорами\nконтрактації і в інших господарств.\n(із змінами, внесеними Указами N 278-11 від 20.05.85,\nN 5095-11 від 24.12.87)\nС т а т т я 255. Зміст договору контрактації\nВ договорах контрактації повинні передбачатися:\nкількість (по видах продукції), якість, строки, порядок і\nумови доставки та місця здачі сільськогосподарської продукції;\nобов'язок заготівельних організацій і підприємств своєчасно\nприйняти продукцію і оплатити її за встановленими цінами, а також\nстроки і розміри видачі грошових авансів колгоспам;\nобов'язки по наданню колгоспам, радгоспам та іншим\nгосподарствам допомоги в організації виробництва\nсільськогосподарської продукції та її транспортування на\nприймальні пункти і підприємства;\nвзаємна майнова відповідальність сторін у разі невиконання\nними обов'язків.\nТипові договори контрактації затверджуються в порядку,\nвстановлюваному Радою Міністрів СРСР. (із змінами, внесеними\nУказом ПВР N 278-11 від 20.05.85)\nГлава 25.\n\nМАЙНОВИЙ НАЙОМ\nС т а т т я 256. Договір майнового найму\nЗа договором майнового найму наймодавець зобов'язується\nнадати наймачеві майно у тимчасове користування за плату.\nС т а т т я 257. Форма договору майнового найму\nДоговір майнового найму між громадянами на строк більше\nодного року повинен бути укладений у письмовій формі.\nДоговір найму майна державних, кооперативних та інших\nгромадських організацій повинен бути укладений у письмовій формі,\nза винятком випадків, передбачених окремими правилами.\nС т а т т я 258. Строк договору майнового найму\nСтрок договору майнового найму визначається за погодженням\nсторін, якщо інше не встановлено чинним законодавством.\n(із змінами, внесеними Законом N 2554-12 від 07.07.92)\nС т а т т я 259. Укладення договору майнового найму без\nзазначення строку\nКоли договір майнового найму укладено без зазначення строку,\nвін вважається укладеним на невизначений строк і кожна із сторін\nвправі відмовитися від договору в будь-який час, попередивши про\nце в письмовій формі другу сторону за три місяці.\n(із змінами, внесеними Законом N 2554-12 від 07.07.92)\nС т а т т я 260. Продовження користування майном після\nзакінчення строку договору\nВ разі продовження користування майном після закінчення\nстроку договору при відсутності заперечень з боку наймодавця\nдоговір вважається поновленим на невизначений строк і кожна з\nсторін вправі в будь-який час відмовитись від договору,\nпопередивши про це другу сторону за один місяць.\n(із змінами, внесеними Законом N 2554-12 від 07.07.92)\nС т а т т я 261. ( Стаття 261 виключена на підставі Закону\nN 2554-12 від 07.07.92 )\nПривілеєве право соціалістичної\nорганізації на поновлення договору найму\nДержавна, кооперативна або інша громадська організація, що\nсправно виконує взяті на себе за договором найму зобов'язання, по\nзакінченні строку дії договору має привілеєве перед іншими особами\nправо на поновлення договору.\nС т а т т я 262. Надання майна наймачеві\nНаймодавець зобов'язаний надати наймачеві майно у стані, що\nвідповідає умовам договору і призначенню майна.\nНаймодавець не відповідає за недоліки майна, які були ним\nзастережені при укладенні договору.\nС т а т т я 263. Наслідки ненадання майна наймачеві\nКоли наймодавець не надає у користування наймачеві зданого в\nнайом майна, наймач вправі витребувати від нього це майно (стаття\n208 цього Кодексу) і вимагати відшкодування збитків, завданих\nзатримкою виконання, або з свого боку відмовитись від договору і\nстягнути збитки, завдані його невиконанням.\nС т а т т я 264. Обов'язки наймодавця по утриманню зданого в\nнайом майна\nНаймодавець зобов'язаний провадити за свій рахунок\nкапітальний ремонт зданого в найом майна, якщо інше не передбачено\nзаконом або договором.\nНевиконання цього обов'язку наймодавцем дає наймачеві право\nабо зробити капітальний ремонт, що передбачений договором чи\nвикликається невідкладною необхідністю, і стягнути з наймодавця\nвартість ремонту чи зарахувати її в рахунок найомної плати; або\nрозірвати договір (стаття 270 цього Кодексу) і стягнути збитки,\nзавдані його невиконанням.\nС т а т т я 265. Обов'язки наймача\nНаймач зобов'язаний:\n1) своєчасно вносити плату за користування майном;\n2) користуватися майном відповідно до договору і призначення\nмайна;\n3) підтримувати найняте майно у справному стані;\n4) провадити за свій рахунок поточний ремонт, якщо інше не\nвстановлено законом або договором;\n5) при припиненні договору найму — повернути майно у тому\nстані, в якому він його одержав, з урахуванням нормального зносу,\nабо у стані, обумовленому договором.\nС т а т т я 266. Зменшення найомної плати\nНаймач вправі вимагати відповідного зменшення найомної плати,\nякщо через обставини, за які він не відповідає, можливість\nпередбаченого договором користування найнятим майном істотно\nзменшилась.\nС т а т т я 267. Здавання майна в піднайом\nЗдавання наймачем найнятого майна в піднайом дозволяється\nлише за згодою наймодавця, якщо інше не передбачено законом або\nдоговором.\nС т а т т я 268. Збереження чинності договору найму при\nпереході майна до іншого власника\nПри переході права власності на здане в найом майно від\nнаймодавця до іншої особи договір найму зберігає чинність для\nнового власника.\nДоговір найму зберігає чинність і при переході майна від\nоднієї державної організації (наймодавця) до іншої.\nС т а т т я 269. Дострокове розірвання договору на вимогу\nнаймодавця\nНаймодавець може пред'явити в суді, арбітражі або в\nтретейському суді вимогу про дострокове розірвання договору найму,\nякщо наймач:\n1) користується майном не відповідно до договору або\nпризначення майна;\n2) навмисно або з необережності погіршує стан майна;\n3) не вніс плати протягом трьох місяців з дня закінчення\nстроку платежу, а за договором побутового прокату — протягом\nодного місяця, якщо більш короткі строки не установлені типовим\nдоговором;\n4) не зробить капітального ремонту в тих випадках, коли за\nзаконом або за договором капітальний ремонт лежить на обов'язку\nнаймача.\nС т а т т я 270. Дострокове розірвання договору на вимогу\nнаймача\nНаймач може пред'явити в суді, арбітражі або в третейському\nсуді вимогу про дострокове розірвання договору найму:\n1) якщо наймодавець не робить капітального ремонту, що лежить\nна його обов'язку;\n2) якщо майно в силу обставин, за які наймач не відповідає,\nвиявиться в стані, непридатному для користування.\nС т а т т я 271. Відповідальність наймача за погіршення\nмайна\nВ разі допущення наймачем погіршення найнятого майна він\nповинен відшкодувати наймодавцеві збитки, якщо не доведе, що\nпогіршення майна сталося не з його вини.\nС т а т т я 272. Права і обов'язки сторін у зв'язку з\nполіпшенням майна\nВ разі проведеного з дозволу наймодавця поліпшення найнятого\nмайна наймач має право на відшкодування зроблених для цієї мети\nнеобхідних витрат, якщо інше не передбачено законом або договором.\nЗроблені наймачем без дозволу наймодавця поліпшення, якщо їх\nможна відокремити без шкоди для майна і якщо наймодавець не\nпогодиться відшкодувати їх вартість, можуть бути вилучені\nнаймачем.\nВартість поліпшень, які зроблені наймачем без дозволу\nнаймодавця і які не можна відокремити без шкоди для майна,\nвідшкодуванню не підлягає.\nС т а т т я 273. Договір побутового прокату\nЗа договором побутового прокату державні, кооперативні та\nінші громадські організації надають громадянам у тимчасове\nкористування за плату предмети домашнього вжитку, музичні\nінструменти, спортивний інвентар, легкові автомобілі та інше\nмайно.\nУмови і порядок надання майна за договором побутового прокату\nвизначаються загальними правилами про договір майнового найму\n(статті 262, 263, пункти 1, 2, 3 і 5 статті 265, статті 269, 271 і\n272 цього Кодексу).\nПо окремих видах побутового прокату Рада Міністрів\nУкраїнської РСР затверджує типові договори побутового прокату.\nВідступи від умов типових договорів, що обмежують права\nкористувачів, є недійсними.\n(із змінами, внесеними Указом ПВР N 278-11 від 20.05.85)\nС т а т т я 274. Укладення договору побутового прокату\nЗазначені в статті 273 цього Кодексу організації зобов'язані\nнадавати громадянам у користування предмети прокату за плату,\nрозмір якої визначається відповідно до встановлених тарифів.\nДоговір побутового прокату укладається в усній формі, крім\nвипадків, коли типові договори вимагають укладення його в\nписьмовій формі.\nПри укладенні договору побутового прокату організація\nзобов'язана в присутності наймача перевірити справність майна, що\nздається в найом.\nС т а т т я 275. Строк договору побутового прокату\nСтрок договору побутового прокату не повинен перевищувати\nстроків, встановлюваних відповідними типовими договорами.\nНаймач вправі в будь-який час розірвати договір побутового\nпрокату і повернути майно організації.\nС т а т т я 276. Здача в піднайом за договором побутового\nпрокату\nЗдача в піднайом майна, одержаного за договором побутового\nпрокату, не допускається.\nГлава 26.\n\nНАЙОМ ЖИЛОГО ПРИМІЩЕННЯ\nС т а т т я 277. Договір найму жилого приміщення\nКористування жилим приміщенням у будинках державного і\nгромадського житлового фонду здійснюється відповідно до договору\nнайму жилого приміщення, який укладається між наймодавцем —\nжитлово-експлуатаційною організацією (а в разі її відсутності —\nвідповідним підприємством, установою, організацією) і наймачем —\nгромадянином, на ім'я якого видано ордер.\nДоговір найму жилого приміщення в будинках, що належать\nгромадянам на праві особистої власності, укладається наймачем з\nвласником будинку.\nДоговір найму жилого приміщення укладається, змінюється і\nрозривається на умовах і в порядку, які визначаються\nзаконодавством Союзу РСР і Української РСР.\n(із змінами, внесеними Указом ПВР N 278-11 від 20.05.85)\nС т а т т я 278. ( Стаття 278 виключена на підставі Указу ПВР\nN 278-11 від 20.05.85 )\nНадання жилих приміщень у будинках\nмісцевих Рад депутатів трудящих, державних,\nкооперативних і громадських організацій\nНадання жилих приміщень у будинках місцевих Рад депутатів\nтрудящих провадиться виконавчим комітетом місцевої Ради за участю\nпредставників громадських організацій.\nВ будинках державних, кооперативних і громадських організацій\nнадання жилих приміщень провадиться за спільним рішенням\nадміністрації і фабричного, заводського, місцевого комітету\nпрофесійної спілки, затвердженим виконавчим комітетом Ради\nдепутатів трудящих, а у випадках, передбачених Радою Міністрів\nСРСР, за спільним рішенням адміністрації і фабричного,\nзаводського, місцевого комітету професійної спілки з наступним\nповідомленням виконавчого комітету Ради депутатів трудящих про\nнадання жилих приміщень для заселення.\nНа підставі рішення про надання в найом жилого приміщення\nвиконавчий комітет місцевої Ради депутатів трудящих видає\nгромадянинові ордер на зайняття жилого приміщення.\n( Стаття 278 із змінами, внесеними згідно з Указом ПВР від\n23.11.66 )\nС т а т т я 279. ( Стаття 279 виключена на підставі Указу ПВР\nN 278-11 від 20.05.85 )\nНадання службових жилих приміщень\nСлужбові жилі приміщення надаються громадянам, які за родом\nсвоїх трудових обов'язків повинні проживати за місцем роботи\n(керуючий будинком, двірник, вахтер тощо) або в службовому будинку\n(працівники лікувальних і учбових закладів, музеїв тощо).\nЗаконодавством Союзу РСР і Української РСР можуть бути\nвстановлені галузі народного господарства, в будинках яких в\nкористування окремих категорій працівників-спеціалістів надаються\nслужбові (посадові) квартири (квартира директора, головного\nінженера, агронома тощо).\nЖиле приміщення, незалежно від належності будинку, в якому\nвоно знаходиться, включається в число службових рішенням\nвиконавчого комітету місцевої Ради депутатів трудящих і надається\nза спеціальним ордером, що видається цим виконавчим комітетом.\nДля користування службовими жилими приміщеннями (в тому числі\nпосадовими квартирами) не застосовуються правила статей 288, 297,\n299, 304-306 та 309 цього Кодексу.\nС т а т т я 280. ( Стаття 280 виключена на підставі Указу ПВР\nN 278-11 від 20.05.85 )\nЗдача в найом приміщень у будинках, що\nналежать громадянам на праві особистої\nвласності, і в будинках житлово-будівельних\nкооперативів\nУ будинках, належних громадянам на праві особистої власності,\nжилі приміщення можуть бути здані в найом за розсудом власника\nбудинку.\nУ будинках житлово-будівельних кооперативів жиле приміщення\nможе бути здано в найом членам кооперативу лише за згодою\nправління кооперативу. В цьому разі по договору найму\nзастосовуються пункт перший статті 304 і стаття 306 цього Кодексу.\nС т а т т я 281. ( Стаття 281 виключена на підставі Указу ПВР\nN 278-11 від 20.05.85 )\nУкладення договору\nУправління будинком зобов'язане укласти з громадянином, на\nім'я якого виданий ордер (стаття 278 цього Кодексу), письмовий\nдоговір найму зазначеного в ордері жилого приміщення строком до\nп'яти років.\nУ договорі визначаються права і обов'язки сторін.\nДоговір найму службового жилого приміщення укладається на\nвесь час роботи наймача в організації, що надала йому це\nприміщення, а договір найму службового жилого приміщення, наданого\nяк посадова квартира, - на період роботи на посаді, що дає право\nна заняття посадової квартири.\nДоговір найму жилого приміщення в будинках, належних\nгромадянам на праві особистої власності, укладається наймачем з\nвласником будинку. Строк, на який укладається договір,\nвстановлюється в цих випадках угодою сторін.\nС т а т т я 282. ( Стаття 282 виключена на підставі Указу ПВР\nN 278-11 від 20.05.85 )\nПредмет договору\nУ будинках місцевих Рад депутатів трудящих, державних,\nкооперативних і громадських організацій за договором найму може\nбути здано лише ізольоване жиле приміщення, що складається з\nквартири або однієї чи кількох кімнат. У цих будинках не можуть\nбути самостійним предметом договору найму частина кімнати або\nкімната, зв'язана з другою кімнатою загальним входом (суміжні\nкімнати), а також підсобні приміщення (кухні, коридори, кладові\nтощо).\nС т а т т я 283. ( Стаття 283 виключена на підставі Указу ПВР\nN 278-11 від 20.05.85 )\nПрава і обов'язки членів сім'ї наймача\nНарівні з наймачем жилого приміщення члени сім'ї наймача, які\nпроживають разом з ним, набувають прав і обов'язків, що випливають\nз договору найму.\nПовнолітні члени сім'ї наймача несуть солідарну з ним\nвідповідальність по зобов'язаннях, що випливають з цього договору.\nДо членів сім'ї наймача відносяться дружина наймача, їх діти\nі батьки. Інші родичі, а також непрацездатні утриманці можуть бути\nвизнані членами сім'ї наймача, якщо вони проживають разом з\nнаймачем і ведуть з ним спільне господарство.\nЯкщо особи, зазначені в цій статті, перестали бути членами\nсім'ї наймача, але продовжують проживати в найнятому приміщенні,\nвони мають такі ж права і обов'язки, як наймач і члени його сім'ї.\nС т а т т я 284. ( Стаття 284 виключена на підставі Указу ПВР\nN 278-11 від 20.05.85 )\nПраво наймача на вселення інших осіб у\nнайняте ним приміщення\nНаймач вправі в установленому порядку вселити в найняте ним\nжиле приміщення свою дружину, їх дітей, батьків, інших родичів і\nнепрацездатних утриманців, одержавши на це письмову згоду всіх\nнеповнолітніх членів своєї сім'ї, що проживають у тому ж\nприміщенні. На вселення до батьків їх неповнолітніх дітей згоди\nрешти членів сім'ї не потрібно.\nВселення наймачем цих осіб, крім неповнолітніх дітей, у\nприміщення, найняте в будинку, належному наймодавцеві на праві\nособистої власності, допускається лише за згодою наймодавця.\nОсоби, вселені наймачем відповідно до правил цієї статті,\nнабувають рівне право на жилу площу з рештою членів сім'ї наймача,\nякщо вони визнаються членами його сім'ї (стаття 283 цього Кодексу)\nі якщо при вселенні між цими особами, наймачем і повнолітніми\nчленами його сім'ї, які з ним проживають, не було іншої угоди.\nС т а т т я 285. ( Стаття 285 виключена на підставі Указу ПВР\nN 278-11 від 20.05.85 )\nКвартирна плата\nДо встановлення безоплатного користування жилими\nприміщеннями, наймач зобов'язаний своєчасно вносити квартирну\nплату.\nУ будинках місцевих Рад депутатів трудящих, державних,\nкооперативних і громадських організацій наймач зобов'язаний\nвносити квартирну плату за жиле приміщення, що він займає за\nдоговором, щомісячно в строки, встановлені Радою Міністрів\nУкраїнської РСР.\nРозміри квартирної плати встановлюються законодавством Союзу\nРСР.\nС т а т т я 286. ( Стаття 286 виключена на підставі Указу ПВР\nN 278-11 від 20.05.85 )\nКвартирна плата в будинках, що належать\nгромадянам\nПлата за користування жилими приміщеннями в будинках, що\nналежать громадянам на праві особистої власності, визначається\nпогодженням сторін, але не може перевищувати більше ніж на 20\nпроцентів встановлених законом розмірів квартирної плати.\nС т а т т я 287. ( Стаття 287 виключена на підставі Указу ПВР\nN 278-11 від 20.05.85 )\nПлата за наймом приміщення в будинку\nжитлово-будівельного кооперативу\nРозмір плати за жиле приміщення, яке здається в найом у\nбудинку житлово-будівельного кооперативу, не повинен перевищувати\nстягуваних з наймодавця експлуатаційних витрат, що припадають на\nприміщення, яке здається в найом.\nС т а т т я 288. ( Стаття 288 виключена на підставі Указу ПВР\nN 278-11 від 20.05.85 )\nПраво наймача на відновлення договору\nНаймач жилого приміщення у будинку місцевої Ради депутатів\nтрудящих або у будинку державної, кооперативної чи громадської\nорганізації після закінчення строку договору має право на\nвідновлення договору. Це право може бути оспорене наймодавцем по\nсуду лише в разі систематичного невиконання наймачем своїх\nобов'язків за договором.\nТаке ж право належить наймачеві жилого приміщення в будинку,\nякий належить громадянинові на праві особистої власності, за\nвинятком випадків:\nколи наймач проживає у приміщенні за договором, укладеним на\nстрок не більше одного року з зобов'язанням звільнити приміщення\nпісля закінчення цього строку;\nколи судом буде встановлено, що приміщення необхідне для\nособистого користування власника будинку і членів його сім'ї.\nС т а т т я 289. ( Стаття 289 виключена на підставі Указу ПВР\nN 278-11 від 20.05.85 )\nЗбереження права користування приміщенням\nза тимчасово відсутнім\nПраво користування жилим приміщенням зберігається за наймачем\nабо відповідно за членами його сім'ї у випадках:\n1) призову на строкову військову службу - протягом усього\nчасу проходження строкової військової служби і шести місяців після\nзвільнення з служби;\n2) тимчасового виїзду з постійного місця проживання за\nумовами і характером роботи (екіпажі суден, працівники\nгеологічних, розвідувальних партій, експедицій тощо) або у зв'язку\nз навчанням (студенти, аспіранти тощо) - протягом усього часу\nвиконання цієї роботи або навчання;\n3) вміщення дітей на виховання в державний дитячий заклад, до\nродичів чи опікуна - протягом усього часу їх перебування в цьому\nзакладі, у родичів чи опікуна, якщо в жилому приміщенні, з якого\nвибули діти, залишились проживати члени їх сімей. Якщо в жилому\nприміщенні, з якого вибули діти, не залишились проживати члени їх\nсім'ї, то по закінченні строку їх перебування в державному\nдитячому закладі виконавчий комітет місцевої Ради депутатів\nтрудящих забезпечує їх жилою площею;\n4) виїзду для лікування в лікувальному закладі - протягом\nвсього часу перебування в ньому;\n5) взяття під варту - протягом всього часу перебування під\nслідством або судом. В разі засудження до позбавлення волі,\nзаслання або вислання на строк понад шість місяців, якщо в жилому\nприміщенні не залишились проживати члени сім'ї засудженого,\nдоговір найму жилого приміщення вважається розірваним з моменту\nвиконання вироку.\nВ інших випадках тимчасового виїзду наймача або членів його\nсім'ї, а також у випадку тимчасового виїзду всіх цих осіб право\nкористування жилим приміщенням зберігається за відсутніми протягом\nшести місяців.\nУ випадку відсутності наймача або членів його сім'ї більше\nшести місяців з поважних причин цей строк за заявою наймача або\nчленів його сім'ї може бути продовжений наймодавцем, а у випадках\nспору про право відсутнього на користування цим приміщенням -\nсудом.\nС т а т т я 290. ( Стаття 290 виключена на підставі Указу ПВР\nN 278-11 від 20.05.85 )\nПраво членів сім'ї на користування жилим\nприміщенням у разі вибуття наймача\nЧлени сім'ї, що проживають разом з особою, яка тимчасово\nвибула з причин, зазначених у статті 289 цього Кодексу, вправі\nкористуватись усім займаним ними приміщенням на попередніх\nпідставах, при цьому вони здійснюють усі права і несуть всі\nобов'язки за договором найму цього приміщення. Жила площа, право\nкористування якою зберігається за тимчасово вибулим наймачем, не\nвважається лишком.\nС т а т т я 291. ( Стаття 291 виключена на підставі Указу ПВР\nN 278-11 від 20.05.85 )\nВикористання наймодавцем жилої площі\nгромадянина, призваного на строкову\nвійськову службу\nЯкщо в жилому приміщенні громадянина, призваного на строкову\nвійськову службу, не проживають члени його сім'ї, то по закінченні\nтрьох місяців з дня його призову наймодавець вправі надати це\nприміщення за договором найму іншим громадянам на час проходження\nпризваним військової служби.\nПісля повернення військовослужбовець вправі вимагати\nнегайного звільнення цього приміщення і вселення в нього. В разі\nвідмови наймача і членів його сім'ї звільнити приміщення вони за\nвимогою військовослужбовця підлягають виселенню в судовому\nпорядку, незалежно від строку надання їм іншого приміщення.\nЯкщо вимогу про повернення приміщення не буде заявлено\nпротягом шести місяців з дня звільнення військовослужбовця,\nукладений з ним договір найму жилого приміщення вважається\nрозірваним.\nС т а т т я 292. ( Стаття 292 виключена на підставі Указу ПВР\nN 278-11 від 20.05.85 )\nБронювання жилого приміщення\nЖиле приміщення, зайняте за договором найму, бронюється\n(зберігається) за наймачем або відповідно за членами його сім'ї:\n1) в разі відрядження на роботу за кордон - на весь час\nперебування за кордоном;\n2) в разі виїзду на роботу в райони Крайньої Півночі або у\nмісцевості, прирівнені до районів Крайньої Півночі, - на весь час\nдії укладеного на певний строк трудового договору, а у випадках,\nпередбачених законодавством Союзу РСР, - на весь час роботи в цих\nрайонах і місцевостях;\n3) в інших випадках, передбачених постановами Ради Міністрів\nУкраїнської РСР.\nУ зазначених у цій статті випадках виконавчим комітетом\nмісцевої Ради депутатів трудящих видається наймачеві для\nпредставлення наймодавцеві охоронне свідоцтво (броня).\nВідмова у задоволенні клопотання про видачу охоронного\nсвідоцтва може бути оспорена наймачем у судовому порядку.\nПорядок бронювання жилих приміщень регулюється інструкцією\nМіністерства комунального господарства Української РСР.\nС т а т т я 293. ( Стаття 293 виключена на підставі Указу ПВР\nN 278-11 від 20.05.85 )\nКористування заброньованими приміщенням\nНаймач вправі заселити за договором піднайму заброньоване\nжиле приміщення в будинку місцевої Ради депутатів трудящих або\nдержавної, кооперативної чи громадської організації або поселити в\nньому тимчасових жильців на строк у межах дії броні.\nС т а т т я 294. ( Стаття 294 виключена на підставі Указу ПВР\nN 278-11 від 20.05.85 )\nВиселення з заброньованого приміщення\nпіднаймачів і тимчасових жильців\nПісля повернення наймача або членів його сім'ї вони вправі\nвимагати негайного звільнення заброньованого приміщення.\nВ разі відмови піднаймача або тимчасових жильців звільнити це\nприміщення вони за вимогою наймача підлягають виселенню в судовому\nпорядку без надання іншого приміщення.\nЯкщо наймач або члени його сім'ї протягом шести місяців після\nзакінчення строку броні не пред'являть вимоги про повернення їм\nприміщення, договір найму приміщення вважається розірваним.\nС т а т т я 295. ( Стаття 295 виключена на підставі Указу ПВР\nN 278-11 від 20.05.85 )\nОбов'язки тимчасово відсутнього наймача\nТимчасова відсутність наймача не звільняє його від виконання\nвсіх обов'язків за договором найму жилого приміщення, за винятком\nвипадків, коли в цьому приміщенні залишились проживати члени його\nсім'ї, а також випадку, передбаченого статтею 291 цього Кодексу.\nС т а т т я 296. ( Стаття 296 виключена на підставі Указу ПВР\nN 278-11 від 20.05.85 )\nЗміна умов договору\nЗміна умов договору жилого приміщення допускається тільки за\nзгодою наймача, членів його сім'ї і наймодавця, за винятком\nвипадків, зазначених у статтях 297-300 цього Кодексу.\nС т а т т я 297. ( Стаття 297 виключена на підставі Указу ПВР\nN 278-11 від 20.05.85 )\nЗміна умов договору за вимогою члена\nсім'ї наймача\nПовнолітній член сім'ї наймача вправі вимагати укладення з\nним окремого договору найму, якщо за згодою решти повнолітніх\nчленів сім'ї, які проживають з ним, і відповідно до жилої площі,\nщо припадає на нього, йому може бути виділена окрема ізольована\nкімната або жила площа, що може бути перетворена в окрему\nізольовану кімнату.\nВідмова членів сім'ї дати згоду на укладення окремого\nдоговору, а також відмова наймодавця в укладенні окремого договору\nнайму може бути оспорена в судовому порядку.\nПравила цієї статті не застосовуються до найму приміщення у\nбудинках, зазначених у статті 279 і частині першій статті 317\nцього Кодексу, а також у будинках, що належать громадянам на праві\nособистої власності.\nС т а т т я 298. ( Стаття 298 виключена на підставі Указу ПВР\nN 278-11 від 20.05.85 )\nЗміна умов договору за вимогою наймачів,\nякі об'єднуються в одну сім'ю\nНаймачі, які проживають в одній квартирі і користуються в ній\nжилими приміщеннями за окремими договорами, в разі об'єднання їх в\nодну сім'ю вправі вимагати укладення з будь-ким з них одного\nдоговору найму на все займане ними приміщення.\nВідмова наймодавця в укладенні одного договору найму може\nбути оспорена в судовому порядку.\nС т а т т я 299. ( Стаття 299 виключена на підставі Указу ПВР\nN 278-11 від 20.05.85 )\nЗміна умов договору внаслідок визнання\nнаймачем іншого члена сім'ї\nПовнолітній член сім'ї наймача може разом з останнім і за\nзгодою решти проживаючих з ним членів сім'ї вимагати визнання його\nнаймачем за договором найму, що раніш укладений, замість\nпервісного наймача. Таке ж право належить в разі смерті наймача\nбудь-кому з зазначених членів сім'ї померлого.\nВідмова наймодавця у визнанні члена сім'ї наймачем за\nдоговором найму може бути оспорена в судовому порядку.\nПравила цієї статті не застосовуються до найму приміщень у\nбудинках, зазначених у статті 279 і в частині першій статті 317\nцього Кодексу.\nС т а т т я 300. ( Стаття 300 виключена на підставі Указу ПВР\nN 278-11 від 20.05.85 )\nЗміна умов договору внаслідок утворення\nу наймача лишків жилої площі\nЯкщо у наймача в найнятому ним жилому приміщенні в будинках\nмісцевих Рад депутатів трудящих, державних, кооперативних і\nгромадських організацій утворились лишки жилої площі понад норму,\nнаймодавець вправі вимагати по суду їх вилучення при умові:\nякщо ці лишки становлять окрему ізольовану кімнату;\nякщо в результаті вилучення лишків особи різної статті, крім\nподружжя, не будуть змушені проживати в одній кімнаті або подружжя\n- в різних кімнатах.\nВилучення зайвої ізольованої кімнати у будинках місцевих Рад\nдепутатів трудящих може провадитись лише в тому разі, якщо наймач\nсам не заселить звільнене приміщення протягом трьох місяців після\nписьмового попередження житлового органу.\nЯкщо зайва ізольована кімната утворилася в квартирі, наданій\nу користування одній сім'ї, наймач вправі або заселити її\nвідповідно до правил цієї статті, або вимагати переселення його в\nокрему квартиру меншого розміру.\nЯкщо в квартирі, в якій проживає наймач, звільнилася кімната,\nне ізольована від жилого приміщення, яке він займає, і суміжна з\nним, ця кімната підлягає передачі в його користування.\nНорма жилої площі в цих випадках встановлюється в розмірі\n13,65 квадратних метра на одну людину. Для окремих категорій\nнаймачів постановою Ради Міністрів Української РСР встановлюється\nнорма додаткової жилої площі, а також умови і порядок надання\nдодаткової жилої площі і користування нею.\nС т а т т я 301. ( Стаття 301 виключена на підставі Указу ПВР\nN 278-11 від 20.05.85 )\nЗміна умов договору внаслідок перебудови\nі перепланіровки квартири\nПеребудова і перепланіровка жилого приміщення і підсобних\nприміщень може проводитись тільки з метою благоустрою квартири і\nдопускається лише за згодою наймача, членів його сім'ї і\nнаймодавця, а також з дозволу виконавчого комітету місцевої Ради\nдепутатів трудящих.\nС т а т т я 302. ( Стаття 302 виключена на підставі Указу ПВР\nN 278-11 від 20.05.85 )\nПереселення наймача на період капітального\nремонту з найнятого ним жилого приміщення\nУ будинках місцевих Рад депутатів трудящих, державних,\nкооперативних і громадських організацій в разі необхідності\nкапітального ремонту займаного наймачем приміщення наймодавець\nвправі вимагати по суду переселення його на час ремонту в інше\nнадаване наймодавцем впорядковане жиле приміщення.\nУ будинках, що належать громадянам на праві особистої\nвласності, наймодавець, не зобов'язаний надавати наймачеві на час\nкапітального ремонту інше жиле приміщення. Необхідність\nкапітального ремонту приміщень у цих будинках і виселення з них\nнаймачів повинна бути підтверджена виконавчим комітетом місцевої\nРади депутатів трудящих.\nДоговір найму жилого приміщення при переселенні наймача в\nінше приміщення на період капітального ремонту не розривається,\nале наймач вправі вносити квартирну плату лише за приміщення,\nнадане йому на час ремонту.\nНа вимогу наймача суд повинен визначити строк, протягом якого\nнаймодавець зобов'язаний надати наймачеві попереднє приміщення\nпісля ремонту.\nС т а т т я 303. ( Стаття 303 виключена на підставі Указу ПВР\nN 278-11 від 20.05.85 )\nНадання наймачеві іншого приміщення\nпісля перепланіровки квартири\nЯкщо при капітальному ремонті наймодавцем були проведені\nперебудова і перепланіровка жилого приміщення без згоди наймача і\nповнолітніх членів його сім'ї (стаття 301 цього Кодексу) і\nприміщення, яке він раніше займав, більше не існує або воно\nістотно зменшено в розмірі, наймодавець зобов'язаний на вимогу\nнаймача надати йому і членам його сім'ї, що спільно з ним\nпроживають, інше приміщення, яке повинно відповідати вимогам\nчастини другої статті 314 цього Кодексу.\nС т а т т я 304. ( Стаття 304 виключена на підставі Указу ПВР\nN 278-11 від 20.05.85 )\nПіднайом жилого приміщення\nНаймач вправі за згодою наймодавця і повнолітніх членів\nсім'ї, що проживають з ним, здати частину займаного ним\nприміщення, а при тимчасовому виїзді - все займане ним приміщення\nв піднайом, залишаючись відповідальним перед наймодавцем за\nдоговором.\nДоговір піднайому не може бути укладений:\n1) якщо внаслідок вселення піднаймача розмір приміщення на\nкожного жильця виявиться менше встановленої для цих випадків норми\nжилої площі;\n2) якщо є лишок жилої площі, який підлягає вилученню згідно з\nстаттею 300 цього Кодексу;\n3) на приміщення в гуртожитках.\nС т а т т я 305. ( Стаття 305 виключена на підставі Указу ПВР\nN 278-11 від 20.05.85 )\nПлата за користування приміщенням за\nдоговором піднайму\nПлата за користування приміщенням за договором піднайму\nвстановлюється за погодженням сторін, але не може перевищувати\nквартирної плати, що сплачується за це приміщення наймачем. При\nнаданні піднаймачеві предметів домашньої обстановки плата за\nкористування ними не повинна перевищувати розміру плати за\nкористування зданим у піднайом приміщення.\nС т а т т я 306. ( Стаття 306 виключена на підставі Указу ПВР\nN 278-11 від 20.05.85 )\nПрипинення договору піднайму\nПіднаймач незалежно від тривалості договору піднайму жилого\nприміщення не набуває після закінчення строку договору права на\nйого відновлення і за вимогою наймача повинен звільнити\nприміщення. В разі відмови звільнити приміщення піднаймач підлягає\nвиселенню в судовому порядку без надання іншого жилого приміщення.\nЯкщо договір піднайму укладений без зазначеного строку або на\nстрок до вимоги, наймач зобов'язаний письмово попередити\nпіднаймача про припинення договору піднайму за три місяці.\nДоговір піднайму може бути достроково розірваний з підстав,\nзазначених у частині першій статті 316 цього Кодексу.\nС т а т т я 307. ( Стаття 307 виключена на підставі Указу ПВР\nN 278-11 від 20.05.85 )\nТимчасові жильці\nНаймач і повнолітні члени його сім'ї, що проживають з ним,\nможуть за взаємною згодою дозволити тимчасове проживання в\nприміщенні, що знаходиться в їх користуванні, іншим особам\n(тимчасовим жильцям) без укладення з ними договору піднайму, тобто\nбез стягнення плати за користування приміщенням.\nВселення тимчасових жильців на строк понад півтора місяця\nдозволяється при умові, якщо на кожного жильця виявиться не менше\nвстановленої для цих випадків норми жилої площі.\nТимчасові жильці зобов'язані звільнити приміщення негайно за\nвимогою наймача або членів його сім'ї, що проживають з ним. В разі\nвідмови наймач або члени його сім'ї вправі вимагати в судовому\nпорядку виселення тимчасових жильців без надання іншого\nприміщення.\nС т а т т я 308. ( Стаття 308 виключена на підставі Указу ПВР\nN 278-11 від 20.05.85 )\nВиселення піднаймачів і тимчасових жильців\nу разі припинення договору найму жилого\nприміщення\nЗ припиненням договору найму жилого приміщення одночасно\nприпиняється і договір піднайму, і піднаймач, а також тимчасові\nжильці, в разі відмови звільнити приміщення, підлягають виселенню\nв судовому порядку без надання іншого жилого приміщення.\nС т а т т я 309. ( Стаття 309 виключена на підставі Указу ПВР\nN 278-11 від 20.05.85 )\nПраво наймача на обмін жилого приміщення\nНаймач жилого приміщення має право обміняти приміщення, яке\nвін займає, на приміщення, що займає інший наймач, з взаємною\nпередачею прав і обов'язків за договорами найму.\nОбмін жилих приміщень у будинках державних, кооперативних і\nгромадських організацій, а також у будинках, що належать\nгромадянам на праві особистої власності, допускається лише за\nзгодою наймодавця.\nВідмова в оформленні обміну жилого приміщення в будинках\nмісцевих Рад депутатів трудящих, а також відмова в згоді на обмін\nприміщення в будинках державних, кооперативних або громадських\nорганізацій може бути оспорена наймачем в судовому порядку.\nДля обміну жилого приміщення потрібна письмова згода\nповнолітніх членів сім'ї наймача, що проживають з ним, у тому\nчислі і тимчасово відсутніх, за якими зберігається право на жилу\nплощу (статті 289 і 292 цього Кодексу).\nДля обміну суміжних кімнат, зв'язаних загальним входом, або\nхоча б однієї з них потрібна письмова згода всіх наймачів, що\nпроживають в них, і повнолітніх членів їх сімей.\nС т а т т я 310. ( Стаття 310 виключена на підставі Указу ПВР\nN 278-11 від 20.05.85 )\nВипадки, коли обмін жилого приміщення\nне допускається\nОбмін жилого приміщення не допускається лише у випадках:\n1) коли до наймача пред'явлений позов про розірвання або\nзміну договору найму займаного ним приміщення;\n2) коли обмін носить спекулятивний або фіктивний характер;\n3) коли одне з обмінюваних приміщень знаходиться в будинку\nпідприємства або установи, зазначених у статті 317 цього Кодексу,\nа наймач іншого приміщення не перебуває з цим підприємством або\nустановою в трудових відносинах, крім випадків, коли наймач\nкористується приміщенням в будинку підприємства або установи не в\nзв'язку з трудовими відносинами або не може бути виселений без\nнадання іншої жилої площі;\n4) коли будинок загрожує обвалом або підлягає зносу (статті\n315 і 319 цього Кодексу);\n5) коли жиле приміщення є службовим (стаття 279 цього\nКодексу) або знаходиться в гуртожитку.\nС т а т т я 311. ( Стаття 311 виключена на підставі Указу ПВР\nN 278-11 від 20.05.85 )\nПорядок обміну жилих приміщень\nПорядок обміну жилих приміщень встановлюється Міністерством\nкомунального господарства Української РСР.\nС т а т т я 312. ( Стаття 312 виключена на підставі Указу ПВР\nN 278-11 від 20.05.85 )\nРозірвання договору наймачем\nНаймач жилого приміщення має право у будь-який час розірвати\nдоговір.\nВ разі виїзду наймача і членів його сім'ї на постійне\nпроживання в інше місце договір найму жилого приміщення вважається\nрозірваним з дня виїзду.\nС т а т т я 313. ( Стаття 313 виключена на підставі Указу ПВР\nN 278-11 від 20.05.85 )\nРозірвання договору наймодавцем\nу судовому порядку\nДоговір найму жилого приміщення не може бути розірваний і\nнаймач не може бути виселений з жилого приміщення, яке він займає,\nінакше, як у судовому порядку (за винятками, зазначеними у статтях\n319-323 цього Кодексу), і за підставами, встановленими законом.\nС т а т т я 314. ( Стаття 314 виключена на підставі Указу ПВР\nN 278-11 від 20.05.85 )\nОбов'язок наймодавця надати наймачеві,\nякий виселяється, інше приміщення\nНаймачеві, який виселяється за передбаченими законом\nпідставами з будинку місцевої Ради депутатів трудящих або з\nбудинку державної, кооперативної чи громадської організації,\nнаймодавець повинен надати інше підпорядковане жиле приміщення,\nкрім випадків, зазначених у статтях 316, 317, 320-323 цього\nКодексу.\nНадаване приміщення повинно знаходитись в межах даного\nнаселеного пункту, в будинку капітального типу, бути впорядкованим\nстосовно до умов даного населеного пункту і за розміром не менше\nтого, що займає виселюваний. Якщо наймач займав окрему квартиру\nабо більше однієї кімнати, йому відповідно повинна бути надана\nокрема квартира або приміщення, що складається з тієї ж кількості\nкімнат. Якщо наймач мав лишок жилої площі, приміщення надається\nвідповідно до норм основної і додаткової площі, передбачених\nостанньою частиною статті 300 цього Кодексу.\nПриміщення, що надається виселюваному, повинно бути зазначене\nв рішенні суду про розірвання договору і виселення наймача з\nзазначенням адреси, за якою це приміщення знаходиться.\nС т а т т я 315. ( Стаття 315 виключена на підставі Указу ПВР\nN 278-11 від 20.05.85 )\nВиселення наймача у зв'язку з знесенням\nбудинку\nЯкщо будинок, в якому знаходиться жиле приміщення, надане за\nдоговором найму, призначений до знесення в зв'язку з відведенням\nземельної ділянки для державних або громадських потреб, договір\nнайму жилого приміщення розривається, причому наймачеві і членам\nйого сім'ї, незалежно від часу проживання, а в будинках, що\nналежать громадянам на праві особистої власності, наймачеві і\nчленам його сім'ї, які проживають в будинку, що зноситься, не\nменше одного року, надається інше жиле приміщення (стаття 314\nцього Кодексу).\nПри відмові добровільно пересилитися в надаване приміщення\nвиселення провадиться в судовому порядку.\nІнше жиле приміщення виселюваному надається державною,\nкооперативною або громадською організацією, якій відводиться\nземельна ділянка.\nЯкщо знесенню підлягає будинок, належний громадянинові на\nправі особистої власності, інша жила площа надається виселюваним\nнаймачам виконавчим комітетом місцевої Ради депутатів трудяших, а\nколи земельна ділянка відводиться державній організації, якій\nвиділяються кошти для капітальних вкладень на жиле будівництво, -\nцією організацією.\nС т а т т я 316. ( Стаття 316 виключена на підставі Указу ПВР\nN 278-11 від 20.05.85 )\nВиселення без надання виселюваному іншого\nжилого приміщення\nЯкщо наймач або члени його сім'ї систематично руйнують чи\nпсують жиле приміщення або систематичним порушенням правил\nсоціалістичного співжиття роблять неможливим для інших проживання\nз ними в одній квартирі чи в одному будинку, а заходи запобігання\nі громадського впливу виявились безрезультатними, виселення винних\nза вимогою наймодавця або інших заінтересованих осіб провадиться\nбез надання іншого жилого приміщення.\nНаймодавець вправі вимагати розірвання договору і виселення\nнаймача і членів його сім'ї без надання іншого жилого приміщення\nтакож у випадках відсутності наймача і членів його сім'ї понад\nстроки, зазначенні у статтях 289 і 292 цього Кодексу; у випадках,\nколи наймач володіє на праві особистої власності в тому ж\nнаселеному пункті жилим будинком, придатним для постійного\nпроживання, і має можливість у ньому поселитись, а так само у\nвипадках систематичного неплатежу квартирної плати наймачами жилих\nприміщень у будинках, що належать громадянам на праві особистої\nвласності.\nС т а т т я 317. ( Стаття 317 виключена на підставі Указу ПВР\nN 278-11 від 20.05.85 )\nОсобливі випадки виселення з будинків\nпідприємств і установ\nРадою Міністрів СРСР і Радою Міністрів Української РСР можуть\nбути встановлені списки підприємств і установ найважливіших\nгалузей народного господарства і окремих відомств, з будинків яких\nдопускається виселення в судовому порядку без надання жилої площі\nробітників і службовців, які припинили трудові відносини в зв'язку\nз звільненням за власним бажанням або за порушення трудової\nдисципліни, або за вчинення злочину.\nПроте без надання жилої площі і в цих випадках не можуть бути\nвиселені інваліди війни, інваліди праці першої і другої груп,\nпенсіонери по старості, персональні пенсіонери, сім'ї осіб, які\nперебувають на службі в Збройних Силах СРСР, а також сім'ї\nвійськовослужбовців і партизан, які загинули або пропали без вісті\nпри захисті СРСР або при виконанні інших обов'язків військової\nслужби.\nС т а т т я 318. ( Стаття 318 виключена на підставі Указу ПВР\nN 278-11 від 20.05.85 )\nАдміністративне виселення\nВиселення громадян в адміністративному порядку не\nдопускається, за винятком випадків, зазначених у статтях 319-321\n(частини перша - третя), 322 (частина перша), 323 цього Кодексу.\nС т а т т я 319. ( Стаття 319 виключена на підставі Указу ПВР\nN 278-11 від 20.05.85 )\nВиселення в разі загрози обвалу будинку\nЯкщо будинок, в якому проживає наймач, загрожує обвалом,\nдоговір найму жилого приміщення розривається і наймачеві надається\nінше впорядковане приміщення (стаття 314 цього Кодексу) виконавчим\nкомітетом місцевої Ради депутатів трудящих.\nПри відмові наймача добровільно переселитись в надаване\nприміщення виселення провадиться в адміністративному порядку з\nсанкції прокурора.\nС т а т т я 320. ( Стаття 320 виключена на підставі Указу ПВР\nN 278-11 від 20.05.85 )\nВиселення осіб, які самоуправно зайняли\nжиле приміщення\nОсоби, які самоуправно зайняли жиле приміщення, підлягають\nвиселенню в адміністративному порядку з санкції прокурора без\nнадання іншого жилого приміщення.\nС т а т т я 321. ( Стаття 321 виключена на підставі Указу ПВР\nN 278-11 від 20.05.85 )\nВиселення з службових жилих приміщень\nПраво користування службовим жилим приміщенням, наданим\nпрацівникові за трудовим договором у зв'язку з умовами роботи або\nяк службова (посадова) квартира (стаття 279 цього Кодексу),\nприпиняється одночасно з припиненням трудового договору або\nпереміщенням працівника чи залишенням роботи, яка дає право на\nкористування службовою (посадовою) квартирою.\nПрацівник, який припинив трудові відносини, разом з усіма\nособами, що з ним проживають, через місяць після попередження\nнаймодавцем підлягає виселенню з займаного приміщення в\nадміністративному порядку з санкції прокурора без надання іншого\nприміщення.\nОсоби, які займають службові (посадові) квартири, переміщені\nна іншу роботу, яка не дає права на користування службовою\n(посадовою) квартирою, але залишились працювати в тій же\nорганізації, підлягають виселенню в адміністративному порядку з\nсанкції прокурора з наданням їм іншого впорядкованого жилого\nприміщення (стаття 314 цього Кодексу).\nПроте особи, зазначені в частині другій статті 317 цього\nКодексу, а також члени сім'ї померлого працівника, якому було\nнадане службове жиле приміщення або службова (посадова) квартира,\nможуть бути виселені з цих приміщень лише в судовому порядку з\nнаданням їм іншого впорядкованого жилого приміщення (стаття 314\nцього Кодексу).\nС т а т т я 322. ( Стаття 322 виключена на підставі Указу ПВР\nN 278-11 від 20.05.85 )\nВиселення з гуртожитків\nСезонні і тимчасові працівники, які проживають у гуртожитках\nі припинили трудові відносини, а також особи, що припинили трудові\nвідносини з державною, кооперативною або громадською організацією\nв зв'язку з звільненням за власним бажанням або за порушення\nтрудової дисципліни, або за вчинення злочину, чи вибули з учбового\nзакладу, яким було їм надано місце в гуртожитку, можуть бути через\nмісяць після попередження наймодавцем виселені в адміністративному\nпорядку з санкції прокурора без надання їм іншого жилого\nприміщення.\nПроте особи, зазначені в частини другій статті 317 цього\nКодексу, а також інші особи, які припинили трудові відносини з\nорганізацією, що надала їм місце в гуртожитку, та члени сім'ї\nпомерлого працівника організації, можуть бути виселені з\nгуртожитку лише в судовому порядку з наданням їм іншого\nвпорядкованого жилого приміщення (стаття 314 цього Кодексу).\nС т а т т я 323. ( Стаття 323 виключена на підставі Указу ПВР\nN 278-11 від 20.05.85 )\nВиселення з готелів\nГромадяни, що проживають в готелях понад строк, встановлений\nМіністерством комунального господарства Української РСР, або не\nсплатили пред'явлений їм готелем рахунок, або порушують\nвстановлені для готелю правила внутрішнього розпорядку, підлягають\nвиселенню в адміністративному порядку з санкції прокурора без\nнадання іншого жилого приміщення.\nГлава 27.\n\nБЕЗОПЛАТНЕ КОРИСТУВАННЯ МАЙНОМ\nС т а т т я 324. Договір безоплатного користування майном\nЗа договором безоплатного користування майном одна сторона\nзобов'язується передати або передає майно у безоплатне тимчасове\nкористування другій стороні, а остання зобов'язується повернути те\nж майно.\nДо договору безоплатного користування майном відповідно\nзастосовуються правила статті 257, частини першої статті 259,\nстатей 260 і 262, пунктів другого — п'ятого статті 265 і статей\n271 і 272 цього Кодексу.\nС т а т т я 325. Строк договору безоплатного користування\nмайном між соціалістичними організаціями\nСтрок договору безоплатного користування майном, укладеного\nміж соціалістичними організаціями, не повинен перевищувати одного\nроку, якщо законодавством Союзу РСР або Української РСР не\nвстановлене інше. Якщо договір, який може бути укладений на строк\nне більше одного року, укладений на більш тривалий строк, він\nвважається укладеним на один рік.\nЯкщо такий договір укладений без зазначення строку,\nзастосовується частина перша статті 259 цього Кодексу. Якщо ні\nодин з учасників такого договору не заявив про відмову від нього,\nдоговір вважається припиненим по закінченні року.\nС т а т т я 326. Наслідки ненадання майна соціалістичною\nорганізацією у безоплатне користування\nЯкщо соціалістична організація, яка прийняла на себе за\nдоговором обов'язок передати майно у безоплатне користування, не\nнадасть цього майна, друга сторона вправі вимагати відшкодування\nзбитків, понесених нею внаслідок витрат, втрати або пошкодження її\nмайна, викликаних невиконанням договору.\nС т а т т я 327. Відповідальність за недоліки майна,\nпереданого у безоплатне користування\nТой, хто передав майно у безоплатне користування, відповідає\nза недоліки цього майна, які він навмисно або з грубої\nнеобережності не застеріг при передачі майна.\nС т а т т я 328. Передача одержаного в користування майна\nтретій особі\nТой, хто одержав майно в безоплатне користування, вправі\nнадати це майно у користування третій особі лише за згодою того,\nхто передав майно, залишаючись відповідальним перед ним.\nС т а т т я 329. Дострокове розірвання договору\nТой, хто передав майно у безоплатне користування, вправі\nвимагати дострокового розірвання договору у випадках, коли друга\nсторона користується майном не відповідно до договору чи\nпризначення майна або навмисно чи з необережності погіршує стан\nмайна, а також коли друга сторона без її згоди надала передане їй\nу безоплатне користування майно третій особі.\nС т а т т я 330. Розірвання договору на вимогу нового\nвласника майна\nДоговір безоплатного користування майном, укладений без\nзазначення строку, може бути розірваний на вимогу особи, до якої\nперейшло право власності (право оперативного управління) на це\nмайно.\n(із змінами, внесеними Указом ПВР N 278-11 від 20.05.85)\nС т а т т я 331. Припинення договору\nДоговір безоплатного користування майном, крім загальних\nпідстав припинення зобов'язань, припиняється також в разі смерті\nгромадянина або припинення юридичної особи, що брали участь у\nдоговорі.\nГлава 28.\n\nПІДРЯД\nС т а т т я 332. Договір підряду\nЗа договором підряду підрядчик зобов'язується виконати на\nсвій риск певну роботу за завданням замовника з його або своїх\nматеріалів, а замовник зобов'язується прийняти й оплатити виконану\nроботу.\nС т а т т я 333. Виконання підрядних робіт громадянином\nГромадянин може прийняти на себе виконання роботи за\nдоговором підряду лише у випадках, не заборонених законом, і при\nумові виконання цієї роботи особистою працею.\nС т а т т я 334. Вартість робіт за договором (кошторис)\nНа виконання робіт, передбачених договором підряду,\nскладається кошторис.\nЯкщо виникла необхідність значно перевищити складений\nкошторис, підрядчик зобов'язаний своєчасно попередити про це\nзамовника. В цьому разі замовник має право відмовитися від\nдоговору, відшкодувавши підрядчику понесені ним витрати. Якщо\nпідрядчик не попередив замовника про перевищення кошторису, він\nзобов'язаний виконати роботу, не вимагаючи відшкодування\nнадкошторисних витрат.\nС т а т т я 335. Виконання роботи з матеріалу підрядчика і\nйого засобами\nПідрядчик зобов'язаний виконати роботу, обумовлену договором,\nз своїх матеріалів і своїми засобами, якщо інше не встановлене\nзаконом або договором.\nПідрядчик, що виконує роботу з своїх матеріалів, відповідає\nза доброякісність матеріалів.\nС т а т т я 336. Виконання роботи з матеріалу\nзамовника\nЯкщо робота виконується повністю або частково з матеріалу\nзамовника, підрядчик відповідає за неправильне використання цього\nматеріалу. Підрядчик зобов'язаний дати замовникові звіт про\nвикористання матеріалів і повернути лишок матеріалу.\nС т а т т я 337. Обов'язок підрядчика зберігати ввірене йому\nмайно\nПідрядчик зобов'язаний вжити усіх заходів до забезпечення\nзбереження ввіреного йому замовником майна і несе відповідальність\nза всяке упущення, що потягло за собою втрату або пошкодження\nцього майна.\nС т а т т я 338. Передача організаціями матеріалів і\nустаткування за договором підряду\nСоціалістичні організації вправі в порядку і межах,\nвстановлених законодавством Союзу РСР і Української РСР, видавати\nсвої матеріали і устаткування соціалістичним промисловим\nпідприємствам для виготовлення продукції за договором підряду.\nВ договорі, укладеному на підставі цієї статті, крім інших\nумов, повинні бути передбачені норми витрати матеріалів, строки\nповернення лишків та основних відходів, а також відповідальність\nпідрядчика за невиконання або неналежне виконання цих обов'язків.\nС т а т т я 339. Риск випадкової загибелі матеріалів\nРиск випадкової загибелі або випадкового псування матеріалів\nнесе сторона, що надала матеріали.\nС т а т т я 340. Обставини, про які підрядчик зобов'язаний\nпопередити замовника\nПідрядчик зобов'язаний своєчасно попередити замовника:\n1) про недоброякісність або непридатність матеріалів,\nодержаних від замовника;\n2) про те, що додержання вказівок замовника загрожує міцності\nабо придатності виконуваної роботи;\n3) про наявність інших, не залежних від підрядчика обставин,\nщо загрожують міцності або придатності виконуваної роботи.\nС т а т т я 341. Наслідки невиконання замовником вимог\nпідрядчика\nКоли замовник, незважаючи на своєчасне і обгрунтоване\nпопередження з боку підрядчика, у відповідний строк не замінить\nнедоброякісних або непридатних матеріалів, не змінить вказівок про\nспосіб виконання роботи або не усуне інших обставин, які\nзагрожують міцності або придатності виконуваної роботи, підрядчик\nвправі, а за договором між соціалістичними організаціями\nзобов'язаний, відмовитись від договору і стягнути понесені з вини\nзамовника збитки.\nС т а т т я 342. Обов'язок замовника прийняти роботу,\nвиконану підрядчиком\nЗамовник зобов'язаний прийняти роботу, виконану підрядчиком\nвідповідно до договору, оглянути її і в разі виявлення допущених у\nроботі відступів від договору або інших недоліків заявити про них\nпідрядчикові без зволікання.\nС т а т т я 343. Строки на пред'явлення позовів про виявлені\nнедоліки в роботі\nПозови про виявлені недоліки в роботі, виконаній за договором\nпідряду, можуть бути пред'явлені замовником:\n1) з приводу недоліків у будинках і спорудах, які не могли\nбути помічені при звичайному прийнятті роботи (приховані\nнедоліки), якщо хоча б однією з сторін є громадянин, — протягом\nтрьох років;\n2) з приводу прихованих недоліків в іншому майні - протягом\nодного року;\n3) з приводу явних недоліків - протягом шести місяців.\nСтроки обчислюються з дня здачі роботи підрядчиком і\nприйняття її замовником.\nЯкщо в договорі підряду передбачено гарантійний строк і заява\nпро виявлені недоліки в роботі зроблена в межах гарантійного\nстроку, перебіг строку позовної давності починається з дня заяви\nпро недоліки, а у відносинах між соціалістичними організаціями — з\nдня виявлення недоліків у роботі.\nПорядок і строки пред'явлення претензій і позовів в разі\nістотного порушення договору побутового замовлення визначаються\nвідповідно до правил статті 350 цього Кодексу.\nС т а т т я 344. Права замовника в разі порушення договору\nпідрядчиком\nКоли підрядчик допустив відступи від умов договору, що\nпогіршили роботу, або допустив інші недоліки в роботі, замовник\nвправі за своїм вибором вимагати безоплатного виправлення\nзазначених недоліків у відповідний строк або відшкодування\nпонесених замовником необхідних витрат по виправленню своїми\nзасобами недоліків роботи, якщо договором передбачено таке право\nзамовника, або відповідного зменшення винагороди за роботу.\nПри наявності в роботі істотних відступів від договору або\nінших істотних недоліків замовник вправі вимагати розірвання\nдоговору з відшкодуванням збитків.\nС т а т т я 345. Сплата винагороди підрядчикові\nЗамовник зобов'язаний оплатити виконану підрядчиком роботу\nпісля здачі всієї роботи, якщо інше не встановлене законом або\nдоговором.\nС т а т т я 346. Розрахунки між сторонами в разі загибелі\nпредмета підряду або неможливості\nзакінчити роботу\nЯкщо предмет підряду до здачі його випадково загинув або\nзакінчення роботи стало неможливим без вини сторін, підрядчик не\nвправі вимагати винагороди за роботу.\nЯкщо загибель предмета підряду чи неможливість закінчити\nроботу сталися внаслідок недоліків матеріалу, доставленого\nзамовником, або через його розпорядження про спосіб виконання\nробіт, або сталися після настання прострочки в прийнятті\nзамовником виконаної роботи, причому підрядчиком були додержані\nправила статей 340 і 341 цього Кодексу, підрядчик зберігає право\nна одержання винагороди за роботу.\nС т а т т я 347. Права замовника в період виконання роботи\nЯкщо підрядчик не приступає своєчасно до виконання договору\nабо виконує роботу так повільно, що закінчення її в строк стає\nявно неможливим, замовник вправі відмовитися від договору і\nвимагати відшкодування збитків.\nЯкщо під час виконання роботи стане очевидним, що вона не\nбуде виконана належним чином, замовник вправі призначити\nпідрядчикові відповідний строк для усунення недоліків, а при\nневиконанні підрядчиком цієї вимоги у визначений строк —\nвідмовитися від договору або вимагати відшкодування збитків, або\nдоручити виправлення роботи третій особі за рахунок підрядчика.\nПри наявності поважних причин замовник вправі в будь-який час\nдо закінчення роботи відмовитися від договору, сплативши\nпідрядчикові винагороду за виконану частину роботи і відшкодувавши\nйому збитки, завдані розірванням договору, з зарахуванням того, що\nпідрядчик зберіг внаслідок розірвання договору.\nС т а т т я 348. Побутове замовлення\nЗа договором підряду по обслуговуванню побутових потреб\nгромадян (побутове замовлення) організація, що обслуговує побутові\nпотреби громадян, зобов'язується виконати для замовника певну\nроботу, а замовник зобов'язується прийняти її і оплатити.\nДо договору побутового замовлення застосовуються загальні\nправила про договір підряду (статті 335—337, 339—342, частина\nтретя статті 343, статті 346, 347 цього Кодексу).\nПо окремих видах обслуговування громадян Рада Міністрів\nУкраїнської РСР затверджує типові договори побутового замовлення.\nВідступи від умов типових договорів, що обмежують права\nзамовників, недійсні.\nС т а т т я 349. Виконання роботи за договором побутового\nзамовлення\nЗа договором побутового замовлення підрядчик виконує роботу з\nсвого матеріалу, а за бажанням замовника — з його матеріалу.\nЯкщо робота виконується з матеріалу підрядчика, вартість\nматеріалу сплачується при укладенні договору повністю або в\nчастині, зазначеній у типовому договорі (стаття 351 цього\nКодексу).\nУ випадках, передбачених законодавством Української РСР,\nоплата матеріалів, наданих підрядчиком, може провадитись з\nрозстрочкою платежу.\nЯкщо робота виконується з матеріалу замовника, то в\nквитанції, що йому видається підрядчиком при укладенні договору,\nповинні бути вказані точне найменування матеріалу і його оцінка за\nзгодою сторін.\nС т а т т я 350. Права замовника в разі істотного порушення\nдоговору побутового замовлення і строк на\nпред'явлення претензій і позовів про\nнедоліки в роботі\nЯкщо підрядчик допустив істотні відступи від умов договору\nпобутового замовлення або інші істотні недоліки в роботі,\nвиконаній з матеріалу замовника, останній вправі на свій вибір\nвимагати або виготовлення іншої речі з однорідного матеріалу такої\nж якості, або розірвання договору і відшкодування збитків.\nПорядок і строк пред'явлення претензій з приводу недоліків у\nроботі за договором побутового замовлення визначаються в порядку,\nвстановлюваному Радою Міністрів Української РСР.\nПозов з приводу недоліків у роботі, виконаній за договором\nпобутового замовлення, може бути пред'явлений не пізніше шести\nмісяців з дня відхилення претензії, а якщо претензія не заявлена\nабо час її заявлення встановити неможливо, — не пізніше шести\nмісяців з дня строку, встановленого для заявлення претензії\n(частина друга цієї статті).\nС т а т т я 351. Сплата винагороди за договором побутового\nзамовлення\nВартість робіт, виконуваних за договором побутового\nзамовлення, визначається затвердженим в установленому порядку\nпрейскурантом і сплачується замовником відповідно до типового\nдоговору або повністю при укладенні договору, або шляхом видачі\nавансу при укладенні договору з остаточним розрахунком при\nодержанні замовником виконаної підрядчиком роботи, або повністю\nпри одержанні замовником зазначеної роботи.\n(із змінами, внесеними Указом ПВР N 278-11 від 20.05.85)\nС т а т т я 352. Наслідки неявки замовника за одержанням\nвиконаної роботи\nВ разі неявки замовника за одержанням речі, виготовленої за\nдоговором побутового замовлення, підрядчик вправі після закінчення\nшести місяців з дня, коли відповідно до договору річ повинна була\nбути здана, і наступного дворазового попередження замовника\nпродати річ у встановленому порядку, а виручену суму, за\nвирахуванням всіх належних підрядчику платежів, внести у депозит\nдержавної нотаріальної контори або приватного нотаріуса на ім'я\nзамовника.\n(Статтю 352 доповнено згідно із Законом N 287/94-ВР від 14.12.94 )\nС т а т т я 352-1. Правила про окремі види договору\nпідряду\nПравила про окремі види договору підряду між організаціями, а\nтакож правила про договори підряду по обслуговуванню побутових\nпотреб громадян (побутового замовлення) встановлюються\nзаконодавством Союзу РСР, цим Кодексом та іншими актами\nзаконодавства Української РСР.\n(Кодекс доповнений статтею згідно з Указом ПВР N 278-11\nвід 20.05.85)\nГлава 29.\n\nПІДРЯД НА КАПІТАЛЬНЕ БУДІВНИЦТВО\nС т а т т я 353. Договір підряду на капітальне будівництво\nЗа договором підряду на капітальне будівництво\nорганізація-підрядчик зобов'язується своїми силами і засобами\nзбудувати і здати організації-замовнику передбачений планом об'єкт\nвідповідно до затвердженої проектно-кошторисної документації і у\nвстановлений строк, а замовник зобов'язується надати підрядчику\nбудівельну площадку, передати йому затверджену проектно-кошторисну\nдокументацію, забезпечити своєчасне фінансування будівництва,\nприйняти закінчені будівництвом об'єкти і оплатити їх.\nЗабезпечення будівництва технологічним, енергетичним,\nелектротехнічним та загальнозаводським устаткуванням і апаратурою\nпокладається на замовника, крім випадків, передбачених\nспеціальними постановами. Спеціальними постановами на замовника\nможе бути покладене забезпечення будівництва матеріалами.\nС т а т т я 354. Генеральний підрядчик і субпідрядчик\nДоговір підряду на капітальне будівництво укладається\nзамовником з однією будівельною організацією, а у випадках і в\nпорядку, що визначаються Радою Міністрів СРСР, з двома і більше\nбудівельними організаціями, які вправі як генеральний підрядчик на\nоснові договору субпідряду доручати виконання окремих комплексів\nробіт спеціалізованим організаціям (стаття 164 цього Кодексу).\nДоговір на виконання робіт по монтажу устаткування\nукладається замовником або з генеральним підрядчиком, або з\nпоставщиком устаткування.\nЗа згодою генерального підрядчика договори на виконання\nмонтажних та інших спеціальних робіт можуть укладатися замовником\nз монтажними або іншими спеціалізованими організаціями.\n(із змінами, внесеними Указом ПВР N 2895-07 від 22.07.70)\nС т а т т я 355. Права замовника\nЗамовник здійснює контроль і технічний нагляд за\nвідповідністю обсягу, вартості і якості виконуваних робіт проектам\nі кошторисам. Він вправі в будь-який час перевіряти хід і якість\nбудівельних і монтажних робіт, а також якість використовуваних\nматеріалів, не втручаючись при цьому в оперативно-господарську\nдіяльність підрядчика.\nНедоліки виконання робіт або використовуваних для робіт\nматеріалів, допущені з вини підрядчика (або субпідрядчика),\nповинні бути усунуті підрядчиком за свій рахунок.\nС т а т т я 356. Відповідальність сторін за порушення\nдоговору підряду на капітальне\nбудівництво\nЗа невиконання або неналежне виконання обов'язків за\nдоговором підряду на капітальне будівництво відповідальна за це\nсторона сплачує встановлену неустойку (пеню), а також відшкодовує\nв сумі, не покритій неустойкою, збитки, що виразилися у зроблених\nдругою стороною витратах, у втраті або пошкодженні її майна.\nСуми неустойки (пені), сплачені підрядчиком за порушення\nстроків виконання окремих робіт, повертаються підрядчикові в разі\nзакінчення усіх робіт по об'єкту до встановленого договором\nкінцевого строку.\nС т а т т я 357. Правила про договори підряду на капітальне\nбудівництво\nДоговори підряду на капітальне будівництво укладаються і\nвиконуються відповідно до правил, затверджуваних Радою Міністрів\nСРСР або у встановленому нею порядку.\nОсобливі правила про договори підряду на капітальне\nбудівництво в колгоспах затверджуються в порядку, встановлюваному\nРадою Міністрів Української РСР.\nГлава 30.\n\nПЕРЕВОЗКА\nС т а т т я 358. Договір перевозки\nЗа договором перевозки вантажу транспортна організація\n(перевізник) зобов'язується доставити ввірений їй відправником\nвантаж до пункту призначення і видати його управомоченій на\nодержання вантажу особі (одержувачу), а відправник зобов'язується\nсплатити за перевозку вантажу встановлену плату.\nЗа договором перевозки пасажира перевізник зобов'язується\nперевезти пасажира до пункту призначення, а в разі здачі пасажиром\nбагажу — також доставити багаж до пункту призначення і видати його\nуправомоченій на одержання багажу особі; пасажир зобов'язується\nсплатити встановлену плату за проїзд, а при здачі багажу — і за\nпровіз багажу.\nУмови перевозки вантажів, пасажирів та багажу і\nвідповідальність сторін по цих перевозках відповідно до Основ\nцивільного законодавства Союзу РСР і союзних республік\nвизначаються статутами (кодексами) окремих видів транспорту і\nправилами, що видаються у встановленому порядку.\nУмови перевозки вантажу, пасажирів і багажу автомобільним\nтранспортом та відповідальність сторін по цих перевозках\nвизначаються відповідно до цього Кодексу Статутом автомобільного\nтранспорту Української РСР, затверджуваним Радою Міністрів\nУкраїнської РСР, і правилами перевозок, що видаються у\nвстановленому порядку.\nС т а т т я 359. План вантажних перевозок та\nвідповідальність за його невиконання\nДоговір перевозки вантажів державних, кооперативних та інших\nгромадських організацій укладається на підставі плану перевозок,\nобов'язкового для обох сторін.\nУкладення договорів перевозки вантажів, не передбачених\nпланом, допускається в порядку, встановленому транспортними\nстатутами (кодексами).\nПеревізник і відправник несуть майнову відповідальність за\nнеподачу перевізних засобів, непред'явлення до перевозки вантажу\nта за інші порушення обов'язків, що випливають з плану перевозок,\nа так само за такі ж порушення у випадках, передбачених частиною\nдругою цієї статті.\nВідправник, який не пред'явив вантаж для перевозки\nавтомобільним транспортом, повинен заплатити автотранспортній\nорганізації штраф за всю непред'явлену кількість вантажу в\nпорівнянні з місячним планом перевозок або разовим замовленням.\nВантаж, який був пред'явлений відправником у стані, що не\nвідповідає правилам перевозки, і не був приведений ним у належний\nстан в строк, що забезпечує своєчасну відправку, вважається\nнепред'явленим.\nАвтотранспортна організація, що не подала відправникові\nтранспортні засоби, достатні для перевозки вантажу, передбаченого\nмісячним планом перевозок або прийнятим до виконання разовим\nзамовленням, повинна сплатити відправникові штраф за всю\nневивезену кількість підготовленого до відправки багажу в\nпорівнянні з місячним планом або разовим замовленням. Надання\nперевізних засобів, не придатних для перевозки передбаченого\nпланом вантажу, дорівнюється до ненадання транспортних засобів.\nАвтотранспортна організація і відправник звільняються від\nвідповідальності за невиконання плану перевозок, якщо це\nневиконання сталось внаслідок:\n1) явищ стихійного характеру (заметів, поводі, пожежі та\nін.);\n2) аварії на підприємстві, внаслідок якої робота підприємства\nбула припинена на строк не менше трьох діб;\n3) тимчасового припинення або обмеження перевозки вантажів по\nвизначених шляхах, встановлюваного в порядку, передбаченому\nСтатутом автомобільного транспорту Української РСР.\nРозмір штрафів, передбачених частинами четвертою і п'ятою\nцієї статті, визначається Статутом автомобільного транспорту\nУкраїнської РСР.\nС т а т т я 360. Розрахунки за перевозку вантажів, пасажирів\nі багажу автомобільним транспортом\nРозрахунки за перевозку вантажів, пасажирів і багажу\nавтомобільним транспортом, а також за виконання автотранспортними\nорганізаціями операцій і послуг, зв'язаних з цими перевозками,\nпровадяться згідно з тарифами, затверджуваними в порядку,\nвстановленому Радою Міністрів Української РСР.\n(із змінами, внесеними Указом ПВР N 278-11 від 20.05.85)\nС т а т т я 361. Навантаження і розвантаження вантажів, що\nперевозяться автомобільним транспортом *\nНавантаження вантажів на автомобіль провадиться силами і\nзасобами відправника, а їх розвантаження — силами і засобами\nодержувача, якщо інше не встановлено згодою автотранспортної\nорганізації з відправником або відповідно з одержувачем.\nСтроки навантаження і розвантаження вантажів засобами\nвідправників і одержувачів визначаються в порядку, встановлюваному\nРадою Міністрів Української РСР.\n(із змінами, внесеними Указом ПВР N 278-11 від 20.05.85)\nЗа простій засобів автомобільного транспорту під\nнавантаженням і розвантаженням понад встановлені строки з вини\nвідправника або одержувача, а також за простій з вини відправника\nзасобів автомобільного транспорту по шляху слідування відправник\nабо одержувач сплачує автотранспортній організації штраф у\nрозмірі, встановленому Статутом автомобільного транспорту\nУкраїнської РСР.\nС т а т т я 362. Відповідальність перевізника за втрату,\nнестачу і пошкодження вантажу або багажу\nПеревізник відповідає за втрату, нестачу і пошкодження\nприйнятого до перевозки вантажу і багажу, якщо не доведе, що\nвтрата, нестача або пошкодження сталися не з його вини (стаття 209\nі частина перша статті 211 цього Кодексу).\nУ транспортних статутах (кодексах) можуть бути передбачені\nвипадки, коли доказування вини перевізника у втраті, нестачі або\nпошкодженні вантажу покладається на одержувача або відправника.\nС т а т т я 363. Розмір відповідальності автотранспортної\nорганізації за втрату, нестачу і\nпошкодження вантажу\nЗа шкоду, заподіяну при перевозці вантажу або багажу\nавтомобільним транспортом, перевізник (автотранспортна\nорганізація) відповідає:\n1) в разі втрати або нестачі вантажу і багажу — в розмірі\nвартості вантажу і багажу, який втрачено або якого не вистачає;\n2) в разі пошкодження вантажу або багажу — в розмірі суми, на\nяку зменшилась його вартість;\n3) в разі втрати вантажу або багажу, зданого до перевозки з\nоголошенням його цінності — в розмірі оголошеної цінності вантажу\nабо багажу, якщо не буде доведено, що вона нижче дійсної його\nвартості.\nЯкщо внаслідок пошкодження, за яке автотранспортна\nорганізація несе відповідальність (стаття 362 цього Кодексу),\nякість вантажу або багажу змінилась настільки, що він не може бути\nвикористаний за прямим призначенням, одержувач вантажу або багажу\nвправі від нього відмовитись і вимагати відшкодування за його\nвтрату.\nЯкщо вантаж або багаж, за втрату або нестачу якого\nавтотранспортна організація сплатила відповідне відшкодування,\nбуде згодом знайдено, одержувач (відправник) вправі вимагати\nвидачі йому цього вантажу або багажу, повернувши одержане за його\nвтрату або нестачу відшкодування.\nС т а т т я 364. Строк доставки вантажу та багажу і\nвідповідальність за прострочення\nПеревізник зобов'язаний доставити вантаж або багаж до пункту\nпризначення у строк, встановлений транспортними статутами\n(кодексами) або виданими у встановленому порядку правилами. Якщо\nстрок доставки у зазначеному порядку не встановлено, сторони\nвправі встановити цей строк у договорі.\nПеревізник звільняється від відповідальності за прострочення\nв доставці вантажу або багажу, якщо прострочення сталося не з його\nвини.\nРозмір штрафів, що стягуються з автотранспортних організацій\nза прострочення в доставці вантажу або багажу, визначається\nСтатутом автомобільного транспорту Української РСР в залежності\nвід тривалості прострочення.\nСплата автотранспортною організацією штрафу за доставку\nвантажу або багажу з простроченням не звільняє її від\nвідповідальності за викликані цим простроченням втрату, нестачу\nабо пошкодження вантажу.\nС т а т т я 365. Пред'явлення претензій по перевозках\nДо пред'явлення перевізникові позову, що випливає з\nперевозки, обов'язкове пред'явлення йому претензії.\nПретензії можуть пред'являтися протягом шести місяців, а\nпретензії про сплату штрафів і премій — протягом 45 днів.\nПеревізник зобов'язаний розглянути заявлену претензію і повідомити\nзаявника про задоволення чи відхилення її протягом трьох місяців,\nа щодо претензії по перевозці, здійснюваній перевізниками різних\nвидів транспорту по одному документу, — протягом шести місяців і\nпретензії про сплату штрафу або премії — протягом 45 днів.\nС т а т т я 366. Пред'явлення позовів по перевозках\nЯкщо претензія відхилена або відповідь не одержана в строк,\nвстановлений статтею 365 цього Кодексу, заявникові надається на\nпред'явлення позову два місяці з дня одержання відповіді або\nзакінчення строку, встановленого для відповіді.\nДля пред'явлення перевізником до відправників, одержувачів\nабо до пасажирів позовів, що випливають з перевозки,\nвстановлюється шестимісячний строк.\nС т а т т я 367. Позови з перевозок у закордонному\nсполученні\nСтроки позовної давності та порядок пред'явлення позовів у\nспорах, пов'язаних з перевозками в закордонному сполученні,\nвстановлюються транспортними статутами (кодексами) або\nміжнародними договорами.\nС т а т т я 368. Відповідальність перевізника за заподіяння\nсмерті або ушкодження здоров'я пасажира\nВідповідальність перевізника за заподіяння смерті або\nушкодження здоров'я пасажира визначається за правилами глави 40\nцього Кодексу, якщо законом не передбачена підвищена\nвідповідальність.\nГлава 31.\n\nДЕРЖАВНЕ СТРАХУВАННЯ\nС т а т т я 369. Види страхування\nДержавне страхування здійснюється у формі обов'язкового і\nдобровільного страхування.\nС т а т т я 370. Обов'язкове страхування\nОбов'язковому страхуванню підлягає майно, зазначене в законі,\nна умовах, ним встановлених.\nЗа обов'язковим страхуванням страхова організація при\nнастанні передбаченої законом події (страхового випадку)\nвідшкодовує страхувальникові або іншій особі, якій належить\nзастраховане майно, понесену нею шкоду: при повній загибелі майна\n— у повній сумі страхового забезпечення, а при частковому\nпошкодженні — у розмірі відповідної частини страхового\nзабезпечення. Страхувальник зобов'язаний вносити встановлені\nстрахові платежі.\nВиди обов'язкового особистого страхування встановлюються\nзаконодавством Союзу РСР.\nС т а т т я 371. Договір добровільного страхування\nЗа договором добровільного страхування страхова організація\nзобов'язується при настанні зазначеної у договорі події\n(страхового випадку):\nза майновим страхуванням — відшкодувати страхувальникові або\nіншій особі, на користь якої укладено договір, понесену шкоду\n(виплатити страхове відшкодування) у межах обумовленої за\nдоговором суми ( страхової суми), а коли майно застраховане не в\nповній вартості — відповідну частину шкоди, якщо інше не\nпередбачене правилами страхування;\nза особистим страхуванням — сплатити страхувальникові або\nіншій особі, на користь якої укладено договір, обумовлену за\nдоговором страхову суму, незалежно від належних йому сум по\nдержавному соціальному страхуванню, соціальному забезпеченню і\nсум, належних в порядку відшкодування шкоди.\nСтрахувальник зобов'язується вносити встановлені договором\nстрахові платежі.\nС т а т т я 372. Перехід до страхової організації прав\nстрахувальника щодо особи, відповідальної\nза заподіяну шкоду\nДо страхової організації, що сплатила страхове відшкодування\nза майновим страхуванням, переходить у межах цієї суми право\nвимоги, яку страхувальник (або інша особа, яка одержала страхове\nвідшкодування) має до особи, відповідальної за заподіяну шкоду.\nС т а т т я 373. Правила страхування\nПравила страхування затверджуються в порядку, встановлюваному\nРадою Міністрів СРСР.\nГлава 32.\n\nПОЗИКА\nС т а т т я 374. Договір позики\nЗа договором позики одна сторона (позикодавець) передає\nдругій стороні (позичальникові) у власність (в оперативне\nуправління) гроші або речі, визначені родовими ознаками, а\nпозичальник зобо'язується повернути позикодавцеві таку ж суму\nгрошей або рівну кількість речей того ж роду і якості.\nДоговір позики вважається укладеним у момент передачі грошей\nабо речей.\n(із змінами, внесеними Указом ПВР N 278-11 від 20.05.85)\nС т а т т я 375. Форма договору позики\nДоговір позики на суму понад п'ятдесят карбованців повинен\nбути укладений у письмовій формі.\nС т а т т я 376. Заперечення договору позики\nПозичальник вправі заперечувати договір позики за його\nбезгрошовістю, доводячи, що гроші або речі в дійсності зовсім не\nодержані ним від позикодавця або одержані у меншій кількості, ніж\nзазначено в договорі.\nВ тих випадках, коли договір позики повинен бути укладений у\nписьмовій формі (стаття 375 цього Кодексу), заперечення його за\nбезгрошовістю шляхом свідоцьких показань не допускається, за\nвинятком випадків кримінально карних дій.\nС т а т т я 377. Позикові операції банків і державних\nтрудових ощадних кас\nПозикові операції банків і державних трудових ощадних кас\nрегулюються законодавством Союзу РСР.\nС т а т т я 378. Позикові операції ломбардів\nЛомбарди видають громадянам позички, забезпечувані заставою\nпредметів домашнього вжитку і особистого користування (статті\n181—188 цього Кодексу).\nГраничний розмір і число позичок, що можуть бути видані одній\nособі, а також строки, на які видаються позички, визначаються\nТиповим статутом ломбарду, затвердженим Радою Міністрів\nУкраїнської РСР.\n(із змінами, внесеними Указом ПВР N 278-11 від 20.05.85)\nС т а т т я 379. Позикові операції кас громадської\nвзаємодопомоги і фондів творчих спілок\nКаси громадської взаємодопомоги при профспілкових комітетах\nпідприємств, установ, організацій видають робітникам і службовцям\nдовгострокові і короткострокові позички. Каси взаємодопомоги в\nколгоспах видають позички колгоспникам. Фонди творчих спілок\nвидають позички працівникам літератури і мистецтва.\nСтроки позичок і умови їх видачі визначаються типовим\n(примірним) статутом каси громадської взаємодопомоги і статутами\nтворчих спілок.\nГлава 33.\n\nРОЗРАХУНКОВІ І КРЕДИТНІ ВІДНОСИНИ\nС т а т т я 380. Розрахунки між організаціями\nПлатежі за зобов'язаннями між державними організаціями,\nколгоспами й іншими кооперативними та іншими громадськими\nорганізаціями провадяться в порядку безготівкових розрахунків\nчерез кредитні установи, в яких зазначені організації відповідно\nдо закону зберігають свої кошти. Порядок і форми розрахунків\nвизначаються законодавством Союзу РСР.\nРозрахунки готівкою між державними організаціями, колгоспами\nта іншими кооперативними та іншими громадськими організаціями\nдопускаються у випадках і межах, встановлюваних законодавством\nСоюзу РСР.\nСтаття 381. Розпорядження коштами, що зберігаються на\nрахунках юридичних осіб та фізичних осіб -\nсуб'єктів підприємницької діяльності у банках\nЮридичні особи та фізичні особи - суб'єкти підприємницької\nдіяльності розпоряджаються коштами, що зберігаються на їх рахунках\nу банках, згідно з цільовим призначенням цих коштів.\nБез згоди юридичних осіб та фізичних осіб - суб'єктів\nпідприємницької діяльності списання (стягнення) коштів, що\nзнаходяться на їх рахунках у банках, не допускається, за винятком\nвипадків, установлених законами України, а також за рішенням суду,\nарбітражного суду та за виконавчими написами нотаріусів.\nПри задоволенні претензій додержується черговість,\nвстановлена законодавством України.\n( Стаття 381 із змінами, внесеними згідно з Указом ПВР N 5095-11\nвід 24.12.87, в редакції Закону N 556/96-ВР від 03.12.96 )\nС т а т т я 382. Кредитування організацій\nКредитування державних організацій, колгоспів та інших\nкооперативних та інших громадських організацій провадиться згідно\nз затвердженими планами шляхом видачі цільових строкових позичок\nДержавним банком СРСР й іншими банками СРСР в порядку,\nвстановленому законодавством Союзу РСР.\nКредитування однієї організації іншою у натуральній або\nгрошовій формі, в тому числі видача авансів, допускається лише у\nвипадках, встановлених законодавством Союзу РСР.\nУмови і порядок кредитування одним колгоспом іншого при\nподанні виробничої допомоги встановлюються Радою Міністрів\nУкраїнської РСР.\nС т а т т я 383. Банківські позички громадянам\nПозички громадянам видаються банками СРСР у випадках і в\nпорядку, що визначаються законодавством Союзу РСР.\nС т а т т я 384. Вклади громадян у кредитних установах\nГромадяни можуть зберігати кошти в державних трудових ощадних\nкасах та в інших кредитних установах, розпоряджатися вкладами,\nодержувати по вкладах доход у вигляді процентів або виграшів,\nпровадити безготівкові розрахунки відповідно до статутів кредитних\nустанов та виданих у встановленому порядку правил.\nДержава гарантує таємницю вкладів, їх збереження і видачу за\nпершою вимогою вкладника.\nПорядок розпорядження вкладами, внесеними в державні трудові\nощадні каси та в інші кредитні установи, визначається їх статутами\nі зазначеними у частині першій цієї статті правилами.\nС т а т т я 385. Звернення стягнення на вклади\nСтягнення на вклади громадян у державних трудових ощадних\nкасах і в Державному банку СРСР може бути звернено на підставі\nвироку чи рішення суду, яким задоволено цивільний позов, що\nвипливає з кримінальної справи, рішення суду чи постанови\nнародного судді про стягнення аліментів (при відсутності заробітку\nабо іншого майна, на яке можна звернути стягнення) або рішення\nсуду про поділ вкладу, який є спільним майном подружжя.\nКонфіскація вкладів громадян у зазначених кредитних установах може\nбути проведена на підставі вироку, що набрав законної сили, або\nвинесеної відповідно до закону постанови про конфіскацію майна.\n(із змінами, внесеними Указом ПВР N 8520-10 від 01.03.85)\nГлава 34.\n\nДОРУЧЕННЯ\nС т а т т я 386. Договір доручення\nЗа договором доручення одна сторона (повірений)\nзобов'язується виконати від імені й за рахунок другої сторони\n(довірителя) певні юридичні дії.\nС т а т т я 387. Винагорода за договором доручення\nДовіритель зобов'язаний виплатити повіреному винагороду лише\nв тому разі, коли вона передбачена договором або затвердженими в\nустановленому порядку правилами. Громадяни не можуть одержувати\nвинагороду за виконання договору доручення, крім випадків, прямо\nзазначених у законі.\nС т а т т я 388. Виконання доручення відповідно до вказівок\nдовірителя\nПовірений зобов'язаний виконати дане йому доручення\nвідповідно до вказівок довірителя.\nПовірений вправі відступити від цих вказівок, якщо за\nобставинами справи це необхідно в інтересах довірителя і повірений\nне міг попередньо запитати довірителя або не одержав своєчасно\nвідповіді на свій запит.\nВ цьому разі повірений зобов'язаний повідомити довірителя про\nдопущені відступи, як тільки повідомлення стало можливим.\nС т а т т я 389. Особисте виконання доручення повіреним\nПовірений зобов'язаний виконати дане йому доручення особисто.\nВін вправі передати виконання доручення іншій особі (заступникові)\nлише у випадках, коли він уповноважений на те за договором або\nпримушений до того силою обставин з метою захисту інтересів\nдовірителя.\nВ цьому разі повірений відповідає тільки за вибір заступника.\nДовіритель вправі у будь-який час відвести заступника,\nобраного повіреним.\nС т а т т я 390. Обов'язки повіреного\nПовірений зобов'язаний:\n1) повідомляти довірителеві на його вимогу всі відомості про\nхід виконання доручення;\n2) по виконанні доручення без зволікання подати довірителеві\nзвіт з доданням виправдувальних документів, якщо це вимагається\nхарактером доручення;\n3) без зволікання передати довірителеві все одержане в\nзв'язку з виконанням доручення.\nС т а т т я 391. Обов'язки довірителя\nДовіритель зобов'язаний без зволікання прийняти все виконане\nповіреним відповідно до договору.\nДовіритель зобов'язаний також, якщо інше не передбачено\nдоговором:\n1) забезпечити повіреного коштами, необхідними для виконання\nдоручення;\n2) відшкодувати повіреному фактичні витрати, які були\nнеобхідні для виконання доручення;\n3) по виконанні доручення сплатити повіреному винагороду,\nякщо вона належить (стаття 387 цього Кодексу).\nС т а т т я 392. Припинення договору доручення\nДоговір доручення припиняється, крім загальних підстав\nприпинення договорів, також внаслідок:\n1) скасування його довірителем;\n2) відмови повіреного;\n3) смерті довірителя або повіреного, визнання будь-кого з них\nнедієздатним, обмежено дієздатним або безвісно відсутнім;\n4) припинення юридичної особи, що бере участь у договорі.\nДовіритель вправі скасувати доручення, а повірений\nвідмовитись від нього у всякий час. Угода про відмову від цього\nправа недійсна.\nЯкщо доручення припинилось внаслідок причин, зазначених вище,\nто в разі необхідності захисту інтересів повіреного припускається,\nщо доручення зберегло чинність, поки повірений не дізнався або не\nповинен був дізнатися про припинення доручення.\nЯкщо повірений відмовився від договору за таких умов, коли\nдовіритель позбавлений можливості замінити його чи інакше\nзабезпечити свої інтереси, повірений зобов'язаний відшкодувати\nзавдані припиненням договору збитки.\nС т а т т я 393. Наслідки припинення частково виконаного\nдоговору\nЯкщо договір доручення припинений до того, як доручення\nвиконано повністю, довіритель зобов'язаний винагородити повіреного\nвідповідно до виконаної роботи, якщо винагороду передбачено\nдоговором або затвердженими у встановленому порядку правилами, а\nтакож відшкодувати понесені ним витрати. Це правило не\nзастосовується до виконання повіреним доручення після того, як він\nдізнався чи повинен був дізнатися про припинення доручення.\nС т а т т я 394. Обов'язки спадкоємців повіреного\nВ разі смерті повіреного його спадкоємці зобов'язані\nповідомити довірителя про припинення договору доручення і вжити\nзаходів, необхідних для охорони майна довірителя.\nТакі ж обов'язки лежать на ліквідаторі юридичної особи, яка\nбула повіреним.\nГлава 35.\n\nКОМІСІЯ\nС т а т т я 395. Договір комісії\nЗа договором комісії одна сторона (комісіонер) зобов'язується\nза дорученням другої сторони (комітента) за винагороду вчинити\nодну або кілька угод від свого імені за рахунок комітента.\nЗа договором комісії на продаж сільськогосподарської\nпродукції колгосп (комітент) доручає організації споживчої\nкооперації (комісіонерові) продати на комісійних началах лишки\nсільськогосподарської продукції, що залишилися після виконання\nколгоспом зобов'язань по продажу сільськогосподарської продукції\nдержаві.\nКомісійні магазини укладають з громадянами договори комісії\nна продаж у порядку роздрібної торгівлі прийнятих від них нових і\nтих, що були в користуванні, речей, за винятком предметів,\nприйняття яких заборонено правилами комісійної торгівлі\nнепродовольчими товарами.\n(із змінами, внесеними Указом ПВР N 278-11 від 20.05.85)\nС т а т т я 396. Форма договору комісії\nДоговір комісії повинен бути укладений у письмовій формі.\nДоговір комісії на продаж сільськогосподарської продукції\nможе бути укладений шляхом видачі колгоспові накладної\nорганізацією споживчої кооперації, що приймає продукти. В договорі\n(накладній) зазначається найменування продуктів, дата їх\nприйняття, ким здані продукти, їх кількість і якість, а також\nпродажна ціна, встановлювана за погодженням сторін, і строки\nрозрахунків.\nНедодержання письмової форми тягне за собою наслідки,\nпередбачені статтею 46 цього Кодексу.\nС т а т т я 397. Права і обов'язки комісіонера за угодою з\nтретьою особою\nЗа угодою, укладеною комісіонером з третьою особою, набуває\nправа і стає зобов'язаним комісіонер, хоча б комітент був названий\nв угоді або вступив з третьою особою в безпосередні відносини по\nвиконанню цієї угоди.\nС т а т т я 398. Право власності комітента\nМайно, що надійшло до комісіонера від комітента або набуте\nкомісіонером за рахунок комітента, є власністю останнього.\nС т а т т я 399. Виконання комісійного доручення\nВзяте на себе доручення комісіонер зобов'язаний виконати на\nумовах, найбільш вигідних для комітента.\nЯкщо комісіонер укладе угоду на умовах більш вигідних, ніж\nті, що були зазначені комітентом, вся вигода надходить\nкомітентові, якщо в договорі комісії не передбачено інше.\nОрганізація споживчої кооперації, що прийняла\nсільськогосподарські продукти від колгоспу для комісійного\nпродажу, при необхідності їх реалізації за межами району своєї\nдіяльності вправі укласти договір субкомісії з іншою організацією\nспоживчої кооперації.\nОрганізація споживчої кооперації, що прийняла\nсільськогосподарські продукти для комісійного продажу, видає\nколгоспові аванс у межах, встановлених законодавством Союзу РСР.\nС т а т т я 400. Відступи від вказівок комітента\nКомісіонер вправі відступити від вказівок комітента у\nвипадках, передбачених статтею 388 цього Кодексу.\nКомісіонер, що продав майно за ціною більш низькою, ніж\nпризначена йому комітентом, зобов'язаний відшкодувати останньому\nрізницю, якщо він не доведе, що не було можливості продати майно\nза призначеною ціною і продаж за нижчою ціною запобіг ще більшим\nзбиткам.\nЯкщо комісіонер купить майно за ціною вищою, ніж призначена\nйому комітентом, комітент, що не бажає прийняти таку покупку,\nзобов'язаний заявити про це комісіонерові без зволікання по\nодержанні повідомлення про укладення угоди з третьою особою. В\nпротивному разі купівля визнається прийнятою комітентом. Якщо\nкомісіонер повідомить, що приймає різницю в ціні на свій рахунок,\nкомітент не вправі відмовитися від укладеної за його рахунок\nугоди.\nС т а т т я 401. Ціна речей, що продаються комісійними\nмагазинами\nПродажна ціна речі, прийнятої комісійним магазином,\nвизначається угодою сторін, але не повинна перевищувати державних\nроздрібних цін на відповідні речі.\nПродажна ціна антикварних і унікальних речей та творів\nмистецтва визначається комісійним магазином за спеціальною\nоцінкою.\nЦіна речі, не проданої у встановлений правилами строк (стаття\n395 цього Кодексу), може бути знижена за згодою з комітентом. Якщо\nкомітент не з'являється для переоцінки речі за викликом, магазин\nзнижує ціну відповідно до правил.\nПродажна ціна лишків сільськогосподарських продуктів,\nприйнятих організацією споживчої кооперації від колгоспів для\nпродажу на комісійних началах, визначається угодою сторін.\nС т а т т я 402. Виконання угоди комісіонером з третьою\nособою\nКомісіонер повинен виконати всі обов'язки і здійснити всі\nправа, що випливають з угоди, укладеної ним з третьою особою.\nКомісіонер не відповідає перед комітентом за виконання\nтретьою особою угоди, укладеної ним за рахунок комітента, крім\nвипадків, коли комісіонер приймає на себе поруку за виконання\nтретьою особою цієї угоди (делькредере).\nВ разі порушення третьою особою угоди, укладеної з ним\nкомісіонером, комісіонер зобов'язаний без зволікання повідомити\nпро це комітента, зібрати і забезпечити необхідні докази.\nКомітент, повідомлений про порушення третьою особою угоди,\nукладеної з ним комісіонером, вправі вимагати передачі йому вимог\nкомісіонера до цієї особи за зазначеною угодою.\nС т а т т я 403. Відповідальність комісіонера за збереження\nмайна комітента\nКомісіонер відповідає перед комітентом за втрату або\nпошкодження майна комітента, яке знаходиться у нього, коли не\nдоведе, що втрата або пошкодження сталися не з його вини.\nЯкщо при прийманні комісіонером майна, яке надіслано\nкомітентом або надійшло до комісіонера для комітента, в цьому\nмайні виявляться пошкодження або нестачі, які можуть бути помічені\nпри зовнішньому огляді, а також в разі заподіяння ким-небудь\nзбитку майну комітента, що знаходиться у комісіонера, комісіонер\nзобов'язаний вжити заходів до охорони прав комітента, зібрати\nнеобхідні докази і про все без зволікання повідомити комітента.\nКомісіонер, який не застрахував майна комітента, що\nзнаходиться у нього, відповідає за це лише у випадках, коли\nкомітент наказав йому застрахувати це майно або страхування його\nобов'язкове в силу закону.\nС т а т т я 404. Звіт комісіонера\nПо виконанні доручення комісіонер зобов'язаний представити\nкомітентові звіт і передати йому все одержане по виконаному\nдорученню, а також передати комітентові за його вимогою всі права\nщодо третьої особи, які випливають з угоди, укладеної комісіонером\nз цією третьою особою.\nЯкщо комітент має заперечення по звіту, він зобов'язаний\nповідомити про них комісіонера протягом трьох місяців з дня\nодержання звіту. В противному разі звіт, при відсутності іншої\nугоди, вважається прийнятим.\nСума, виручена від продажу сільськогосподарських продуктів, з\nвідрахуванням виданого авансу, встановленої комісійної винагороди\nі витрат, зроблених комісіонером за рахунок комітента, повинна\nбути сплачена колгоспу в строки, передбачені договором. Остаточний\nрозрахунок за прийняті на комісію сільськогосподарські продукти\nпровадиться не пізніше трьох днів після їх продажу.\nВ разі укладення договору субкомісії (стаття 399 цього\nКодексу) видача авансу і остаточний розрахунок провадяться за\nбажанням колгоспу комісіонером або субкомісіонером.\nВиплата грошей комісійним магазином комітентові, за\nвирахуванням належної магазинові комісійної винагороди,\nпровадиться не пізніше трьох днів після продажу речі.\nС т а т т я 405. Прийняття комітентом виконаного за його\nдорученням\nКомітент зобов'язаний:\n1) прийняти від комісіонера все виконане за дорученням;\n2) оглянути майно, придбане для нього комісіонером, і\nсповістити останнього без зволікання про виявлені в цьому майні\nнедоліки;\n3) звільнити комісіонера від зобов'язань, взятих ним на себе\nпо виконанню доручення перед третьою особою.\nС т а т т я 406. Комісійна винагорода\nПо виконанні доручення комісіонер вправі одержати від\nкомітента винагороду. Якщо комісіонер прийняв на себе поруку за\nвиконання угоди третьою особою (стаття 402 цього Кодексу), то за\nцю поруку комісіонер одержує від комітента окрему винагороду.\nРозмір комісійної винагороди, а також винагороди за\nделькредере визначається погодженням сторін, якщо інше не\nвстановлено законом.\nПо всіх комісійних договорах, за винятком договорів комісії\nпо зовнішній торгівлі, забороняється визначення комісійної\nвинагороди і винагороди за делькредере у вигляді різниці або\nпевної частини різниці між призначеною комітентом ціною і тією\nбільш вигідною ціною, за якою комісіонер укладе угоду.\nС т а т т я 407. Відшкодування витрат по виконанню\nдоручення\nКомітент зобов'язаний, крім сплати комісійної винагороди, а у\nвідповідних випадках і винагороди за делькредере, відшкодувати\nкомісіонерові витрачені ним по виконанню доручення суми.\nКомісіонер не має права на відшкодування витрат по зберіганню\nмайна комітента, яке знаходиться у нього, якщо у законі або\nдоговорі не встановлено інше.\nВсі витрати по доставці сільськогосподарських продуктів, що\nздаються на комісію, до зазначеного у договорі місця їх продажу\nвідносяться за рахунок комітента, якщо у договорі не передбачено\nінше.\nС т а т т я 408. Утримання комісіонером належних йому сум\nКомісіонер вправі утримати належні йому за договором комісії\nсуми з усіх сум, що надійшли до нього за рахунок комітента.\nС т а т т я 409. Виконання доручення комісіонером після\nсмерті комітента або припинення юридичної\nособи — комітента\nВ разі смерті комітента, визнання його недієздатним, обмежено\nдієздатним, безвісно відсутнім, а також в разі припинення\nюридичної особи, яка виступає як комітент, комісіонер зобов'язаний\nпродовжувати виконання даного йому доручення до того часу, поки\nвід правонаступників або представників комітента не надійдуть\nвідповідні вказівки.\nС т а т т я 410. Відмова комісіонера від виконання\nдоручення\nКомісіонер не вправі, якщо інше не передбачено договором,\nвідмовитись від виконання прийнятого доручення, за винятком\nвипадків, коли це викликано неможливістю виконання доручення або\nпорушенням комітентом договору комісії.\nКомісіонер зобов'язаний письмово повідомити комітента про\nсвою відмову. Договір комісії зберігає свою чинність протягом двох\nтижнів з дня одержання комітентом повідомлення комісіонера про\nвідмову від виконання доручення.\nЯкщо комісіонер відмовиться від виконання прийнятого\nдоручення внаслідок порушення договору комісії комітентом, він\nвправі одержати як відшкодування понесених витрат, так і комісійну\nвинагороду.\nС т а т т я 411. Розпорядження майном комітента після\nвідмови комісіонера від виконання доручення\nКомітент, повідомлений про відмову комісіонера виконати\nдоручення, зобов'язаний протягом місяця з дня одержання відмови\nрозпорядитися майном, що є у комісіонера.\nТой же обов'язок лежить на комітентові і в разі скасування\nним даного комісіонерові доручення (стаття 412 цього Кодексу).\nЯкщо комітент у зазначений строк не розпорядиться майном, яке\nзнаходиться у комісіонера, комісіонер вправі здати це майно на\nзберігання за рахунок комітента або, з метою покриття своїх вимог\nдо комітента, продати це майно за можливо більш вигідною для\nкомітента ціною.\nС т а т т я 412. Скасування доручення комітентом\nЯкщо комітент скасує дане ним комісіонерові доручення в\nцілому або в частині до укладення комісіонером відповідних угод з\nтретіми особами, то він зобов'язаний сплатити комісіонерові\nкомісійну винагороду за укладені ним до скасування доручення\nугоди, а також відшкодувати комісіонерові понесені ним до\nскасування доручення витрати.\nГромадянин вправі в будь-який час зажадати повернення зданої\nним комісійному магазинові для продажу і ще не проданої речі,\nвідшкодувавши за встановленими ставками витрати по зберіганню\nречі.\nГлава 36.\n\nСХОВ\nС т а т т я 413. Договір схову\nЗа договором схову одна сторона (охоронець) зобов'язується\nзберігати майно, передане їй другою стороною, і повернути це майно\nв цілості.\nВ договорі схову між соціалістичними організаціями може бути\nтакож передбачений обов'язок охоронця прийняти на схов майно, яке\nбуде передано йому другою стороною.\nДоговір схову вважається безоплатним, якщо інше не\nвстановлено законом або договором.\nС т а т т я 414. Форма договору схову\nДоговір схову, в якому хоча б однією стороною є громадянин,\nповинен бути укладений у письмовій формі (стаття 46 цього\nКодексу), якщо вартість переданого на схов майна перевищує 100\nкарбованців, за винятком здачі речей на короткострокове зберігання\nв гардероби установ, театрів, їдалень тощо з видачею охоронцем\nномера або жетона.\nВ разі спору про тотожність речей, прийнятих на схов, і\nречей, які повертає охоронець, допускаються показання свідків.\nПередача на схов майна під час надзвичайних обставин (пожежа,\nповідь тощо) може доводитися показаннями свідків, незалежно від\nвартості зданого на схов майна.\nС т а т т я 415. Припинення договору схову за вимогою\nоднієї з сторін\nОсоба, що здала майно на схов, вправі в будь-який час\nзажадати його від охоронця, а охоронець зобов'язаний повернути\nмайно на першу вимогу особи, що здала його на зберігання,\nнезалежно від строку схову.\nЯкщо майно здано на схов до вимоги або без зазначення строку,\nохоронець вправі у будь-який час відмовитись від договору, але\nзобов'язаний надати особі, що здала майно на схов, достатній за\nданих умов строк для його одержання.\nС т а т т я 416. Обов'язки охоронця\nОхоронець зобов'язаний вжити всіх заходів, передбачених\nдоговором або необхідних для збереження майна.\nОхоронець за безоплатним договором схову, укладеним між\nгромадянами, зобов'язаний дбати про передане йому на схов майно,\nяк про своє власне.\nОхоронець не вправі користуватися переданим йому на схов\nмайном, якщо інше не передбачено договором.\nС т а т т я 417. Винагорода і відшкодування витрат охоронцю\nРозмір винагороди охоронцю по оплатному договору схову\n(стаття 413 цього Кодексу) визначається затвердженими в\nустановленому порядку таксами, ставками, тарифами, а при\nвідсутності таких — за згодою сторін.\nВ разі безоплатного схову той, хто здав майно на схов,\nзобов'язаний відшкодувати охоронцеві витрати, необхідні для\nзбереження майна.\nС т а т т я 418. Відповідальність охоронця за втрату,\nнестачу, пошкодження майна\nОрганізація, що здійснює схов в силу своєї діяльності,\nзвільняється від відповідальності за втрату, нестачу і пошкодження\nмайна, викликаних непереборною силою.\nЯкщо по закінченні строку схову, передбаченого в договорі,\nабо строку, зазначеного охоронцем у порядку статті 415 цього\nКодексу, майно не буде взяте назад тим, хто здав його на схов,\nохоронець надалі відповідає за втрату, нестачу або пошкодження\nцього майна лише при наявності з його боку умислу або грубої\nнеобережності.\nС т а т т я 419. Розмір відповідальності охоронця\nЯкщо в законі або в договорі не передбачено обов'язку\nохоронця відшкодувати збитки, завдані втратою, нестачею або\nпошкодженням майна, охоронець відповідає:\n1) за втрату і нестачу майна — в розмірі вартості втраченого\nмайна або майна, якого не вистачає;\n2) за пошкодження майна — в розмірі суми, на яку знизилась\nйого вартість.\nЯкщо при здачі майна на схов була зроблена оцінка цього\nмайна, яка була зазначена у договорі або іншому письмовому\nдокументі, виданому охоронцем, відповідальність охоронця\nобмежується сумою оцінки, коли не доведено, що дійсна вартість\nпошкодженого, втраченого майна, або майна, якого не вистачає,\nперевищує цю суму.\nЯкщо внаслідок пошкодження, за яке охоронець відповідає,\nякість майна змінилась настільки, що воно не може бути використане\nза первісним призначенням, особа, яка здала майно на схов, вправі\nвід нього відмовитись.\nС т а т т я 420. Відповідальність за збереження майна в\nготелях, гуртожитках тощо\nГотелі, будинки відпочинку, санаторії, гуртожитки і тому\nподібні організації відповідають за збереження майна громадян, яке\nзнаходиться у відведених їм приміщеннях, хоч би це майно, крім\nгрошей і дорогоцінностей, не було особо здано на збереження цим\nорганізаціям.\nС т а т т я 421. Наслідки порушення зворотного одержання\nмайна\nОсоба, яка здала на схов майно, зобов'язана після закінчення\nстроку, зазначеного в договорі, або строку, зазначеного охоронцем\n(стаття 415 цього Кодексу), взяти назад здане нею на схов майно.\nПри ухиленні того, хто здав на схов майно, від зворотного\nодержання цього майна охоронець, якщо таким є громадянин, вправі\nвимагати по суду продажу цього майна в порядку, передбаченому\nЦивільним процесуальним кодексом Української РСР для виконання\nсудових рішень. Якщо охоронцем є державна, кооперативна або інша\nгромадська організація, то продаж невитребуваного майна\nпровадиться в порядку, передбаченому в її статуті (положенні).\nСуми, виручені від реалізації майна, видаються тому, хто здав\nмайно на схов, за відрахуванням сум, належних охоронцеві.\nС т а т т я 422. Відшкодування збитків, завданих охоронцеві\nТой, хто здав майно на схов, зобов'язаний відшкодувати\nохоронцеві збитки, завдані властивостями цього майна, коли\nохоронець, приймаючи майно на схов, не знав і не повинен був знати\nпро ці властивості.\nС т а т т я 423. Схов майна, визначеного родовими ознаками\nКоли на схов здано речі, визначені в договорі лише родовими\nознаками, то при відсутності іншої угоди ці речі переходять у\nвласність охоронця, і він зобов'язаний повернути стороні, яка\nздала їх на схов, рівну або обумовлену сторонами кількість речей\nтого ж роду і якості.\nС т а т т я 424. Схов за законом або договором\nПравила про договір схову, визначені у статті 413, частині\nпершій статті 415, статтях 416, 418—422 цього Кодексу, відповідно\nзастосовуються також до випадків, коли схов здійснюється на\nпідставі інших договорів або в силу вказівок закону, якщо інше не\nвстановлено законом або спеціальними правилами про ці договори.\nГлава 37.\n\nДОВІЧНЕ УТРИМАННЯ\nС т а т т я 425. Договір довічного утримання\nЗа договором довічного утримання одна сторона, що є\nнепрацездатною особою за віком або станом здоров'я (відчужувач),\nпередає у власність другій стороні (набувачеві майна) будинок або\nчастину його, взамін чого набувач майна зобов'язується надавати\nвідчужувачеві довічно матеріальне забезпечення в натурі у вигляді\nжитла, харчування, догляду і необхідної допомоги.\nС т а т т я 426. Форма і умови договору довічного утримання\nДоговір довічного утримання повинен бути нотаріально\nпосвідчений (стаття 47 цього Кодексу).\nВ договорі довічного утримання повинна бути зазначена оцінка\nвідчужуваного будинку, що визначається за згодою сторін, а також\nвиди матеріального забезпечення, що надаються набувачем майна\nвідчужувачеві, та їх грошова оцінка, яка визначається за згодою\nсторін.\nС т а т т я 427. Забезпечення виконання договору\nВідчуження будинку набувачем за життя відчужувача не\nдопускається.\nВипадкова загибель будинку, одержаного набувачем майна від\nвідчужувача, не звільняє набувача майна від обов'язків, взятих ним\nна себе за договором.\nС т а т т я 428. Розірвання договору довічного утримання за\nвимогою однієї з сторін\nДоговір довічного утримання може бути розірваний:\nза вимогою відчужувача, якщо набувач майна не виконує\nобов'язків, взятих ним на себе за договором;\nза вимогою набувача майна, якщо з незалежних від нього\nобставин його майновий стан змінився настільки, що він не має\nзмоги надавати відчужувачеві обумовлене забезпечення.\nПри розірванні договору з зазначених вище підстав будинок\nповинен бути повернутий відчужувачеві. Витрати по утриманню\nвідчужувача, зроблені набувачем майна до розірвання договору, не\nвідшкодовуються.\nС т а т т я 429. Перехід обов'язків за договором до\nспадкоємців\nВ разі смерті набувача майна обов'язки за договором\nпереходять до тих спадкоємців, до яких переходить відчужений за\nдоговором довічного утримання будинок. При відсутності у набувача\nмайна спадкоємців або при відмові їх від договору довічного\nутримання будинок, що був відчужений з умовою довічного утримання,\nповертається відчужувачеві.\nГлава 38.\n\nСУМІСНА ДІЯЛЬНІСТЬ\nС т а т т я 430. Договір про сумісну діяльність\nЗа договором про сумісну діяльність сторони зобов'язуються\nсумісно діяти для досягнення спільної господарської мети, як-то:\nбудівництво і експлуатація міжколгоспного або державно-колгоспного\nпідприємства або установи (що не передаються в оперативне\nуправління організації, яка є юридичною особою), будування\nводогосподарських споруд і пристроїв, будівництво шляхів,\nспортивних споруд, шкіл, родильних будинків, жилих будинків і т.\nін.\nГромадяни можуть укладати договір про сумісну діяльність лише\nдля задоволення своїх особистих побутових потреб.\nДоговори про сумісну діяльність між громадянами і\nсоціалістичними організаціями не допускаються.\nС т а т т я 431. Ведення спільних справ учасників договору\nВедення спільних справ учасників договору про сумісну\nдіяльність здійснюється за їх загальною згодою.\nЯкщо учасники договору про сумісну діяльність за згодою між\nсобою доручили керівництво їх сумісною діяльністю одному з\nучасників договору, на нього ж покладається і ведення спільних\nсправ учасників договору.\nОсоба, якій доручено ведення спільних справ учасників\nдоговору про сумісну діяльність, діє на підставі довіреності,\nпідписаної іншими учасниками договору.\nС т а т т я 432. Спільне майно учасників договору\nДля досягнення мети, зазначеної у статті 430 цього Кодексу,\nучасники договору про сумісну діяльність роблять внески грошима чи\nіншим майном або трудовою участю.\nГрошові та інші майнові внески учасників договору, а також\nмайно, створене або придбане в результаті їх спільної діяльності,\nє їх спільною власністю.\nУчасник договору про сумісну діяльність не вправі\nрозпоряджатися своєю часткою у спільному майні без згоди інших\nучасників договору.\nС т а т т я 433. Спільні витрати і збитки учасників\nдоговору\nПорядок покриття витрат, передбачених договором про сумісну\nдіяльність, і збитків, що виникли в результаті сумісної\nдіяльності, визначається договором.\nЯкщо договором такий порядок не передбачений, спільні витрати\nі збитки покриваються за рахунок спільного майна учасників\nдоговору (стаття 432 цього Кодексу), а суми, яких не вистачає,\nрозподіляються між учасниками договору пропорціонально їх внескам\nу спільне майно.\nС т а т т я 434. Правила про окремі види сумісної\nдіяльності\nОкремі види сумісної діяльності регулюються відповідно до\nцього Кодексу постановами Ради Міністрів Української РСР.\nГлава 39.\n\nЗОБОВ'ЯЗАННЯ, ЩО ВИНИКАЮТЬ З ПУБЛІЧНОГО ОБІЦЯННЯ\nВИНАГОРОДИ (ОГОЛОШЕННЯ КОНКУРСУ)\nС т а т т я 435. Обов'язки організації, що оголосила\nконкурс\nПублічне обіцяння спеціальної винагороди (премії) за краще\nвиконання певної роботи (оголошення конкурсу), дане державною,\nкооперативною або іншою громадською організацією, зобов'язує цю\nорганізацію сплатити обіцяну винагороду особі, робота якої визнана\nдостойною винагороди відповідно до умов конкурсу.\nОголошення про конкурс повинно містити виклад завдання, строк\nйого виконання, розмір винагороди, місце подання, порядок і строк\nпорівнювальної оцінки робіт і може містити інші умови конкурсу.\nКонкурс може оголошуватись організаціями, яким це право\nнадано їх статутами (положеннями) або законодавством Союзу РСР і\nУкраїнської РСР.\nС т а т т я 436. Зміна умов конкурсу\nЗміна умов конкурсу допускається лише в межах строку,\nвстановленого для подання робіт.\nПро зміни умов конкурсу повинно бути повідомлено учасникам\nконкурсу в тому ж порядку, в якому конкурс був оголошений.\nС т а т т я 437. Рішення про виплату винагороди (премії)\nРішення про виплату винагороди (премії) повинно бути винесено\nі повідомлено учасникам конкурсу в строк, встановлений оголошенням\nпро конкурс, і в порядку, визначеному цим оголошенням.\nС т а т т я 438. Використання премійованих за конкурсом\nтворів науки, літератури, мистецтва\nЯкщо конкурс оголошений на твори літератури, науки або\nмистецтва, організація набуває право використати премійовані твори\nпередбаченим в оголошенні про конкурс способом. Автори цих творів\nзберігають право на одержання винагороди за використання твору\n(стаття 475 цього Кодексу), якщо інше не встановлено оголошенням\nпро конкурс.\nС т а т т я 439. Повернення учасникам конкурсу\nпредставлених робіт\nОрганізація, що оголосила конкурс, зобов'язана повернути\nроботи, не удостоєні винагороди (премії), учасникам конкурсу, якщо\nінше не передбачено оголошенням про конкурс.\nГлава 40.\n\nЗОБОВ'ЯЗАННЯ, ЩО ВИНИКАЮТЬ ВНАСЛІДОК ЗАПОДІЯННЯ ШКОДИ\nС т а т т я 440. Загальні підстави відповідальності за\nзаподіяння шкоди\nШкода, заподіяна особі або майну громадянина, а також шкода,\nзаподіяна організації, підлягає відшкодуванню особою, яка\nзаподіяла шкоду, у повному обсязі, за винятком випадків,\nпередбачених законодавством Союзу РСР.\nТой, хто заподіяв шкоду, звільняється від її відшкодування,\nякщо доведе, що шкоду заподіяно не з його вини.\nШкода, заподіяна правомірними діями, підлягає відшкодуванню\nлише у випадках, передбачених законом.\n(із змінами, внесеними Указом ПВР N 2444-11 від 27.06.86)\nС т а т т я 440-1. Відшкодування моральної (немайнової)\nшкоди\nМоральна (немайнова) шкода, заподіяна громадянину або\nорганізації діяннями іншої особи, яка порушила їх законні права,\nвідшкодовується особою, яка заподіяла шкоду, якщо вона не доведе,\nщо моральна шкода заподіяна не з її вини. Моральна шкода\nвідшкодовується в грошовій або іншій матеріальній формі за\nрішенням суду незалежно від відшкодування майнової шкоди.\nРозмір відшкодування визначається судом з урахуванням суті\nпозовних вимог, характеру діяння особи, яка заподіяла шкоду,\nфізичних чи моральних страждань потерпілого, а також інших\nнегативних наслідків, але не менше п'яти мінімальних розмірів\nзаробітної плати.\n(Кодекс доповнено статтею згідно з Законом N 3188-12 від 6.05.93)\nС т а т т я 441. Відповідальність організації за шкоду,\nзаподіяну з вини її працівників\nОрганізація повинна відшкодувати шкоду, заподіяну з вини її\nпрацівників під час виконання ними своїх трудових (службових)\nобов'язків.\nС т а т т я 442. Відповідальність за шкоду, заподіяну\nнезаконними діями державних і громадських\nорганізацій, а також службових осіб\nШкода, заподіяна громадянинові незаконними діями державних і\nгромадських організацій, а також службових осіб при виконанні ними\nслужбових обов'язків у галузі адміністративного управління,\nвідшкодовується на загальних підставах (статті 440 і 441 цього\nКодексу), якщо інше не передбачено законом. За шкоду, заподіяну\nтакими діями організаціям, відповідальність настає в порядку,\nвстановленому законом.\n(із змінами, внесеними Указом ПВР N 278-11 від 20.05.85)\nС т а т т я 443. Відповідальність за шкоду, заподіяну\nнезаконними діями органів дізнання,\nпопереднього слідства, прокуратури і\nсуду\nШкода, заподіяна громадянинові внаслідок незаконного\nзасудження, незаконного притягнення до кримінальної\nвідповідальності, незаконного застосування взяття під варту як\nзапобіжного заходу, незаконного накладення адміністративного\nстягнення у вигляді арешту або виправних робіт, відшкодовується\nдержавою в повному обсязі незалежно від вини службових осіб\nорганів дізнання, попереднього слідства, прокуратури і суду в\nпорядку, встановленому законом.\n(із змінами, внесеними Указом ПВР N 278-11 від 20.05.85)\nС т а т т я 444. Шкода, заподіяна в стані необхідної\nоборони\nНе підлягає відшкодуванню шкода, заподіяна в стані необхідної\nоборони, якщо при цьому не були перевищені її межі.\nС т а т т я 445. Відповідальність за шкоду, заподіяну у\nстані крайньої необхідності\nШкода, заподіяна у стані крайньої необхідності, повинна бути\nвідшкодована особою, яка її заподіяла.\nВраховуючи обставини, при яких була заподіяна така шкода, суд\nможе покласти обов'язок її відшкодування на третю особу, в\nінтересах якої діяла особа, яка заподіяла шкоду, або звільнити від\nвідшкодування шкоди повністю чи частково як цю третю особу, так і\nтого, хто заподіяв шкоду.\nС т а т т я 446. Відповідальність за шкоду, заподіяну\nнеповнолітнім, який не досяг п'ятнадцяти\nроків\nЗа шкоду, заподіяну неповнолітнім, який не досяг п'ятнадцяти\nроків, відповідають його батьки (усиновителі) або опікун, якщо не\nдоведуть, що шкода сталася не з їх вини.\nЯкщо неповнолітній, який не досяг п'ятнадцяти років, заподіє\nшкоду в той час, коли він перебував під наглядом учбового,\nвиховального або лікувального закладу, вони несуть майнову\nвідповідальність за шкоду, якщо не доведуть, що шкода виникла не з\nїх вини.\nС т а т т я 447. Відповідальність за шкоду, заподіяну\nнеповнолітнім віком від п'ятнадцяти до\nвісімнадцяти років\nНеповнолітній віком від п'ятнадцяти до вісімнадцяти років\nвідповідає за заподіяну ним шкоду на загальних підставах (статті\n440, 445, 450 цього Кодексу).\nУ випадках, коли у неповнолітнього віком від п'ятнадцяти до\nвісімнадцяти років немає майна або заробітку, достатнього для\nвідшкодування заподіяної ним шкоди, шкода у відповідній частині\nповинна бути відшкодована його батьками (усиновителями) або\nпіклувальником, якщо вони не доведуть, що шкода сталася не з їх\nвини. Цей їх обов'язок припиняється по досягненні тим, хто\nзаподіяв шкоду, повноліття, а також в разі, коли у нього до\nдосягнення повноліття з'явиться майно або заробіток, достатній для\nвідшкодування шкоди.\nС т а т т я 448. Відповідальність за шкоду, заподіяну\nгромадянином, визнаним недієздатним\nЗа шкоду, заподіяну громадянином, визнаним недієздатним\n(стаття 16 цього Кодексу), відповідає його опікун або організація,\nякі зобов'язані здійснювати за ним нагляд, якщо не доведуть, що\nшкода виникла не з їх вини.\nС т а т т я 449. Відповідальність за шкоду, заподіяну\nгромадянином, нездатним розуміти значення\nсвоїх дій\nДієздатний громадянин, що заподіяв шкоду в такому стані, коли\nвін не міг розуміти значення своїх дій або керувати ними, не\nвідповідає за заподіяну ним шкоду. Проте він не звільняється від\nвідповідальності, якщо сам приведе себе в такий стан вживанням\nалкоголю чи наркотиків або іншим способом.\nС т а т т я 450. Відповідальність за шкоду, заподіяну\nджерелом підвищеної небезпеки\nОрганізації і громадяни, діяльність яких пов'язана з\nпідвищеною небезпекою для оточення (транспортні організації,\nпромислові підприємства, будови, власники автомобілів та ін.),\nзобов'язані відшкодувати шкоду, заподіяну джерелом підвищеної\nнебезпеки, якщо не доведуть, що шкода виникла внаслідок\nнепереборної сили або умислу потерпілого.\nС т а т т я 451. Відповідальність за шкоду, спільно\nзаподіяну кількома особами\nОсоби, які спільно заподіяли шкоду, несуть солідарну\nвідповідальність перед потерпілим.\nС т а т т я 452. Право регресу до винної особи\nОсоба, яка відшкодувала шкоду, заподіяну з вини іншого, має\nправо зворотної вимоги (регресу) до винної особи в розмірі\nвиплаченого відшкодування, якщо інший розмір не встановлено\nзаконом.\nБатьки (усиновителі), опікун або піклувальник, а також\nорганізації, зазначені в статтях 446 і 448 цього Кодексу, які\nвідшкодували шкоду, заподіяну неповнолітнім або особою, визнаною\nнедієздатною, не мають права регресу до цих осіб.\nС т а т т я 453. Способи відшкодування шкоди\nПрисуджуючи відшкодування шкоди, суд, арбітраж або\nтретейський суд відповідно до обставин справи зобов'язує особу,\nвідповідальну за шкоду, відшкодувати її в натурі (надати річ того\nж роду і якості, виправити пошкоджену річ і таке інше) або\nповністю відшкодувати заподіяні збитки.\nС т а т т я 454. Врахування вини потерпілого і майнового\nстану особи, яка заподіяла шкоду\nЯкщо груба необережність самого потерпілого сприяла\nвиникненню або збільшенню шкоди, то залежно від ступеня вини\nпотерпілого (а при вині заподіювача шкоди — і залежно від ступеня\nйого вини) розмір відшкодування, якщо інше не передбачено законом\nСоюзу РСР, повинен бути зменшений або у відшкодуванні шкоди\nповинно бути відмовлено.\nСуд може зменшити розмір відшкодування шкоди, заподіяної\nгромадянином, залежно від його майнового стану.\n(із змінами, внесеними Указом ПВР N 1736-08 від 5.06.73)\nС т а т т я 455. Відшкодування шкоди в разі ушкодження\nздоров'я\nВ разі заподіяння каліцтва або іншого ушкодження здоров'я\nорганізація чи громадянин, відповідальні за шкоду, зобов'язані\nвідшкодувати потерпілому заробіток, втрачений ним внаслідок втрати\nабо зменшення працездатності, а також відшкодувати витрати,\nвикликані ушкодженням здоров'я (посилене харчування, протезування,\nсторонній догляд тощо).\nС т а т т я 456. Відповідальність за ушкодження здоров'я і\nсмерть громадянина, пов'язаних з\nвиконанням ним трудових обов'язків\nУ разі заподіяння громадянину каліцтва або іншого ушкодження\nздоров'я, пов'язаних з виконанням ним трудових обов'язків,\nорганізація або громадянин, відповідальні за шкоду, зобов'язані\nвідшкодувати потерпілому у повному розмірі втрачений заробіток,\nа також виплатити потерпілому (членам сім'ї та особам, які\nперебували на утриманні померлого) одноразову допомогу в\nустановленому законом порядку. При цьому пенсії та інші доходи,\nодержувані працівником, не враховуються.\nВ разі смерті потерпілого право на відшкодування шкоди мають\nнепрацездатні особи, які перебували на утриманні померлого або\nмали на день його смерті право на одержання від нього утримання, а\nтакож дитина померлого, яка народилася після його смерті.\nШкода відшкодовується:\n1) неповнолітнім дітям — до досягнення шістнадцятирічного\nвіку, а учням — вісімнадцятирічного віку;\n2) жінкам, старшим п'ятдесяти п'яти років, і чоловікам,\nстаршим шістдесяти років, — довічно;\n3) інвалідам — на строк інвалідності;\n4) одному з батьків або подружжя померлого незалежно від віку\nі працездатності, якщо він не працює і здійснює догляд за дітьми,\nбратами, сестрами або онуками померлого, які не досягли восьми\nроків, — до досягнення ними восьмирічного віку.\nПравила відшкодування шкоди, заподіяної ушкодженням здоров'я\nгромадянина, пов'язаним з виконанням ним трудових обов'язків,\nзатверджуються Кабінетом Міністрів України.\n(із змінами, внесеними Законом N 3128-12 від 22.04.93)\nС т а т т я 457. Відповідальність за ушкодження здоров'я і\nсмерть громадянина, за якого той, хто\nзаподіяв шкоду, не зобов'язаний сплачувати\nстрахові внески\nЯкщо каліцтво або інше ушкодження здоров'я заподіяно\nорганізацією або громадянином, не зобов'язаними сплачувати за\nпотерпілого внески по державному соціальному страхуванню, ця\nорганізація або громадянин повинні відшкодувати потерпілому шкоду\nза правилами статей 440, 441, 450 цього Кодексу у частині, що\nперевищує суму одержуваної ним допомоги або призначеної йому після\nушкодження його здоров'я і фактично одержуваної ним пенсії.\nВ разі смерті потерпілого право на відшкодування шкоди мають\nособи, зазначені в частині другій статті 456 цього Кодексу, на\nстроки, зазначені у частині третій тієї ж статті.\nС т а т т я 458. ( Стаття 458 виключена на підставі Закону\nN 3128-12 від 22.04.93 )\nВідшкодування шкоди, зв'язаної з ушкодженням\nздоров'я громадянина, якому не призначені\nдопомога або пенсія\nЯкщо громадянинові, який підлягає державному соціальному\nстрахуванню, не призначені допомога або пенсія в зв'язку з\nзаподіяним йому каліцтвом або іншим ушкодженням його здоров'я, то\nорганізація або громадянин, відповідальні за заподіяну шкоду,\nзобов'язані відшкодувати понесену ним шкоду у повному обсязі\n(стаття 455 цього Кодексу).\nС т а т т я 459. Відшкодування витрат на поховання\nВ разі смерті потерпілого витрати на поховання\nвідшкодовуються особі, яка понесла ці витрати, організацією або\nгромадянином, відповідальними за шкоду, пов'язану з смертю\nпотерпілого.\nС т а т т я 459-1. Відшкодування витрат на стаціонарне\nлікування потерпілого від злочину\nКошти, витрачені закладом охорони здоров'я на стаціонарне\nлікування особи, потерпілої від злочину, за винятком випадку\nзавдання такої шкоди при перевищенні меж необхідної оборони або в\nстані сильного душевного хвилювання, що раптом виникло внаслідок\nпротизаконного насильства чи тяжкої образи з боку потерпілого,\nпідлягають відшкодуванню особою, яка вчинила злочин, у розмірі\nфактичних витрат.\nУ разі заподіяння шкоди здоров'ю потерпілого неповнолітніми,\nзазначеними у статтях 446 і 447 цього Кодексу, витрати на його\nстаціонарне лікування відшкодовуються особами, які за законом\nнесуть за неповнолітніх матеріальну відповідальність.\nСтягнені кошти зараховуються залежно від джерела фінансування\nзакладу охорони здоров'я, який поніс витрати, до відповідного\nбюджету (державного, Республіки Крим, місцевого чи регіонального\nсамоврядування) або на користь юридичної особи, якій належить\nвідомчий заклад охорони здоров\"я.\nПорядок обчислення розміру фактичних витрат закладу охорони\nздоров'я на стаціонарне лікування потерпілого від злочину, а також\nзарахування стягнених коштів до відповідного бюджету та їх\nцільового використання визначається Кабінетом Міністрів України.\n(Кодекс доповнений статтею згідно з Законом N 3132-12 від\n22.04.93)\nС т а т т я 460. Регресні вимоги\nОрганізація або громадянин, відповідальні за заподіяну шкоду,\nзобов'язані за регресною вимогою органу державного соціального\nстрахування чи Пенсійного фонду України відшкодувати суми допомоги\nабо пенсій, що виплачені особам, зазначеним у статтях 456 і 457\nцього Кодексу.\nУ випадках зменшення розміру відшкодування шкоди (стаття 454\nцього Кодексу) відповідно зменшується і розмір відшкодування за\nрегресною вимогою.\n( Стаття 460 із змінами, внесеними згідно із Законами N 3128-12\nвід 22.04.93, N 372/95-ВР від 06.10.95 )\nС т а т т я 461. Відповідальність за ушкодження здоров'я і\nсмерть громадянина, який не підлягає\nсоціальному страхуванню\nВ разі ушкодження здоров'я громадянина, який не підлягає\nдержавному соціальному страхуванню, організація або громадянин,\nвідповідальні за заподіяну шкоду, зобов'язані відшкодувати\nпотерпілому витрати, пов'язані з відновленням його здоров'я, а\nтакож шкоду, викликану втратою або зменшенням його працездатності,\nв розмірі, обчислюваному стосовно до заробітної плати (заробітку)\nвідповідної категорії робітників і службовців, якщо інше не\nпередбачено законом.\nВ разі смерті потерпілого право на відшкодування шкоди, що\nобчислюється у встановленому вище порядку, мають громадяни,\nзазначені в частині другій статті 456 цього Кодексу на строки,\nзазначені у частині третій тієї ж статті.\n(із змінами, внесеними Законом N 3128-12 від 22.04.93)\nС т а т т я 462. Відшкодування шкоди при ушкодженні\nздоров'я неповнолітнього\nВ разі ушкодження здоров'я неповнолітнього, який не досяг\nп'ятнадцяти років (учні вісімнадцяти років) і не має заробітку на\nчас заподіяння шкоди, організація або громадянин, відповідальні за\nшкоду, зобов'язані відшкодувати необхідні витрати, пов'язані з\nушкодженням здоров'я потерпілого (лікування, протезування,\nсторонній догляд тощо).\nПо досягненні потерпілим п'ятнадцяти років (учнями —\nвісімнадцяти років) організація або громадянин, відповідальні за\nшкоду, зобов'язані відшкодувати потерпілому також шкоду, зв'язану\nз втратою чи зменшенням його працездатності, виходячи з розміру\nсередньої заробітної плати (заробітку) некваліфікованого робітника\nв даній місцевості.\nЯкщо на момент ушкодження здоров'я неповнолітній, який не\nдосяг п'ятнадцяти років, мав заробіток, то шкода повинна бути\nвідшкодована йому виходячи з розміру його заробітку, але не нижче\nніж з мінімальної заробітної плати (заробітку) некваліфікованого\nпрацівника в даній місцевості.\nПісля початку трудової діяльності відповідно до одержаної\nпотерпілим кваліфікації він має право вимагати збільшення\nвідшкодування за шкоду, пов'язану з зменшенням його працездатності\nвнаслідок ушкодження здоров'я, виходячи з розміру винагороди\nпрацівника його кваліфікації.\n(із змінами, внесеними Указом ПВР N 278-11 від 20.05.85)\nС т а т т я 463. Зміна розміру відшкодування за вимогою\nпотерпілого в разі зміни стану його\nпрацездатності\nПотерпілий, який частково втратив працездатність, вправі в\nбудь-який час зажадати від організації або громадянина,\nвідповідальних за заподіяне йому каліцтво або інше ушкодження його\nздоров'я, відповідного збільшення відшкодування, якщо його\nпрацездатність в дальшому зменшилась в зв'язку з заподіяним\nушкодженням здоров'я порівняно з тією, яка залишилась у нього на\nмомент вирішення питання про відшкодування шкоди, або коли\nзменшився розмір пенсії, що він одержує в порядку державного\nсоціального страхування.\nС т а т т я 464. Зміна розміру відшкодування на вимогу\nосіб, що заподіяли шкоду\nОрганізація або громадянин, які відшкодовують шкоду,\nпов'язану з зменшенням працездатності потерпілого внаслідок\nзаподіяння йому каліцтва або іншого ушкодження його здоров'я,\nвправі в будь-який час зажадати відповідного зменшення розміру\nвідшкодування, що сплачується ними, якщо працездатність\nпотерпілого збільшилась в порівнянні з тією, яка у нього\nзалишалась на момент вирішення питання про відшкодування йому\nшкоди, або коли розмір пенсії, одержуваної ним в порядку\nдержавного соціального страхування, збільшиться.\nС т а т т я 465. Строки виплати відшкодування\nВідшкодування за шкоду, пов'язану з зменшенням працездатності\nпотерпілого, а також за шкоду, пов'язану з смертю, провадиться\nщомісячними платежами.\nС т а т т я 466. Відшкодування шкоди в разі припинення\nюридичної особи, зобов'язаної до\nвідшкодування\nВ разі реорганізації юридичної особи виплата щомісячних\nплатежів (стаття 465 цього Кодексу), належних з неї в зв'язку з\nзаподіянням каліцтва або іншого ушкодження здоров'я чи заподіянням\nсмерті, покладається на правонаступників юридичної особи.\nПри ліквідації юридичної особи без правонаступника належні\nпотерпілому або особам, зазначеним у частині другій статті 456\nцього Кодексу, платежі повинні бути капіталізовані за правилами\nдержавного страхування і внесені його органам для виплати їх у\nрозмірі і строки, зазначені у відповідному рішенні про\nвідшкодування шкоди.\nВ разі ліквідації юридичної особи позови про відшкодування\nшкоди, заподіяної ликвідованою юридичною особою, зв'язані з\nушкодженням здоров'я чи смертю громадянина, пред'являються до\nвищестоящої організації або до організації, зазначеної в рішенні\nпро ліквідацію юридичної особи.\nВимога про збільшення або зменшення розміру одержуваного\nпотерпілим відшкодування шкоди на підставах, передбачених у\nстаттях 463 і 464 цього Кодексу, пред'являється до правонаступника\nабо відповідно до організацій, зазначених у частині третій цієї\nстатті, або відповідно правонаступником юридичної особи чи\nорганізаціями, зазначеними в частині третій цієї статті, які\nпровадять відшкодування за заподіяну шкоду.\nГлава 41.\n\nЗОБОВ'ЯЗАННЯ, ЩО ВИНИКАЮТЬ ВНАСЛІДОК РЯТУВАННЯ\nСОЦІАЛІСТИЧНОГО МАЙНА\nС т а т т я 467. Відшкодування шкоди, зазнаної при\nрятуванні соціалістичного майна\nШкода, якої зазнав громадянин при рятуванні соціалістичного\nмайна від небезпеки, що йому загрожувала, повинна бути\nвідшкодована тією організацією, майно якої рятував потерпілий.\nС т а т т я 468. Порядок відшкодування шкоди, зазнаної\nпри рятуванні соціалістичного майна\nВідшкодування шкоди, зазнаної громадянином при рятуванні\nсоціалістичного майна, провадиться у безспірних випадках за\nрішенням керівного органу організації, майно якої рятував\nпотерпілий, а при наявності спору — за рішенням суду.\nДо відшкодування цієї шкоди застосовуються відповідно правила\nчастини четвертої статті 78, частини першої статті 440, статей\n451, 453, 455, частин другої і третьої статті 456, статей 457,\n461—466 цього Кодексу.\n(із змінами, внесеними Законом N 3128-12 від 22.04.93)\nГлава 42.\n\nЗОБОВ'ЯЗАННЯ, ЩО ВИНИКАЮТЬ ВНАСЛІДОК ПРИДБАННЯ\nАБО ЗБЕРЕЖЕННЯ МАЙНА ЗА РАХУНОК КОШТІВ ІНШОЇ ОСОБИ БЕЗ\nДОСТАТНІХ ПІДСТАВ\nС т а т т я 469. Зобов'язання повернути безпідставно\nпридбане або безпідставно збережене майно\nОсоба, яка одержала майно за рахунок іншої особи без\nдостатньої підстави, встановленої законом або договором,\nзобов'язана повернути безпідставно придбане майно цій особі.\nТакий же обов'язок виникає, коли підстава, на якій придбано\nмайно, згодом відпала.\nВ разі неможливості повернути безпідставно придбане майно в\nнатурі повинна бути відшкодована його вартість, що визначається на\nмомент придбання.\nОсоба, яка безпідставно одержала майно, зобов'язана також\nповернути або відшкодувати всі доходи, які вона мала або повинна\nбула мати з цього майна з того часу, коли вона дізналася або\nповинна була дізнатися про безпідставність одержання майна. З\nсвого боку ця особа має право вимагати відшкодування зроблених нею\nнеобхідних витрат на майно з того часу, з якого вона зобов'язана\nповернути доходи.\nЦі правила поширюються на випадок збереження майна за рахунок\nіншої особи без достатніх підстав, встановлених законом або\nдоговором.\nС т а т т я 470. Стягнення безпідставно придбаного майна в\nдоход держави\nМайно, придбане за рахунок іншої особи не за угодою, а\nвнаслідок інших дій, вчинених з метою, яка завідомо суперечить\nінтересам соціалістичної держави і суспільства, якщо воно не\nпідлягає конфіскації, стягується в доход держави.\nОсоба, яка безпідставно одержала майно, зобов'язана також\nповернути або відшкодувати всі доходи, що вона мала або повинна\nбула мати з безпідставно придбаного майна.\nС т а т т я 471. Майно, що не підлягає витребуванню\nНе підлягає витребуванню як безпідставно придбане:\n1) майно, передане на виконання зобов'язання до настання\nстроку виконання;\n2) майно, передане на виконання зобов'язання по закінченні\nстроку позовної давності у випадках, коли таке виконання\nдопускається статтею 82 цього Кодексу;\n3) сплачена зайво або на підставі, що згодом відпала,\nавторська винагорода або винагорода за відкриття, винахід,\nраціоналізаторську пропозицію і промисловий зразок, якщо виплата\nпроведена організацією добровільно при відсутності рахункової\nпомилки з її боку і недобросовісності з боку одержувача.\n(із змінами, внесеними Указом ПВР N 278-11 від 20.05.85)\nР О З Д І Л IV.\n\nАВТОРСЬКЕ ПРАВО\nСтаття 472. Законодавство України про авторське право і\nсуміжні права\nЗаконодавством України охороняються особисті (немайнові) і\nмайнові права авторів та їх правонаступників, пов'язані із\nстворенням та використанням творів науки, літератури і мистецтва\n(авторське право), і права виконавців, виробників фонограм та\nорганізацій мовлення (суміжні права).\nВідносини, що складаються у зв'язку із створенням і\nвикористанням об'єктів авторського права і суміжних прав,\nрегулюються Законом України \"Про авторське право і суміжні права\"\nта іншими законодавчими актами України. ( В редакції Закону\nN 3942-12 від 4.02.94 )\nС т а т т я 473. ( Стаття 473 виключена на підставі Закону\nN 3942-12 від 04.02.94 )\nТвори, випущені в світ\nТвір вважається випущеним у світ (опублікованим), якщо він\nвиданий, публічно виконаний, публічно показаний, переданий по\nрадіо чи телебаченню або будь-яким іншим способом повідомлений\nневизначеному колу осіб.\nНе вважається випуском твору в світ (опублікуванням)\nінформація про твір з викладенням його змісту, а у випадках,\nпередбачених постановами Ради Міністрів Української РСР, також\nрозмноження твору на правах рукопису.\nС т а т т я 474. ( Стаття 474 виключена на підставі Закону\nN 3942-12 від 04.02.94 )\nАвторське право на твори, випущені в світ\nна території СРСР і за кордоном\nАвторське право на твір, уперше випущений в світ на території\nСРСР або не випущений в світ, але такий, що знаходиться на\nтериторії СРСР у будь-якій об'єктивній формі, визнається за\nавтором і його спадкоємцями незалежно від їх громадянства, а також\nза іншими правонаступниками автора.\nАвторське право визнається також за громадянами Української\nРСР і інших союзних республік, твори яких уперше випущено в світ\nабо знаходиться в будь-якій об'єктивній формі на території\nіноземної держави, а так само за їх правонаступниками.\nЗа іншими особами авторське право на твір, уперше випущений в\nсвіт або такий, що знаходиться в будь-якій об'єктивній формі на\nтериторії іноземної держави, визнається відповідно до міжнародних\nдоговорів СРСР. У цих випадках факт випуску твору в світ на\nтериторії іноземної держави визначається згідно з положеннями\nвідповідного міжнародного договору.\nЗа іноземними правонаступниками авторів - громадян\nУкраїнської РСР і інших союзних республік авторське право\nвизнається на території Української РСР у випадках передачі їм\nцього права в порядку, встановленому законодавством Союзу РСР.\nС т а т т я 475. ( Стаття 475 виключена на підставі Закону\nN 3942-12 від 04.02.94 )\nПрава автора\nАвторові належить право:\n1) на опублікування, відтворення і розповсюдження свого твору\nвсіма дозволеними законом способами під своїм ім'ям, під умовним\nім'ям (псевдонім) або без позначення імені (анонімно);\n2) на недоторканність твору;\n3) на одержання винагороди за використання твору іншими\nособами, крім випадків, зазначених у законі.\nСтавки авторської винагороди встановлюються Радою Міністрів\nУкраїнської РСР, крім випадків, коли вони встановлюються\nзаконодавством Союзу РСР.\nПри відсутності затверджених ставок авторської винагороди\nрозмір винагороди авторові за використання його твору визначається\nза угодою сторін.\nПорядок передачі автором - громадянином Української РСР або\nіншої союзної республіки права на використання його твору на\nтериторії іноземної держави встановлюється законодавством Союзу\nРСР.\nС т а т т я 476. ( Стаття 476 виключена на підставі Закону\nN 3942-12 від 04.02.94 )\nОхорона недоторканності творів і імені\nавтора при його житті\nПри виданні, публічному виконанні або іншому використанні\nтвору забороняється без згоди автора вносити будь-які зміни як в\nсамий твір, так і в його назву і позначення імені автора.\nЗабороняється також без згоди автора супроводжувати твір при\nйого виданні ілюстраціями, передмовами, післямовами, коментаріями\nі будь-якими поясненнями.\nЗгода автора, дана при укладенні авторського договору, не\nможе бути відкликана в односторонньому порядку.\n( Стаття 476 із змінами, внесеними згідно з Указом ПВР N 3050-08\nвід 13.09.74 )\nС т а т т я 477. ( Стаття 477 виключена на підставі Закону\nN 3942-12 від 04.02.94 )\nОхорона авторських прав на твори, випущені\nпід псевдонімом або анонімно\nМайнові та особисті права автора твору, випущеного під\nпсевдонімом або анонімно, поки автор не доведе до загального\nвідома своє дійсне ім'я, охороняються організацією, на яку\nпокладено охорону прав авторів.\nС т а т т я 478. ( Стаття 478 виключена на підставі Закону\nN 3942-12 від 04.02.94 )\nОхорона недоторканності твору після смерті\nавтора\nАвтор вправі в тому ж порядку, в якому призначається\nвиконавець заповіту (стаття 546 цього Кодексу), вказати особу, на\nяку він покладає охорону недоторканності свого твору після своєї\nсмерті. Ця особа здійснює свої права довічно.\nПри відсутності таких вказівок охорона недоторканності твору\nпісля смерті автора здійснюється його спадкоємцями, а також\nорганізаціями, на які покладено охорону авторських прав. Ці\nорганізації здійснюють охорону недоторканності творів також, якщо\nспадкоємців немає або їх авторське право припинилось (статті 494 і\n495 цього Кодексу).\nС т а т т я 479. ( Стаття 479 виключена на підставі Закону\nN 3942-12 від 04.02.94 )\nСпівавторство\nАвторське право на твір, створений спільною працею двох або\nбільше осіб (колективний твір), належить співавторам спільно\nнезалежно від того, становить такий твір одно нерозривне ціле чи\nскладається з частин, кожна з яких має також і самостійне\nзначення.\nКожний з співавторів зберігає своє авторське право на\nстворену ним частину колективного твору, яка має самостійне\nзначення.\nЧастина колективного твору також визнається такою, що має\nсамостійне значення, якщо вона може бути використана незалежно від\nінших частин цього твору.\nВідносини між співавторами можуть бути визначені їх угодою.\nПри відсутності такої угоди авторське право на колективний твір\nздійснюється всіма співавторами спільно, а винагорода\nрозподіляється між ними в порядку, передбаченому законодавством\nСоюзу РСР і постановами Ради Міністрів Української РСР.\nС т а т т я 480. ( Стаття 480 виключена на підставі Закону\nN 3942-12 від 04.02.94 )\nАвторське право юридичних осіб\nЗа юридичними особами авторське право визнається у випадках і\nмежах, встановлених законодавством Союзу РСР і Української РСР.\nС т а т т я 481. ( Стаття 481 виключена на підставі Закону\nN 3942-12 від 04.02.94 )\nАвторське право на твір, створений в\nпорядку виконання службового завдання\nАвторові твору, створеного в порядку виконання службового\nзавдання в науковій або іншій організації, належить авторське\nправо на цей твір.\nПорядок використання організацією такого твору і випадки\nвиплати винагороди авторові встановлюються законодавством Союзу\nРСР і постановами Ради Міністрів Української РСР.\nС т а т т я 482. ( Стаття 482 виключена на підставі Закону\nN 3942-12 від 04.02.94 )\nАвторське право організації на періодичні\nі інші видання\nОрганізаціям, що випускають у світ самостійно або через\nбудь-яке видавництво наукові збірники, енциклопедичні словники,\nжурнали або інші періодичні видання, належить авторське право на\nці видання в цілому.\nАвторам творів, включених у такі видання, належить авторське\nправо на їх твори.\nС т а т т я 483. ( Стаття 483 виключена на підставі Закону\nN 3942-12 від 04.02.94 )\nАвторське право на кінофільми, радіо- і\nтелевізійні передачі\nАвторське право на кінофільм або телевізійний фільм належить\nпідприємству, яке здійснило його зйомку.\nАвторське право на любительський кінофільм належить його\nавторові (або співавторам).\nАвторові сценарія, композиторові, режисеру-постановникові,\nголовному операторові, художнику-постановникові і авторам інших\nтворів, які увійшли складовою частиною в кінофільм або в\nтелевізійний фільм, належить авторське право кожному на свій твір.\nАвторське право на радіо- і телевізійні передачі належить\nрадіотелевізійним організаціям, що передають їх, а на твори,\nвключені в ці передачі, — їх авторам.\nС т а т т я 484. ( Стаття 484 виключена на підставі Закону\nN 3942-12 від 4.02.94 )\nАвторське право укладачів збірників\nАвторське право на збірники творів, що не є об'єктом чийогось\nавторського права, як-то закони, судові рішення, інші офіціальні\nдокументи, твори народної творчості, автори яких невідомі,\nстародавні акти і пам'ятки, а також інші твори, що не охороняються\nавторським правом, належить укладачам збірників, якщо вони піддали\nвключений до збірника матеріал самостійній обробці або\nсистематизації.\nТаке ж право належить громадянам, які самостійно обробили\nокремі твори того ж роду.\nВизнання авторських прав у зазначених вище випадках не\nперешкоджає іншим громадянам видавати ці твори в самостійній\nобробці або систематизації.\nУкладач збірника, який обробив або систематизував включені у\nзбірник твори, що є об'єктом чийогось авторського права,\nкористується авторським правом на збірник при умові додержання\nправ авторів цих творів.\nС т а т т я 485. ( Стаття 485 виключена на підставі Закону\nN 3942-12 від 4.02.94 )\nВикористання твору автора іншими особами\nВикористання твору автора (в тому числі переклад на іншу\nмову) іншими особами допускається не інакше, як на підставі\nдоговору з автором або його правонаступниками, крім випадків,\nзазначених у законі.\n(із змінами, внесеними Указом ПВР N 3050-08 від 13.09.74)\nС т а т т я 486. ( Стаття 486 виключена на підставі Закону\nN 3942-12 від 4.02.94 )\nПереклад твору на іншу мову\nПереклад твору на іншу мову з метою випуску в світ\nдопускається не інакше, як за згодою автора або його\nправонаступників.\nКомпетентні органи СРСР можуть у порядку, встановлюваному\nзаконодавством Союзу РСР, дозволити переклад твору на іншу мову і\nвипуск цього перекладу в світ з додержанням у відповідних випадках\nумов міжнародних договорів СРСР.\n(із змінами, внесеними Указом ПВР N 3050-08 від 13.09.74)\nС т а т т я 487. ( Стаття 487 виключена на підставі Закону\nN 3942-12 від 4.02.94 )\nАвторське право перекладача\nПерекладачеві належить авторське право на виконаний ним\nпереклад.\n(із змінами, внесеними Указом ПВР N 3050-08 від 13.09.74)\nС т а т т я 488. ( Стаття 488 виключена на підставі Закону\nN 3942-12 від 4.02.94 )\nПраво автора на винагороду за\nвикористання його твору в перекладі на\nіншу мову\nАвтор оригіналу має право на винагороду за використання твору\nв перекладі на іншу мову, крім випадків, зазначених у законі.\n(із змінами, внесеними Указом ПВР N 3050-08 від 13.09.74)\nС т а т т я 489. ( Стаття 489 виключена на підставі Закону\nN 3942-12 від 4.02.94 )\nВикористання твору без згоди автора і без\nсплати авторської винагороди\nДопускається без згоди автора і без сплати авторської\nвинагороди, але з обов'язковим зазначенням прізвища автора, твір\nякого використано, і джерела запозичення:\n1) використання чужого виданого твору для створення нового,\nтворчо самостійного твору, крім переробки розповідного твору в\nдраматичний або в сценарій і навпаки, а також переробки\nдраматичного твору в сценарій і навпаки;\n2) відтворення в наукових і критичних працях, учбових і\nполітико-освітніх виданнях окремих виданих творів науки,\nлітератури і мистецтва та уривків з них; при цьому відтворення у\nвигляді цитат допускається у межах, обумовлених метою видання, а\nвідтворення в іншому вигляді, в тому числі в збірниках,\nдопускається в обсязі, що не перевищує в цілому одного авторського\nаркуша з творів одного автора;\n3) інформація в періодичній пресі, кіно, по радіо і\nтелебаченню про випущені в світ твори літератури, науки і\nмистецтва, в тому числі у вигляді анотацій, рефератів, оглядів і в\nінших документально-інформаційних формах;\n4) відтворення в кіно, по радіо і телебаченню публічно\nвиголошених промов, доповідей, а також випущених у світ творів\nлітератури, науки і мистецтва. Відтворенням вважається також\nтранслювання по радіо і телебаченню творів, що публічно\nвиконуються, безпосередньо з місць їх виконання;\n5) відтворення в газетах публічно виголошених промов,\nдоповідей, а також випущених у світ творів літератури, науки і\nмистецтва в оригіналі і перекладі;\n6) відтворення будь-яким способом, крім механічно-контактного\nкопіювання, творів образотворчого мистецтва, які знаходяться у\nмісцях, відкритих для вільного відвідування, за винятком виставок\nі музеїв;\n7) репродукування друкованих творів у наукових, навчальних та\nосвітніх цілях без одержання прибутків;\n8) видання рельєфно-крапковим шрифтом для сліпих випущених у\nсвіт творів.\n( Із змінами, внесеними Указами ПВР N 3050-08 від 13.09.74,\nN 1515-09 від 6.12.76)\nС т а т т я 490. ( Стаття 490 виключена на підставі Закону\nN 3942-12 від 4.02.94 )\nВикористання твору без згоди автора з\nвиплатою авторської винагороди\nДопускається без згоди автора, але з зазначенням його\nпрізвища і з виплатою авторської винагороди:\n1) публічне виконання випущених у світ творів; проте, якщо\nплата з відвідувачів не береться, автор має право на винагороду\nлише у випадках, встановлених Радою Міністрів Української РСР;\n2) запис з метою публічного відтворення або розповсюдження\nвипущених у світ творів на плівку, пластинку, магнітну стрічку або\nінший пристрій, за винятком використання творів у кіно, по радіо\nабо телебаченню (пункт 4 статті 489 цього Кодексу);\n3) використання композитором виданих літературних творів для\nстворення музичних творів з текстом. В цих випадках винагорода\nсплачується організацією, що використовує такий твір;\n4) використання випущених у світ творів образотворчого\nмистецтва, а також фотографічних творів у промислових виробах; у\nцих випадках зазначення прізвища автора не обов'язкове.\n( Стаття 490 із змінами, внесеними згідно з Указом ПВР N 278-11\nвід 20.05.85 )\nС т а т т я 491. ( Стаття 491 виключена на підставі Закону\nN 3942-12 від 4.02.94 )\nВикористання твору для особистої потреби\nДопускається без згоди автора і без виплати авторської\nвинагороди відтворення або інше використання чужого випущеного в\nсвіт твору з метою особистої потреби.\nС т а т т я 492. ( Стаття 492 виключена на підставі Закону\nN 3942-12 від 4.02.94 )\nАвторське право особи, яка використала чужий\nтвір для створення нового\nОсобі, яка використала чужий твір для створення нового твору\n(пункт перший статті 489 цього Кодексу), належить авторське право\nна створений нею твір.\nЦе право не перешкоджає іншим особам використати той же твір\nдля створення свого твору.\nС т а т т я 493. ( Стаття 493 виключена на підставі Закону\nN 3942-12 від 4.02.94 )\nСтрок дії авторського права\nАвторське право діє протягом усього життя автора і 25 років\nпісля його смерті, рахуючи з 1 січня року, який настає за роком\nсмерті автора.\n( Стаття 493 із змінами, внесеними згідно з Указом ПВР N 3050-08\nвід 13.09.74 )\nС т а т т я 494. ( Стаття 494 виключена на підставі Закону\nN 3942-12 від 4.02.94 )\nСпадкування авторського права\nАвторське право переходить у спадщину. Не переходить у\nспадщину право автора на ім'я і право на недоторканність твору.\nПісля смерті автора охорона імені автора і недоторканності\nтвору здійснюється у відповідності з положеннями статей 476, 477\nта 478 цього Кодексу.\n( Стаття 494 із змінами, внесеними згідно з Указом ПВР N 3050-08\nвід 13.09.74 )\nС т а т т я 495. ( Стаття 495 виключена на підставі Закону\nN 3942-12 від 4.02.94 )\nСтрок дії і спадкування авторського права\nна колективний твір\nАвторське право на колективний твір діє протягом усього життя\nкожного з авторів і переходить у спадщину.\nСпадкоємці кожного з співавторів користуються авторським\nправом протягом 25 років, рахуючи з 1 січня року, який настає за\nроком смерті автора.\n( Стаття 495 із змінами, внесеними згідно з Указом ПВР N 3050-08\nвід 13.09.74 )\nС т а т т я 496. ( Стаття 496 виключена на підставі Закону\nN 3942-12 від 4.02.94 )\nСтрок дії авторського права, що належить\nорганізаціям\nАвторське право організації діє безстроково. В разі її\nреорганізації авторське право, що належить їй, переходить до її\nправонаступника, а в разі ліквідації - до держави.\nС т а т т я 497. ( Стаття 497 виключена на підставі Закону\nN 3942-12 від 4.02.94 )\nЗахист авторського права\nВ разі використання чужого твору без договору з автором або\nйого правонаступниками (стаття 485 цього Кодексу), недодержання\nумов використання твору без згоди автора (статті 489 і 490 цього\nКодексу), а також в разі порушення недоторканності твору (стаття\n476 цього Кодексу) або інших особистих немайнових прав автора,\nавтор, а після його смерті - спадкоємці та інші особи, зазначені в\nстатті 478 цього Кодексу, вправі вимагати поновлення порушених\nправ (внесення відповідних виправлень, публікації в пресі або\nіншим способом при допущені порушення), або заборони випуску\nтвору в світ, або припинення його розповсюдження.\nЯкщо рішення суду, що зобов'язує виконати певні дії, не\nвиконано, суд вправі накласти на порушника штраф, що стягується на\nкористь держави. Сплата штрафу не звільняє порушника від обов'язку\nвиконати передбачену рішенням суду дію.\nЯкщо порушенням авторських прав автору або його\nправонаступникам заподіяно збитки (стаття 203 цього Кодексу), то,\nнезалежно від вимог, зазначених вище, автор або його\nправонаступники вправі вимагати відшкодування збитків.\n( Стаття 497 із змінами, внесеними згідно з Указом ПВР N 3050-08\nвід 13.09.74 )\nС т а т т я 498. ( Стаття 498 виключена на підставі Закону\nN 3942-12 від 4.02.94 )\nВикуп авторського права державою\nАвторське право на видання, публічне виконання та інше\nвикористання твору може бути примусово викуплене державою у автора\nабо його спадкоємців за особливою у кожному окремому випадку\nпостановою Ради Міністрів Української РСР.\nПорядок і умови використання твору, авторське право на яке\nвикуплено, встановлюються Радою Міністрів Української РСР.\nС т а т т я 499. ( Стаття 499 виключена на підставі Закону\nN 3942-12 від 4.02.94 )\nОголошення твору надбанням держави\nТвір, на який строк авторського права закінчився, може бути\nоголошений надбанням держави постановою Ради Міністрів Української\nРСР. Порядок і умови використання творів, оголошених надбанням\nдержави, встановлюються Радою Міністрів Української РСР.\nВ тому ж порядку може бути оголошено монополією держави право\nперекладу на українську мову творів, випущених у світ на іноземних\nмовах як в Українській РСР, так і за її межами.\n( Стаття 499 із змінами, внесеними згідно з Указом ПВР N 3050-08\nвід 13.09.74 )\nС т а т т я 500. ( Стаття 500 виключена на підставі Закону\nN 3942-12 від 4.02.94 )\nАвторський договір і його типи\nЗ метою використання твору автор або його правонаступник\nвправі укласти з відповідною організацією авторський договір.\nАвторські договори можуть бути двох типів:\nавторський договір про передачу твору для використання;\nавторський ліцензійний договір.\nЗа авторським договором про передачу твору для використання\nавтор або його правонаступник передає чи то автор зобов'язується\nстворити і в установлений договором строк передати твір\nорганізації для використання обумовленим за договором способом, а\nорганізація зобов'язується здійснити або почати це використання в\nустановлений договором строк (стаття 507 цього Кодексу), а також\nсплатити авторові або його правонаступнику винагороду, крім\nвипадків, зазначених у законі.\nЗа авторським ліцензійним договором автор або його\nправонаступник надає організації право використати твір, в тому\nчислі шляхом перекладу на іншу мову або переробки, в обумовлених\nдоговором межах і на визначений ним строк, а організація\nзобов'язується сплатити винагороду за надання цього права або за\nвикористання твору у формі, передбаченій договором, якщо інше не\nвстановлено законодавством Союзу РСР і Української РСР або сторони\nне домовились про інше.\n( Стаття 500 із змінами, внесеними згідно з Указом ПВР N 3050-08\nвід 13.09.74 )\nС т а т т я 501. ( Стаття 501 виключена на підставі Закону\nN 3942-12 від 4.02.94 )\nВиди авторських договорів про передачу\nтвору для використання\nДо авторських договорів про передачу твору для використання\nналежать:\nдоговір про видання або перевидання твору в оригіналі\n(видавничий договір);\nдоговір про депонування рукопису;\nдоговір про публічне виконання неопублікованого твору\n(постановочний договір); причому постановочний договір, що\nпередбачає виплату одноразової винагороди, може бути укладений\nавтором на один і той же твір лише з однією організацією;\nдоговір про використання неопублікованого твору в кінофільмі\nчи телевізійному фільмі (сценарний договір), в радіо- чи\nтелевізійній передачі;\nдоговір про створення твору образотворчого мистецтва з метою\nпублічного виставлення (договір художнього замовлення);\nдоговір про використання у промисловості неопублікованого\nтвору декоративно-прикладного мистецтва;\nа також інші договори про передачу творів літератури, науки\nчи мистецтва для використання будь-яким іншим способом.\n( Стаття 501 із змінами, внесеними згідно з Указом ПВР N 3050-08\nвід 13.09.74 )\nС т а т т я 502. ( Стаття 502 виключена на підставі Закону\nN 3942-12 від 4.02.94 )\nФорма авторського договору\nАвторський договір повинен бути укладений у письмовій формі\n(стаття 46 цього Кодексу).\nПисьмова форма не є обов'язковою для договорів про\nопублікування творів у періодичних виданнях і енциклопедичних\nсловниках.\nС т а т т я 503. ( Стаття 503 виключена на підставі Закону\nN 3942-12 від 4.02.94 )\nТипові авторські договори\nТипові авторські договори затверджуються Радою Міністрів\nУкраїнської РСР або за її дорученням відповідними відомствами і\nтворчими спілками, крім випадків, коли законодавство Союзу РСР\nвідносить затвердження цих договорів до відання Союзу РСР.\nАвторський договір може містити умови, що не передбачені\nтиповим договором. Умови укладеного з автором договору, що\nпогіршують його становище, порівнюючи з становищем, установленим в\nзаконі або в типовому договорі, недійсні і змінюються умовами,\nвстановленими законом або типовим договором.\n( Стаття 503 із змінами, внесеними згідно з Указом ПВР N 3050-08\nвід 13.09.74 )\nС т а т т я 504. ( Стаття 504 виключена на підставі Закону\nN 3942-12 від 4.02.94 )\nРозмір винагороди авторові за авторським\nдоговором\nРозмір винагороди, що сплачується за авторським договором,\nустановлюється за угодою сторін у межах затверджених ставок при їх\nнаявності (стаття 475 цього Кодексу).\nС т а т т я 505. ( Стаття 505 виключена на підставі Закону\nN 3942-12 від 4.02.94 )\nПередача і схвалення твору\nЗа авторським договором про передачу твору для використання\nавтор зобов'язаний виконати замовлений йому твір відповідно до\nумов договору і передати його організації у встановлений договором\nстрок та в обумовленому порядку.\nОрганізація повинна не пізніше строку, встановленого типовим\nдоговором, письмово повідомити автора або про схвалення\nпереданого їй за авторським договором твору, або про його\nвідхилення за підставами, передбаченими договором, або про потребу\nвнести до твору поправки з точним зазначенням суті виправлень, що\nвимагаються в межах умов договору. Якщо письмове повідомлення не\nнаправлено авторові в установлений типовим договором строк, твір\nвважається схваленим організацією.\n( Стаття 505 із змінами, внесеними згідно з Указом ПВР N 3050-08\nвід 13.09.74 )\nС т а т т я 506. ( Стаття 506 виключена на підставі Закону\nN 3942-12 від 4.02.94 )\nОбмеження використання третіми особами\nтвору, на який укладено договір\nЯкщо автором укладено договір про передачу твору для\nвикористання, він не вправі без письмової згоди другої сторони\nпередавати іншим особам зазначений у договорі твір або частину\nйого для використання тим же способом, що обумовлений договором,\nкрім випадків, передбачених типовими договорами. Строк такого\nобмеження встановлюється типовими договорами, але не може\nперевищувати трьох років з дня схвалення твору організацією. В\nтипових договорах можуть передбачатися випадки, коли автор не\nвправі передавати твір для використання також іншими, ніж\nобумовлено договором, способами.\n( Стаття 506 із змінами, внесеними згідно з Указом ПВР N 3050-08\nвід 13.09.74 )\nС т а т т я 507. ( Стаття 507 виключена на підставі Закону\nN 3942-12 від 4.02.94 )\nОбов'язок організації використати твір\nЗа авторським договором про передачу твору для використання\nорганізація зобов'язана здійснити або почати використання твору\nобумовленим за договором способом у встановлений тим же договором\nстрок, який не може перевищувати двох років з дня схвалення нею\nтвору. Цей обов'язок не поширюється на організацію, що уклала\nсценарний договір чи договір художнього замовлення.\nТиповими договорами можуть бути передбачені більш короткі,\nніж зазначені в цій статті, граничні строки з врахуванням обсягу\nтвору і характеру його використання.\n( Стаття 507 із змінами, внесеними згідно з Указом ПВР N 3050-08\nвід 13.09.74 )\nС т а т т я 508. ( Стаття 508 виключена на підставі Закону\nN 3942-12 від 4.02.94 )\nВідповідальність автора за порушення\nдоговору\nАвтор зобов'язаний повернути авторську винагороду, одержану\nза договором про передачу твору для використання, якщо договір\nрозірваний організацією внаслідок того, що автор з своєї вини не\nпередав їй твір у встановлений договором строк; виконав замовлену\nроботу не відповідно до умов договору чи несумлінно; відмовився\nвід внесення виправлень, запропонованих йому в порядку і в межах,\nустановлених договором; порушив обов'язок особисто виконати роботу\nабо порушив правила статті 506 цього Кодексу.\nЯкщо організація відхилила твір на підставах, передбачених\nдоговором (стаття 505 цього Кодексу), і не довела по суду\nнесумлінності автора у виконанні замовленої роботи, одержана за\nдоговором винагорода зберігається за автором в цілому або в\nчастині, що визначається типовими договорами. Ця частина не може\nбути менша двадцяти п'яти процентів суми договору.\n( Стаття 508 із змінами, внесеними згідно з Указом ПВР N 3050-08\nвід 13.09.74 )\nС т а т т я 509. ( Стаття 509 виключена на підставі Закону\nN 3942-12 від 4.02.94 )\nВідповідальність організації за порушення\nдоговору\nЯкщо організація не здійснить або не почне використання\nсхваленого нею твору в строк, установлений договором про передачу\nтвору для використання (стаття 507 цього Кодексу), вона\nзобов'язана за вимогою автора сплатити йому обумовлену винагороду\nповністю. В цьому разі автор вправі також відмовитися від договору\nі вимагати повернення переданих за договором примірників твору.\nОрганізація звільняється від обов'язку сплатити авторові частину\nвинагороди, яку він мав би одержати після початку використання\nтвору, якщо доведе, що не могла використати твір з обставин,\nзалежних від автора.\n( Стаття 509 із змінами, внесеними згідно з Указом ПВР N 3050-08\nвід 13.09.74 )\nС т а т т я 510. ( Стаття 510 виключена на підставі Закону\nN 3942-12 від 4.02.94 )\nПерехід права власності на твір\nобразотворчого мистецтва, створений за\nзамовленням\nТвір образотворчого мистецтва, створений за замовленням,\nпереходить у власність замовника, якщо інше не передбачено\nдоговором. Автор зберігає авторське право на цей твір.\nВласник твору має право вміщувати його на публічних виставках\nбез виплати авторові додаткової винагороди.\nС т а т т я 511. ( Стаття 511 виключена на підставі Закону\nN 3942-12 від 4.02.94 )\nОхорона інтересів громадянина, зображеного\nв творі образотворчого мистецтва\nОпублікування, відтворення і розповсюдження твору\nобразотворчого мистецтва, в якому зображено іншу особу,\nдопускається лише за згодою того, кого зображено, а після його\nсмерті за згодою його дітей та пережилої дружини. Такої згоди не\nпотрібно, якщо це робиться в державних чи громадських інтересах\nабо зображена особа позувала авторові за плату.\nС т а т т я 512. ( Стаття 512 виключена на підставі Закону\nN 3942-12 від 4.02.94 )\nПорядок використання виконаних за\nзамовленнями архітектурних, інженерних та\nінших технічних планів\nВиконані за замовленнями організацій архітектурні, інженерні\nта інші технічні плани, креслення і рисунки, можуть бути\nвикористані замовниками для своїх потреб, передані ними для\nвикористання іншим особам або відтворені в пресі без виплати\nавторам додаткової винагороди.\nС т а т т я 513. ( Стаття 513 виключена на підставі Закону\nN 3942-12 від 4.02.94 )\nАвторський ліцензійний договір про надання\nправа використати твір шляхом перекладу на\nіншу мову або переробки\nУмови авторського ліцензійного договору про надання права\nвикористати твір шляхом перекладу на іншу мову або шляхом\nпереробки на твір іншого виду (зокрема розповідного твору на\nдраматичний або в сценарій чи навпаки) визначаються сторонами при\nйого укладенні, якщо інше не передбачено законодавством Союзу РСР\nі Української РСР.\n( Стаття 513 із змінами, внесеними згідно з Указом ПВР N 3050-08\nвід 13.09.74 )\nР О З Д І Л V.\n\nПРАВО НА ВІДКРИТТЯ\nС т а т т я 514. Права автора відкриття\nАвтор відкриття має право вимагати визнання його авторства і\nпріоритету у відкритті, посвідчуваних дипломом, який видається у\nвипадках і в порядку, передбачених Положенням про відкриття,\nвинаходи і раціоналізаторські пропозиції, затверджуваним Радою\nМіністрів СРСР.\nАвтор відкриття має право на винагороду, виплачувану йому при\nодержанні диплома, а також на пільги, передбачені Положенням про\nвідкриття, винаходи і раціоналізаторські пропозиції.\nС т а т т я 515. Перехід права автора відкриття за\nспадкоємством\nПраво одержати диплом померлого автора відкриття, а також\nвинагороду за відкриття переходить за спадкоємством у\nвстановленому законом порядку.\nС т а т т я 516. Спори про авторство на відкриття\nСпори про авторство (співавторство) на відкриття\nрозв'язуються судом.\nР О З Д І Л VI.\nПРАВО НА ВИНАХІД, КОРИСНУ МОДЕЛЬ, ПРОМИСЛОВИЙ ЗРАЗОК,\nЗНАК ДЛЯ ТОВАРІВ І ПОСЛУГ, РАЦІОНАЛІЗАТОРСЬКУ ПРОПОЗИЦІЮ\n(Назва розділу в редакції Указу N 278-11 від 20.05.85,\nЗакону N 75/95-ВР від 28.02.95 )\nСтаття 517. Законодавство України про охорону прав на\nвинахід, корисну модель, промисловий зразок,\nзнак для товарів і послуг\nМайнові та пов'язані з ними особисті немайнові відносини, що\nвиникають у зв'язку із створенням і використанням винаходу,\nкорисної моделі, промислового зразку, знаку для товарів і послуг,\nрегулюються законами України \"Про охорону прав на винаходи і\nкорисні моделі\" ( 3687-12 ), \"Про охорону прав на промислові\nзразки\" ( 3688-12 ), \"Про охорону прав на знаки для товарів і\nпослуг\" ( 3689-12 ), цим Кодексом та іншими актами законодавства\nУкраїни.\n( Стаття 517 із змінами, внесеними згідно з Указом ПВР N 278-11\nвід 20.05.85, Законом N 75/95-ВР від 28.02.95 )\nС т а т т я 518. ( Статтю 518 виключено на підставі Закону\nN 75/95-ВР від 28.02.95 ) Використання винаходу, на який видано\nавторське свідоцтво\nУ тих випадках, коли на винахід видано авторське свідоцтво,\nвиключне право держави на цей винахід діє протягом п'ятнадцяти\nроків з дня подачі заявки. Держава бере на себе турботу про\nреалізацію винаходу з урахуванням доцільності його впровадження.\nКооперативні та інші громадські організації можуть на\nоднакових підставах з державними організаціями використовувати\nвинаходи, що стосуються кола їх діяльності. Використання\nзазначених винаходів іншими організаціями та особами в цілях\nпромислу протягом п'ятнадцяти років з дня подачі заявки\nдопускається тільки з дозволу уповноваженого на те державного\nоргану.\nВинахідник, якому видано авторське свідоцтво, в разі\nвикористання його винаходу, має право на винагороду залежно від\nекономії або іншого позитивного ефекту, одержуваного в результаті\nвикористання винаходу, а також право на пільги відповідно до\nПоложення про відкриття, винаходи і раціоналізаторські пропозиції.\n(із змінами, внесеними Указом ПВР N 278-11 від 20.05.85)\nС т а т т я 519. ( Статтю 519 виключено на підставі Закону\nN 75/95-ВР від 28.02.95 ) Права власника патенту на винахід\nПатент видається строком на п'ятнадцять років, рахуючи з дня\nподачі заявки. З того ж дня охороняються права заявника. Ніхто не\nможе без згоди особи, якій належить патент (патентовласника),\nвикористати винахід. Патентовласник може видати дозвіл (ліцензію)\nна використання його винаходу або повністю переуступити патент.\nДію патенту може бути припинено достроково у випадках і в порядку,\nякі визначаються Радою Міністрів СРСР.\nОрганізація, яка до подачі заявки на винахід незалежно від\nвинахідника застосувала в межах СРСР даний винахід або зробила всі\nнеобхідні для цього приготування, зберігає право на дальше\nбезоплатне використання даного винаходу. Спори в цьому питанні\nрозв'язуються в судовому порядку.\nВ тих випадках, коли винахід має особливо важливе значення\nдля держави, але з патентовласником не буде досягнуто угоди про\nуступку патенту або про видачу ліцензії, за рішенням Ради\nМіністрів СРСР патент може бути примусово викуплений державою або\nвідповідній організації може бути дано дозвіл на використання\nвинаходу, з встановленням винагороди патентовласникові.\n(із змінами, внесеними Указом ПВР N 278-11 від 20.05.85)"
    },
    {
      "provision_ref": "art520",
      "section": "520",
      "title": "Стаття 520. Права автора раціоналізаторської пропозиції",
      "content": "Авторові прийнятої до впровадження раціоналізаторської\nпропозиції видається свідоцтво, яке засвідчує його авторство. Він\nмає право на винагороду, а також на пільги відповідно до\nзаконодавства України.\n( Стаття 520 в редакції Закону N 75/95-ВР від 28.02.95 )\nС т а т т я 520-1. ( Статтю 520-1 виключено на підставі\nЗакону N 75/95-ВР від 28.02.95 )\nПраво на промисловий зразок\nАвтор промислового зразка може на свій вибір вимагати або\nвизнання свого авторства з передачею державі виключного права на\nпромисловий зразок, або визнання свого авторства з закріпленням за\nним виключного права на промисловий зразок. У першому випадку на\nпромисловий зразок видається свідоцтво, у другому — патент.\nСвідоцтва і патенти видаються на умовах і в порядку, що\nпередбачаються Положенням про промислові зразки, яке\nзатверджується Радою Міністрів СРСР.\nУ тих випадках, коли на промисловий зразок видано свідоцтво,\nвиключне право держави на цей зразок діє протягом десяти років з\nдати пріоритету зразка.\nВиключне право на промисловий зразок, яке грунтується на\nпатенті, діє протягом п'яти років з дати пріоритету цього зразка.\nЗазначений строк за клопотанням власника патенту може бути\nпродовжено, але не більш як на п'ять років.\nАвтор промислового зразка, якому видано свідоцтво, у разі\nвикористання цього зразка має право на винагороду, а також право\nна пільги відповідно до Положення про промислові зразки.\nПатентування за кордоном промислових зразків, створених у\nмежах СРСР, і промислових зразків, створених за кордоном\nрадянськими громадянами, а також будь-яка передача радянських\nпромислових зразків за кордон допускаються лише в порядку,\nвстановленому Радою Міністрів СРСР.\n(Кодекс доповнений статтею згідно з Указом N 278-11 від 20.05.85)\nСтаття 521. Участь автора раціоналізаторської пропозиції у\nїї впровадженні\nАвтор раціоналізаторської пропозиції бере участь у здійсненні\nробіт, пов'язаних з її впровадженням, у порядку, передбаченому\nзаконодавством України.\n( Стаття 521 із змінами, внесеними згідно з Указом ПВР N 278-11\nвід 20.05.85, Законом N 75/95-ВР від 28.02.95 )\nСтаття 522. Перехід права автора раціоналізаторської\nпропозиції за спадкоємством\nПраво одержати свідоцтво на раціоналізаторську пропозицію і\nвинагороду за раціоналізаторську пропозицію переходить за\nспадкоємством у встановленому законом порядку.\n( Стаття 522 із змінами, внесеними згідно з Указом ПВР N 278-11\nвід 20.05.85, Законом N 75/95-ВР від 28.02.95 )\nСтаття 523. Спори про авторство, першість на\nраціоналізаторську пропозицію і виплату\nвинагороди\nСпори про авторство (співавторство), про першість на\nраціоналізаторську пропозицію, факт її використання, розмір,\nпорядок обчислення і строки виплати винагороди розглядаються\nсудом.\n( Стаття 523 із змінами, внесеними згідно з Указом ПВР N 278-11\nвід 20.05.85, Законом N 75/95-ВР від 28.02.95 )\nР О З Д І Л VII.\n\nСПАДКОВЕ ПРАВО\nС т а т т я 524. Підстави спадкоємства\nСпадкоємство здійснюється за законом і за заповітом.\nСпадкоємство за законом має місце, коли і оскільки воно не\nзмінено заповітом.\nЯкщо немає спадкоємців ні за законом, ні за заповітом, або\nжоден з спадкоємців не прийняв спадщини, або всі спадкоємці\nпозбавлені заповідачем спадщини, майно померлого за правом\nспадкоємства переходить до держави.\nС т а т т я 525. Час відкриття спадщини\nЧасом відкриття спадщини визнається день смерті спадкодавця,\nа при оголошенні його померлим — день, зазначений в статті 21\nцього Кодексу.\nС т а т т я 526. Місце відкриття спадщини\nМісцем відкриття спадщини визнається останнє постійне місце\nпроживання спадкодавця (стаття 17 цього Кодексу), а якщо воно\nневідоме, — місцезнаходження майна або його основної частини.\nС т а т т я 527. Особи, що можуть бути спадкоємцями\nСпадкоємцями можуть бути особи, що були живими на момент\nсмерті спадкодавця, а також діти померлого, зачаті при його житті\nі народженні після його смерті.\nС т а т т я 528. Усунення від спадщини\nНе мають права стати спадкоємцями ні за законом, ні за\nзаповітом особи, які навмисно позбавили життя спадкодавця або\nкого-небудь з спадкоємців або зробили замах на їх життя.\nНе мають права стати спадкоємцями за законом батьки після\nдітей, у відношенні яких вони позбавлені батьківських прав і не\nбули поновлені в цих правах на момент відкриття спадщини, а також\nбатьки і повнолітні діти, що злісно ухилялися від виконання\nпокладених на них в силу закону обов'язків по утриманню\nспадкодавця, якщо ці обставини підтверджені в судовому порядку.\nПравила цієї статті застосовуються також і до права на\nзаповідальний відказ (стаття 538 цього Кодексу).\nС т а т т я 529. Перша черга спадкоємців за законом\nПри спадкоємстві за законом спадкоємцями першої черги є, в\nрівних частках, діти (у тому числі усиновлені), дружина і батьки\n(усиновителі) померлого. До числа спадкоємців першої черги\nналежить також дитина померлого, яка народилася після його смерті.\nОнуки і правнуки спадкодавця є спадкоємцями за законом, якщо\nна час відкриття спадщини немає в живих того з їх батьків, хто був\nби спадкоємцем; вони успадковують порівну в тій частці, яка\nналежала б при спадкоємстві за законом їх померлому родителю.\nС т а т т я 530. Друга черга спадкоємців за законом\nПри відсутності спадкоємців першої черги або при неприйнятті\nними спадщини, а також в разі, коли всі спадкоємці першої черги не\nзакликаються до спадкування, успадковують у рівних частках: брати\nі сестри померлого, а також дід та бабка померлого як з боку\nбатька, так і з боку матері (друга черга).\nС т а т т я 531. Спадкоємство утриманцями\nДо числа спадкоємців за законом належать непрацездатні особи,\nщо перебували на утриманні померлого не менше одного року до його\nсмерті. При наявності інших спадкоємців вони успадковують нарівні\nз спадкоємцями тієї черги, яка закликається до спадкоємства.\nС т а т т я 532. Спадкоємство усиновленими і усиновителями\nУсиновлені та їх нащадки при спадкоємстві після смерті\nусиновителя або його родичів прирівнюються до дітей усиновителя та\nїх нащадків. Вони не успадковують за законом після смерті своїх\nбатьків та інших кровних родичів по висхідній лінії, а також\nбратів і сестер.\nУсиновителі та їх родичі при спадкоємстві після смерті\nусиновленого або його нащадків прирівнюються до батьків і інших\nкровних родичів усиновленого. Батьки усиновленого, його інші\nкровні родичі по висхідній лінії і його брати та сестри не\nодержують спадщини за законом після смерті усиновленого або його\nнащадків.\nС т а т т я 533. Спадкоємство предметів домашньої\nобстановки та вжитку\nПредмети звичайної домашньої обстановки і вжитку переходять\nдо спадкоємців за законом, які проживали спільно з спадкодавцем,\nнезалежно від їх черги і спадкової частки, якщо вони проживали з\nспадкодавцем до його смерті не менше одного року.\nС т а т т я 534. Спадкоємство за заповітом\nКожний громадянин може залишити за заповітом усе своє майно\nабо частину його (не виключаючи предметів звичайної домашньої\nобстановки і вжитку) одній або кільком особам як тим, що входять,\nтак і тим, що не входять до кола спадкоємців за законом, а також\nдержаві або окремим державним, кооперативним та іншим громадським\nорганізаціям.\nЗаповідач може у заповіті позбавити права спадкоємства\nодного, кількох або всіх спадкоємців за законом.\nС т а т т я 535. Право на обов'язкову частку в спадщині\nНеповнолітні або непрацездатні діти спадкодавця (в тому числі\nусиновлені), а також непрацездатні дружина, батьки (усиновителі) і\nутриманці померлого успадковують, незалежно від змісту заповіту,\nне менше двох третин частки, яка належала б кожному з них при\nспадкоємстві за законом (обов'язкова частка). При визначенні\nрозміру обов'язкової частки враховується і вартість спадкового\nмайна, що складається з предметів звичайної домашньої обстановки і\nвжитку.\nС т а т т я 536. Підпризначення спадкоємця\nЗаповідач може на випадок, коли зазначений у заповіті\nспадкоємець помре до відкриття спадщини або не прийме її,\nзазначити іншого спадкоємця (підпризначення спадкоємця).\nС т а т т я 537. Спадкоємство частини майна, що залишилась\nнезаповіданою\nЧастина майна, що залишилась незаповіданою, розподіляється\nміж спадкоємцями за законом, закликаними до спадкоємства в порядку\nстатей 529—533 цього Кодексу.\nДо числа цих спадкоємців входять і ті спадкоємці за законом,\nяким інша частина майна була залишена за заповітом, якщо в\nзаповіті не передбачено інше.\nС т а т т я 538. Заповідальний відказ\nЗаповідач вправі покласти на спадкоємця за заповітом\nвиконання будь-якого зобов'язання (заповідальний відказ) на\nкористь однієї або кількох осіб (відказоодержувачів), які\nнабувають права вимагати його виконання. Відказоодержувачами\nможуть бути особи як ті, що входять, так і ті, що не входять до\nчисла спадкоємців за законом.\nСпадкоємець, на якого покладено заповідачем виконання\nзаповідального відказу, зобов'язаний виконати його лише в межах\nдійсної вартості спадкового майна, що перейшло до нього.\nВ разі смерті спадкоємця, на якого було покладено виконання\nзаповідального відказу, або в разі неприйняття ним спадщини\nзобов'язання виконання заповідального відказу переходить на інших\nспадкоємців, які одержали його частку.\nС т а т т я 539. Покладення на спадкоємця обов'язку надання\nправа довічного користування\nЗаповідач може покласти на спадкоємця, до якого переходить\nжилий будинок, зобов'язання надати іншій особі довічне\nкористування цим будинком або певною його частиною.\nЦе зобов'язання заноситься нотаріусом у свідоцтво про право\nспадкоємства. В разі наступного переходу права власності на\nбудинок або на відповідну частину будинку право довічного\nкористування зберігає силу.\nС т а т т я 540. Покладення на спадкоємця виконання дій для\nзагальнокорисної мети\nЗаповідач може покласти на спадкоємця виконання яких-небудь\nдій, спрямованих на здійснення будь-якої загальнокорисної мети.\nС т а т т я 541. Нотаріальна форма заповіту\nЗаповіт повинен бути укладений у письмовій формі з\nзазначенням місця і часу його укладення, підписаний особисто\nзаповідачем і нотаріально посвідчений.\nС т а т т я 542. Заповіти, прирівнювані до нотаріально\nпосвідчених\nДо нотаріально посвідчених заповітів прирівнюються:\n1) заповіти громадян, які перебувають на лікуванні в\nлікарнях, інших стаціонарних лікувально-профілактичних закладах,\nсанаторіях або проживають у будинках для престарілих та інвалідів,\nпосвідчені головними лікарями, їх заступниками по медичній\nчастиині або черговими лікарями цих лікарень, лікувальних\nзакладів, санаторіїв, а також директорами і головними лікарями\nзазначених будинків для престарілих та інвалідів;\n2) заповіти громадян, які перебувають під час плавання на\nморських суднах або суднах внутрішнього плавання, що плавають під\nпрапором України, посвідчені капітанами цих суден; ( Пункт 2\nстатті 542 із змінами, внесеними згідно із Законом N 287/94-ВР\nвід 14.12.94 )\n3) заповіти громадян, які перебувають у розвідувальних,\nарктичних та інших подібних їм експедиціях, посвідчені\nначальниками цих експедицій;\n4) заповіти військовослужбовців та інших осіб, які\nперебувають на лікуванні в госпіталях, санаторіях та інших\nвійськово-лікувальних закладах, посвідчені начальниками, їх\nзаступниками по медичній частині, старшими і черговими лікарями\nцих госпіталів, санаторіїв та інших військово-лікувальних\nзакладів;\n5) заповіти військовослужбовців, а в пунктах дислокації\nвійськових частин, з'єднань, установ і військово-навчальних\nзакладів, де немає державних нотаріальних контор, приватних\nнотаріусів, посадових осіб та органів, що вчиняють нотаріальні\nдії, також заповіти робітників і службовців, членів їх сімей і\nчленів сімей військовослужбовців, посвідчені командирами\n(начальниками) цих частин, з'єднань, установ і закладів; ( Пункт\n5 статті 542 із змінами, внесеними згідно із Законом N 287/94-ВР\nвід 14.12.94 )\n6) заповіти осіб, які перебувають у місцях позбавлення волі,\nпосвідчені начальниками місць позбавлення волі.\n(із змінами, внесеними Указом ПВР N 3764-08 від 25.04.75)\nС т а т т я 543. Підписання заповіту іншою особою\nЯкщо заповідач внаслідок фізичної вади, хвороби або з\nбудь-яких інших причин не може власноручно підписати заповіт, за\nйого дорученням у його присутності і в присутності нотаріуса або\nпосадової особи, яка посвідчує заповіти, прирівнювані до\nнотаріально посвідчених (стаття 542 цього Кодексу), заповіт може\nпідписати інший громадянин. При цьому зазначаються причини, з\nяких заповідач не міг підписати заповіт власноручно. Заповіт не\nможе підписувати особа, на користь якої його зроблено.\n(Із змінами, внесеними згідно з Указом ПВР N 3764-08 від 25.04.75;\nЗаконом N 287/94-ВР від 14.12.94 )\nС т а т т я 544. Скасування та зміна заповіту\nЗаповідач вправі в будь-який час змінити або скасувати\nзроблений ним заповіт, склавши новий заповіт.\nЗаповіт, складений пізніше, скасовує попередній заповіт\nповністю або в частині, в якій він йому суперечить.\nЗаповідач може скасувати або змінити заповіт, подавши про це\nзаяву нотаріусу, завідуючому державним нотаріальним архівом, а в\nнаселених пунктах, де немає нотаріусів, - посадовій особі\nвиконавчого комітету сільської, селищної, міської Ради народних\nдепутатів, яка вчиняє нотаріальні дії.\n(Із змінами, внесеними Указом ПВР N 3764-08 від 25.04.75; Законом\nN 287/94-ВР від 14.12.94 )\nС т а т т я 545. Наслідки недійсності заповіту\nНедійсність окремих частин заповіту не тягне за собою\nнедійсності його в цілому.\nЯкщо заповіт буде визнаний недійсним, то спадкоємець, який за\nцим заповітом був позбавлений спадщини, одержує право спадкувати\nна загальних підставах.\nС т а т т я 546. Виконання заповіту\nВиконання заповіту покладається на призначених у ньому\nспадкоємців.\nЗаповідач може доручити виконання заповіту особі, зазначеній\nу заповіті, яка не є спадкоємцем (виконавцеві заповіту). В цьому\nразі вимагається згода виконавця, виконана в написі на самому\nзаповіті або в окремій заяві, доданій до заповіту.\nС т а т т я 547. Повноваження виконавця заповіту\nВиконавець заповіту має право вчиняти всі дії, необхідні для\nвиконання заповіту.\nВиконавець заповіту не одержує винагороди за свої дії по\nвиконанню заповіту, але має право на відшкодування за рахунок\nспадщини необхідних витрат, понесених ним по охороні спадкового\nмайна і по управлінню цим майном.\nПісля виконання заповіту виконавець заповіту зобов'язаний\nпредставити спадкоємцям за їх вимогою звіт.\nС т а т т я 548. Прийняття спадщини\nДля придбання спадщини необхідно, щоб спадкоємець її прийняв.\nНе допускається прийняття спадщини під умовою або з\nзастереженнями.\nПрийнята спадщина визнається належною спадкоємцеві з моменту\nвідкриття спадщини.\nС т а т т я 549. Дії, що свідчать про прийняття спадщини\nВизнається, що спадкоємець прийняв спадщину:\n1) якщо він фактично вступив в управління або володіння\nспадковим майном;\n2) якщо він подав державній нотаріальній конторі за місцем\nвідкриття спадщини заяву про прийняття спадщини.\nЗазначені в цій статті дії повинні бути вчинені протягом\nшести місяців з дня відкриття спадщини.\nОсоби, для яких право спадкоємства виникає лише у випадку\nнеприйняття спадщини іншими спадкоємцями, можуть заявити про свою\nзгоду прийняти спадщину протягом строку, що залишився для\nприйняття спадщини. Якщо строк, що залишився, менше трьох місяців,\nвін продовжується до трьох місяців.\n(Із змінами, внесеними Указом ПВР N 2135-08 від 15.10.73)\nС т а т т я 550. Продовження строку на прийняття спадщини\nСтрок для прийняття спадщини, встановлений статтею 549 цього\nКодексу, може бути продовжений судом, якщо він визнає причини\nпропуску строку поважними. Спадщина може бути прийнята після\nзакінчення зазначеного строку і без звернення до суду при\nнаявності згоди на це всіх інших спадкоємців, які прийняли\nспадщину.\nУ цих випадках, якщо спадкове майно було прийняте іншими\nспадкоємцями або перейшло до держави, спадкоємцеві, що пропустив\nзазначений строк, передається лише те з належного йому майна, яке\nзбереглося в натурі, а також кошти, виручені від реалізації решти\nналежного йому майна.\n(Із змінами, внесеними Указом ПВР N 3764-08 від 25.04.75)\nС т а т т я 551. Перехід права на прийняття спадщини\nЯкщо спадкоємець, закликаний до спадкоємства за законом або\nза заповітом, помер після відкриття спадщини, не встигнувши її\nприйняти в установлений строк (стаття 549 цього Кодексу), право на\nприйняття належної йому частки спадщини переходить до його\nспадкоємців (спадкова трансмісія).\nЦе право померлого спадкоємця може бути здійснене його\nспадкоємцями на загальних підставах протягом строку, що залишився\nдля прийняття спадщини (стаття 549 цього Кодексу). Якщо строк, що\nзалишився, менше трьох місяців, він продовжується до трьох\nмісяців.\nС т а т т я 552. Право того, хто прийняв спадщину до явки\nінших спадкоємців\nСпадкоємець, який вступив у володіння і управління спадковим\nмайном до з'явлення інших спадкоємців, не вправі розпоряджатися\nспадковим майном (продавати, заставляти та ін.), поки не мине\nшість місяців з дня відкриття спадщини або поки не буде одержано\nним свідоцтво про право на спадщину.\nДо закінчення зазначеного строку або до одержання свідоцтва\nпро право на спадщину спадкоємець вправі робити за рахунок\nспадкового майна лише такі витрати:\n1) на покриття витрат по догляду за спадкодавцем під час його\nхвороби, а також на його похорони;\n2) на утримання осіб, які перебували на утриманні\nспадкодавця;\n3) на задоволення претензій, що випливають з законодавства\nпро працю, та інших претензій, прирівнених до них;\n4) по охороні спадкового майна і по управлінню ним.\nС т а т т я 553. Відмова від спадщини\nСпадкоємець за законом або за заповітом вправі відмовитись\nвід спадщини протягом шести місяців з дня відкриття спадщини. При\nцьому він може заявити, що відмовляється від спадщини на користь\nкого-небудь з інших спадкоємців, закликаних до спадкоємства за\nзаконом або за заповітом, а також на користь держави або окремих\nдержавних, кооперативних або інших громадських організацій.\nНаступне скасування спадкоємцем такої заяви не допускається.\nВважається, що відмовився від спадщини також той спадкоємець,\nякий не вчинив жодної з дій, що свідчать про прийняття спадщини\n(стаття 549 цього Кодексу).\nС т а т т я 554. Прирощення спадкових часток\nВ разі неприйняття спадщини спадкоємцем за законом або за\nзаповітом або позбавлення спадкоємця права спадкування (статті 528\nі 534 цього Кодексу) його частка переходить до спадкоємців за\nзаконом і розподіляється між ними в рівних частках.\nЯкщо спадкодавець заповідав усе своє майно призначеним ним\nспадкоємцям, то частка спадщини, яка належала б спадкоємцеві, який\nвідпав, переходить до інших спадкоємців за заповітом і\nрозподіляється між ними в рівних частках.\nПравила цієї статті не застосовуються до випадків, коли\nспадкоємець відмовився від спадщини на користь іншого спадкоємця,\nдержави чи державної, кооперативної або іншої громадської\nорганізації (стаття 553 цього Кодексу) або коли замість\nспадкоємця, який відпав, призначено іншого спадкоємця\n(підпризначення спадкоємця — стаття 536 цього Кодексу).\n(Із змінами, внесеними Указом ПВР N 278-11 від 20.05.85)\nС т а т т я 555. Перехід спадщини до держави\nСпадкове майно за правом спадкоємства переходить до держави:\n1) якщо спадкодавець все майно або частину його заповідав\nдержаві;\n2) якщо у спадкодавця немає спадкоємців ні за законом, ні за\nзаповітом;\n3) якщо всі спадкоємці відмовились від спадщини;\n4) якщо всі спадкоємці позбавлені права спадкування (статті\n528 і 534 цього Кодексу);\n5) якщо ні один із спадкоємців не прийняв спадщини.\nЯкщо хто-небудь з спадкоємців відмовився від спадщини на\nкористь держави, до держави переходить частка спадкового майна,\nналежна цьому спадкоємцеві.\nЯкщо при відсутності спадкоємців за законом заповідана тільки\nчастина майна спадкодавця, решта майна переходить до держави.\nУ випадках, передбачених цією статтею, авторське право, що\nвходить до складу спадщини, або право на частку в авторській\nвинагороді, що належало спадкоємцеві, який відмовився,\nприпиняється.\nС т а т т я 556. Відповідальність спадкоємця по боргах\nспадкодавця і витратах третіх осіб\nСпадкоємець, який прийняв спадщину, відповідає по боргах\nспадкодавця в межах дійсної вартості успадкованого ним майна. На\nтаких саме підставах відповідає держава, до якої надійшло майно, у\nпорядку статей 534, 553, 555 цього Кодексу.\nПри наявності кількох спадкоємців вони відповідають по боргах\nспадкодавця пропорціонально до одержаних ними спадкових часток.\nВимоги кредиторів спадкодавця підлягають задоволенню раніше\nпретензій осіб, на користь яких спадкодавцем покладено на\nспадкоємців зобов'язання.\nСпадкоємці, які прийняли спадщину, відшкодовують у межах\nдійсної вартості спадкового майна необхідні витрати, яких зазнали\nтреті особи по догляду за спадкодавцем під час його хвороби, на\nпохорони спадкодавця, а також по охороні спадкового майна і по\nуправлінню ним. Відшкодування зазначених витрат (якщо його не було\nпроведено раніше відповідно до частини другої статті 552 цього\nКодексу) провадиться поряд з задоволенням вимог кредиторів\nспадкодавця.\n(Із змінами, внесеними Указом ПВР N 278-11 від 20.05.85)\nС т а т т я 557. Порядок пред'явлення претензій\nкредиторами спадкодавця\nКредитори спадкодавця вправі протягом шести місяців з дня\nвідкриття спадщини пред'явити свої претензії спадкоємцям, які\nприйняли спадщину, або виконавцеві заповіту за місцем відкриття\nспадщини. При відсутності зазначених осіб претензія може бути в\nтой же строк пред'явлена в державну нотаріальну контору за місцем\nвідкриття спадщини.\nПретензії пред'являються незалежно від строку настання права\nвимоги.\nНедодержання правил, передбачених цією статтею, тягне за\nсобою втрату кредиторами належних їм прав на вимоги.\n(Із змінами, внесеними Указом ПВР N 278-11 від 20.05.85)\nС т а т т я 558. Охорона спадкового майна\nДержавний нотаріус за місцем відкриття спадщини або за\nмісцезнаходженням спадкового майна, а в населених пунктах, де\nнемає державної нотаріальної контори, - посадова особа виконавчого\nкомітету сільської, селищної, міської Ради народних депутатів, яка\nвчиняє нотаріальні дії, вживають заходів до охорони спадкового\nмайна, коли це потрібно в інтересах спадкоємців,\nвідказоодержувачів, кредиторів або держави. ( Частина перша статті\n558 в редакції Закону N 287/94-ВР від 14.12.94 )\nОхорона спадкового майна триває до прийняття спадщини всіма\nспадкоємцями, а якщо його не прийнято — до закінчення строку,\nвстановленого для прийняття спадщини.\n(із змінами, внесеними Указом ПВР N 3764-08 від 25.04.75)\nС т а т т я 559. Призначення хранителя або опікуна\nспадкового майна\nПри наявності у складі спадщини майна, що потребує\nуправління (жилий будинок тощо), а також у разі пред'явлення\nпозову кредиторами спадкодавця до прийняття спадщини спадкоємцями\nдержавний нотаріус призначає хранителя майна, а в населених\nпунктах, де немає державного нотаріуса, посадова особа виконавчого\nкомітету сільської, селищної, міської Ради народних депутатів, яка\nвчиняє нотаріальні дії, призначає над зазначеним майном опікуна.\n( Стаття в редакції Закону N 287/94-ВР від 14.12.94; із змінами,\nвнесеними згідно з Указом ПВР N 3764-08 від 25.04.75)\nС т а т т я 560. Видача свідоцтва про право на спадщину\nСпадкоємці, закликані до спадкоємства, можуть одержати в\nдержавній нотаріальній конторі за місцем відкриття спадщини\nсвідоцтво про право на спадщину. Свідоцтво про право на спадщину\nвидається також державною нотаріальною конторою при переході\nспадкового майна до держави (статті 534, 553, 555 цього Кодексу).\n(Із змінами, внесеними Указом ПВР N 278-11 від 20.05.85)\nС т а т т я 561. Строк для видачі свідоцтва про право на\nспадщину\nСвідоцтво про право на спадщину видається спадкоємцям за\nзаконом після закінчення шести місяців з дня відкриття спадщини.\nПри спадкоємстві як за законом, так і за заповітом свідоцтво\nможе бути видане і раніше закінчення шести місяців з дня відкриття\nспадщини, якщо в державній нотаріальній конторі є дані про те, що,\nкрім осіб, що заявили про видачу свідоцтва, інших спадкоємців\nнемає.\nСвідоцтво про право держави на спадщину в усіх випадках\nвидається не раніше як через шість місяців з дня відкриття\nспадщини.\nС т а т т я 562. Поділ спадкового майна\nПоділ спадкового майна провадиться за згодою спадкоємців, що\nприйняли спадщину. При недосягненні згоди поділ провадиться\nсудовим порядком відповідно до часток належних кожному з\nспадкоємців за законом або за заповітом.\nПри наявності зачатого, але ще не народженого спадкоємця,\nспадкоємці вправі провести поділ спадкового майна тільки з виділом\nналежної йому спадкової частки. Для охорони інтересів спадкоємця,\nщо не народився, до участі в поділі повинен бути запрошений\nпредставник органу опіки і піклування.\nС т а т т я 563. ( Стаття 563 виключена на підставі Закону\nN 3718-12 від 16.12.93 )\nСпадкоємство в колгоспному дворі\nВ разі смерті члена колгоспного двору спадкоємство в майні\nдвору не відкривається.\nЯкщо після смерті члена колгоспного двору інших членів двору\nне залишається, до майна двору застосовуються правила цього\nрозділу.\nОсобисте майно членів колгоспного двору після їх смерті\nпереходить до спадкоємців на загальних підставах.\nПравила цієї статті застосовуються також при спадкоємстві\nмайна в господарстві громадян, які займаються індивідуальною\nтрудовою діяльністю в сільському господарстві.\n( Стаття 563 із змінами, внесеними згідно з Указом ПВР N 278-11\nвід 20.05.85 )\nС т а т т я 564. Спадкоємство вкладів\nПорядок розпорядження на випадок смерті вкладами в державних\nощадних касах і Державному банку СРСР за спеціальними вказівками\nвкладників визначається статутами названих кредитних установ і\nвиданими в установленому порядку правилами.\nЯкщо вкладник не зробив розпорядження ощадній касі або банку,\nто в разі смерті вкладника його вклад переходить до спадкоємців на\nзагальних підставах за правилами цього розділу.\n(Назва розділу в редакції Указу ПВР N 278-11 від 20.05.85)\nС т а т т я 565. Цивільна правоздатність іноземних громадян\nІноземні громадяни користуються в Українській РСР цивільною\nправоздатністю нарівні з радянськими громадянами. Окремі винятки\nможуть бути встановлені законом Союзу РСР.\nРадою Міністрів СРСР (стаття 122 Основ цивільного\nзаконодавства Союзу РСР і союзних республік) можуть бути\nвстановлені відповідні обмеження щодо громадян тих держав, у яких\nє спеціальні обмеження цивільної правоздатності радянських\nгромадян.\nС т а т т я 566. Цивільна правоздатність осіб без\nгромадянства\nОсоби без громадянства користуються в Українській РСР\nцивільною правоздатністю нарівні з радянськоми громадянами. Окремі\nвинятки можуть бути встановлені законом Союзу РСР.\n(Із змінами, внесеними Указом ПВР N 2422-09 від 19.08.77)\nС т а т т я 566-1. Закон, застосовуваний до цивільної\nдієздатності іноземних громадян і осіб\nбез громадянства\nЦивільна дієздатність іноземного громадянина визначається за\nзаконом країни, громадянином якої він є.\nЦивільна дієздатність особи без громадянства визначається за\nзаконом країни, в якій вона має постійне місце проживання.\nЦивільна дієздатність іноземних громадян і осіб без\nгромадянства щодо угод, які укладаються в Українській РСР, і\nзобов'язань, що виникають внаслідок заподіяння шкоди в Українській\nРСР, визначається за радянським законом.\nІноземних громадян і осіб без громадянства, які постійно\nпроживають в Українській РСР, може бути визнано недієздатними або\nобмежено дієздатними в порядку, встановленому законодавством Союзу\nРСР і Української РСР.\n(Кодекс доповнений статтею згідно з Указом N 2422-09 від 19.08.77)\nС т а т т я 567. Цивільна правоздатність іноземних\nпідприємств і організацій\nІноземні підприємства і організації можуть без особливого\nдозволу укладати в Українській РСР угоди по зовнішній торгівлі і\nпо зв'язаних з нею розрахункових, страхових та інших операціях з\nрадянськими зовнішньоторговельними об'єднаннями та іншими\nрадянськими організаціями, яким надано право укладення таких угод.\nЦивільна правоздатність іноземних підприємств і організацій\nпри укладенні угод по зовнішній торгівлі і по зв'язаних з нею\nрозрахункових, страхових та інших операціях визначається за\nзаконом країни, де створено підприємство чи організацію.\n(Із змінами, внесеними згідно з Указом ПВР N 2422-09 від 19.08.77)\nС т а т т я 568. Закон, застосовуваний до форми угоди\nФорма угоди, що укладається за кордоном, підпорядковується\nзаконові місця її укладення. Проте угода не може бути визнана\nнедійсною внаслідок недодержання форми, якщо додержано вимог\nзаконодавства Союзу РСР і цього Кодексу.\nФорма зовнішньоторговельних угод, які укладаються радянськими\nорганізаціями, і порядок їх підписання, незалежно від місця\nукладення цих угод, визначаються законодавством Союзу РСР.\nФорма угод з приводу будівель, які знаходяться в Українській\nРСР, підпорядковується законодавству Союзу РСР і Української РСР.\nС т а т т я 569. Закон, застосовуваний до зобов'язань по\nзовнішньоторговельних угодах\nПрава і обов'язки сторін по зовнішньоторговельній угоді\nвизначаються за законами місця її укладення, якщо інше не\nвстановлено погодженням сторін.\nВиникнення і припинення права власності на річ за\nзовнішньоторговельною угодою визначаються за законом місця її\nукладення, якщо інше не встановлено погодженням сторін.\nПраво власності на річ, що знаходиться в дорозі за\nзовнішньоторговельною угодою, визначається за законом країни, з\nякої цю річ відправлено, якщо інше не встановлено погодженням\nсторін.\nМісце укладення угоди визначається за радянським законом.\n(Із змінами, внесеними згідно з Указом ПВР N 2422-09 від 19.08.77)\nС т а т т я 569-1. Закон, застосовуваний до форми і строку\nдії довіреності\nФорма і строк дії довіреності визначаються за законом країни,\nде була видана довіреність. Однак довіреність не може бути визнано\nнедійсною внаслідок недодержання форми, якщо остання відповідає\nвимогам радянського закону.\n(Кодекс доповнено статтею згідно з Указом ПВР N 2422-09 від\n19.08.77)\nС т а т т я 569-2. Закон, застосовуваний до позовної давності\nПозовна давність визначається за законом країни,\nзаконодавство якої застосовується для визначення прав і обов'язків\nучасників відповідних правовідносин.\nВимоги, на які позовна давність не поширюється, визначаються\nза радянським законодавством.\n(Кодекс доповнено статтею згідно з Указом ПВР N 2422-09 від\n19.08.77)\nС т а т т я 569-3. Закон, застосовуваний до права власності\nПраво власності на річ визначається за законом країни, де ця\nріч знаходиться.\nВиникнення і припинення права власності на річ визначаються\nза законом країни, де ця річ знаходилась на момент, коли мала\nмісце дія чи інша обставина, яка послужила підставою для\nвиникнення або припинення права власності, якщо інше не\nпередбачено законодавством Союзу РСР і Української РСР.\n(Кодекс доповнено статтею згідно з Указом ПВР N 2422-09 від\n19.08.77)\nС т а т т я 569-4. Закон, застосовуваний до зобов'язань, які\nвиникають внаслідок заподіяння шкоди\nПрава і обов'язки сторін за зобов'язаннями, які виникають\nвнаслідок заподіяння шкоди, визначаються за законом країни, де\nмала місце дія чи інша обставина, що послужила підставою для\nвимоги про відшкодування шкоди.\nПрава і обов'язки сторін за зобов'язаннями, які виникають\nвнаслідок заподіяння шкоди за кордоном, якщо сторони є радянськими\nгромадянами або радянськими організаціями, визначаються за\nрадянським законом.\nІноземний закон не застосовується, якщо дія чи інша\nобставина, яка є підставою для вимоги про відшкодування шкоди, за\nрадянським законодавством не є протиправною.\n(Кодекс доповнено статтею згідно з Указом ПВР N 2422-09 від\n19.08.77)\nС т а т т я 570. Закон, застосовуваний до спадкоємства\nВідносини по спадкоємству визначаються за законом тієї\nкраїни, де спадкодавець мав останнє постійне місце проживання.\nЗдатність особи до складання і скасування заповіту , а також\nформа заповіту і акта його скасування визначаються за законом тієї\nкраїни, де заповідач мав постійне місце проживання в момент\nскладання акта. Проте заповіт або його скасування не можуть бути\nвизнані недійсними внаслідок недодержання форми, якщо остання\nзадовольняє вимоги закону місця складання акта або вимоги\nрадянського закону.\nСпадкоємство будівель, що знаходяться в СРСР, в усіх випадках\nвизначається за радянським законом. Тим же законом визначаються\nздатність особи до складання або скасування заповіту, а також\nформа останнього, коли заповідається будівля, що знаходиться в\nСРСР.\nС т а т т я 571. ( Стаття 571 виключена на підставі Закону\nN 3718-12 від 16.12.93 )\nОбмеження застосування іноземного закону\nІноземний закон не застосовується, якщо його застосування\nсуперечило б основам радянського ладу.\nС т а т т я 572. Міжнародні договори\nЯкщо міжнародним договором СРСР встановлено інші правила, ніж\nті, що їх містить радянське цивільне законодавство, то\nзастосовуються правила міжнародного договору.\nТакий же порядок застосовується щодо цивільного законодавства\nУкраїнської РСР, якщо в міжнародному договорі Української РСР\nвстановлено інші правила, ніж передбачені цивільним законодавством\nУкраїнської РСР.\n(Із змінами, внесеними Указом ПВР N 278-11 від 20.05.85)"
    }
  ],
  "definitions": []
}