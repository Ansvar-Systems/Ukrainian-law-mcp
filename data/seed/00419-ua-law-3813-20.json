{
  "id": "ua-law-3813-20",
  "type": "statute",
  "title": "Закон України (3813-20)",
  "title_en": "",
  "short_name": "3813-20",
  "status": "in_force",
  "issued_date": "2024-06-18",
  "url": "https://zakon.rada.gov.ua/laws/show/3813-20",
  "description": "Official legislative act of Ukraine ingested from the Verkhovna Rada legal portal.",
  "provisions": [
    {
      "provision_ref": "art0",
      "section": "0",
      "title": "Стаття 0. Текст документа",
      "content": "ЗАКОН УКРАЇНИ\n\nПро внесення змін до Податкового кодексу України щодо особливостей податкового адміністрування під час воєнного стану для платників податків з високим рівнем добровільного дотримання податкового законодавства\n\n(Відомості Верховної Ради (ВВР), 2024, № 41, ст.256)\n\nВерховна Рада України постановляє:\n\nI. Внести до Податкового кодексу України (Відомості Верховної Ради України, 2011 р., №№ 13-17, ст. 112) такі зміни:\n\n1. Статтю 3 доповнити пунктом 3.3 такого змісту:\n\n\"3.3. Порядок адміністрування податків, зборів, митних платежів, єдиного внеску на загальнообов’язкове державне соціальне страхування (далі - єдиний внесок) та інших платежів відповідно до законодавства, контроль за дотриманням якого покладено на контролюючі органи, визначається виключно податковим законодавством, законодавством про збір та ведення обліку єдиного внеску\".\n\n2. У пункті 14.1 статті 14:\n\n1) у підпункті 14.1.159:\n\nпідпункт \"а\" доповнити абзацами такого змісту:\n\n\"доходи (виручка) юридичної особи - резидента від реалізації продукції (товарів, робіт, послуг) (за вирахуванням непрямих податків), окремій юридичній особі - нерезиденту або окремому іноземному утворенню без статусу юридичної особи (в тому числі нерезиденту, який провадить господарську діяльність через постійне представництво на території України) протягом календарного року становлять 75 і більше відсотків доходів (виручки) такої юридичної особи - резидента від реалізації продукції (товарів, робіт, послуг) (за вирахуванням непрямих податків) всім нерезидентам, за умови що такі доходи становлять 50 і більше відсотків загальної суми доходу такої юридичної особи від реалізації продукції (товарів, робіт, послуг) (за вирахуванням непрямих податків), визначеного за правилами бухгалтерського обліку;\n\nвартість продукції (товарів, робіт, послуг), придбаної юридичною особою - резидентом в іншої окремої юридичної особи - нерезидента або окремого іноземного утворення без статусу юридичної особи (в тому числі у нерезидента, який провадить господарську діяльність через постійне представництво на території України) протягом календарного року, становить 75 і більше відсотків вартості продукції (товарів, робіт, послуг), придбаної такою особою у всіх нерезидентів, за умови що сума таких операцій з придбання становить 50 і більше відсотків загальної вартості продукції (товарів, робіт, послуг), придбаної такою юридичною особою - резидентом\";\n\nу підпункті \"в\":\n\nв абзаці тринадцятому цифри \"20\" замінити цифрами \"25\";\n\nабзац шістнадцятий після слів \"Контролюючий орган\" доповнити словами \"за результатами перевірки або\";\n\n2) пункт 14.1.221 викласти в такій редакції:\n\n\"14.1.221. податковий ризик (комплаєнс-ризик) - ймовірність невиконання платником податків податкового обов’язку щодо взяття його на облік як платника податків, реєстрації платником окремих видів податків, подання (своєчасного подання) податкової звітності, декларування (повного декларування), сплати (своєчасної та повної сплати) платником податків податкових зобов’язань, інших податкових обов’язків, невиконання платником податків іншого законодавства, контроль за дотриманням якого покладено на контролюючі органи\";\n\n3) доповнити підпунктами 14.1.221 -1 і 14.1.241 -1 такого змісту:\n\n\"14.1.221 -1 . комплаєнс - система заходів та процедур, що здійснюються контролюючими органами, визначеними підпунктом 41.1.1 пункту 41.1 статті 41 цього Кодексу, з метою підвищення рівня добровільного виконання податкових та інших обов’язків платниками податків відповідно до вимог податкового та іншого законодавства, контроль за дотриманням якого покладено на контролюючі органи, та зменшення ймовірності настання податкового ризику (комплаєнс-ризику)\";\n\n\"14.1.241 -1 . Термін \"кінцевий бенефіціарний власник\" вживається у значенні, наведеному в Законі України \"Про запобігання та протидію легалізації (відмиванню) доходів, одержаних злочинним шляхом, фінансуванню тероризму та фінансуванню розповсюдження зброї масового знищення\".\n\n3. У підпункті 17.1.5 пункту 17.1 статті 17 слова \"одержувати відстрочення, розстрочення сплати податків або податковий кредит\" замінити словами \"одержувати розстрочення, відстрочення грошових зобов’язань або податкового боргу\".\n\n4. У пункті 19 -1 .1 статті 19 -1 :\n\n1) у підпункті 19 -1 .1.21 слова \"платника податків, що має податковий борг, та/або\" замінити словами \"платника податків та/або\";\n\n2) у підпункті 19 -1 .1.22 слова \"стягнення своєчасно ненарахованих та/або несплачених сум єдиного внеску та інших платежів\" замінити словами \"стягнення недоїмки із сплати єдиного внеску та інших платежів, контроль за справлянням яких покладено на контролюючі органи\";\n\n3) у підпункті 19 -1 .1.24 слова \"здійснюють відстрочення, розстрочення\" замінити словами \"здійснюють розстрочення, відстрочення\";\n\n4) доповнити підпунктом 19 -1 .1.41 -1 такого змісту:\n\n\"19 -1 .1.41 -1 . здійснюють комплаєнс у межах повноважень, визначених цим Кодексом\".\n\n5. Підпункт 20.1.42 пункту 20.1 статті 20 викласти в такій редакції:\n\n\"20.1.42. здійснювати управління податковими ризиками в межах повноважень, визначених цим Кодексом\".\n\n6. Пункт 32.2 статті 32 викласти в такій редакції:\n\n\"32.2. Зміна строку сплати податку здійснюється у формі розстрочення або відстрочення грошових зобов’язань або податкового боргу\".\n\n7. У підпункті 39.2.1 пункту 39.2 статті 39:\n\n1) у підпункті 39.2.1.1:\n\nу підпункті \"в\" слова \"цих держав\" замінити словами \"цих держав (територій)\";\n\nпідпункт \"г\" викласти в такій редакції:\n\n\"г) господарські операції, що здійснюються з нерезидентами, організаційно-правова форма яких включена до переліку організаційно-правових форм, затвердженого Кабінетом Міністрів України відповідно до підпункту 39.2.1.2 -1 цього підпункту\";\n\n2) підпункт 39.2.1.2 викласти в такій редакції:\n\n\"39.2.1.2. Під час визначення переліку держав (територій) для цілей підпункту \"в\" підпункту 39.2.1.1 цього підпункту Кабінет Міністрів України враховує такі критерії:\n\nдержави (території), віднесені до переліку офшорних зон, затвердженого Кабінетом Міністрів України;\n\nдержави (території), віднесені до переліку держав (юрисдикцій), що не виконують чи неналежним чином виконують рекомендації міжнародних, міжурядових організацій, задіяних у сфері боротьби з легалізацією (відмиванням) доходів, одержаних злочинним шляхом, або фінансуванням тероризму чи фінансуванням розповсюдження зброї масового знищення;\n\nдержави (території), компетентні органи яких за результатами двох послідовних звітних (податкових) періодів (років) не забезпечують своєчасний та повний обмін податковою та фінансовою інформацією (зокрема інформацією щодо кінцевого бенефіціарного власника) на запити центрального органу виконавчої влади, що реалізує державну податкову політику.\n\nПропозиції до переліку держав (територій), які відповідають критеріям, визначеним цим підпунктом, з відповідним обґрунтуванням надаються щороку до 1 жовтня центральним органом виконавчої влади, що реалізує державну податкову політику, до центрального органу виконавчої влади, що забезпечує формування та реалізує державну фінансову політику.\n\nУ разі якщо зміни до зазначеного переліку затверджуються Кабінетом Міністрів України до 30 листопада, такі зміни застосовуються з 1 січня звітного року, що настає за календарним роком, у якому внесено такі зміни. У разі затвердження змін до зазначеного переліку після 30 листопада, такі зміни застосовуються з 1 січня другого звітного року, що настає за календарним роком, у якому внесено такі зміни\";\n\n3) доповнити підпунктом 39.2.1.2 -1 такого змісту:\n\n\"39.2.1.2 -1 . Перелік організаційно-правових форм, що затверджується Кабінетом Міністрів України, включає організаційно-правові форми нерезидентів, які не сплачують податок на прибуток (корпоративний податок), у тому числі з доходів, отриманих за межами держави (території) реєстрації таких нерезидентів, та/або не є податковими резидентами держави (території), в якій вони зареєстровані як юридичні особи.\n\nГосподарські операції платника податків з нерезидентом, організаційно-правова форма якого включена Кабінетом Міністрів України до переліку організаційно-правових форм нерезидентів, за відсутності критеріїв, визначених підпунктами \"а\"-\"в\", \"ґ\" підпункту 39.2.1.1 цього підпункту, визнаються неконтрольованими за наявності хоча б однієї з таких умов:\n\nнерезидент є резидентом держави (території), з якою Україною укладено міжнародний договір про уникнення подвійного оподаткування, що підтверджується шляхом подання до центрального органу виконавчої влади, що реалізує державну податкову політику, до 1 жовтня року, що настає за звітним, довідки у паперовій або електронній формі з дотриманням вимог законів України \"Про електронні документи та електронний документообіг\" та \"Про електронну ідентифікацію та електронні довірчі послуги\" , яка підтверджує, що нерезидент є резидентом країни, з якою укладено відповідний міжнародний договір України (крім держави (території), що включена до переліку держав (територій), затвердженого Кабінетом Міністрів України відповідно до підпункту 39.2.1.2 цього підпункту), відповідно до пункту 103.5 статті 103 цього Кодексу;\n\nвсі учасники (партнери) нерезидента є резидентами держав (територій), з якими Україною укладено міжнародні договори про уникнення подвійного оподаткування, що підтверджується шляхом подання до центрального органу виконавчої влади, що реалізує державну податкову політику, до 1 жовтня року, що настає за звітним, довідки у паперовій або електронній формі з дотриманням вимог законів України \"Про електронні документи та електронний документообіг\" та \"Про електронну ідентифікацію та електронні довірчі послуги\" , яка підтверджує, що всі учасники (партнери) нерезидента є резидентами країни, з якою укладено міжнародний договір України (крім держав (територій), що включені до переліку держав (територій), затвердженого Кабінетом Міністрів України відповідно до підпункту 39.2.1.2 цього підпункту), відповідно до пункту 103.5 статті 103 цього Кодексу.\n\nУ разі внесення змін до переліку організаційно-правових форм такі зміни застосовуються з 1 січня звітного року, що настає за календарним роком, у якому внесено такі зміни\".\n\n8. У статті 39 -2 :\n\n1) в абзаці п’ятому підпункту 39 -2 .1.1 пункту 39 -2 .1 слова і цифри \"переліку, затвердженого Кабінетом Міністрів України відповідно до підпункту \"г\" підпункту 39.2.1.1\" замінити словами і цифрами \"переліку організаційно-правових форм, затвердженого Кабінетом Міністрів України відповідно до підпункту 39.2.1.2 -1 \";\n\n2) абзаци перший і сьомий підпункту 39 -2 .3.2.4 підпункту 39 -2 .3.2 пункту 39 -2 .3 викласти в такій редакції:\n\n\"39 -2 .3.2.4. доходи і витрати контрольованої іноземної компанії за операціями з нерезидентами - пов’язаними особами, нерезидентами, що зареєстровані у державах (на територіях), що включені до переліку держав (територій), затвердженого Кабінетом Міністрів України відповідно до підпункту 39.2.1.2 підпункту 39.2.1 пункту 39.2 статті 39 цього Кодексу, а також з нерезидентами, організаційно-правова форма яких включена до переліку організаційно-правових форм, затвердженого Кабінетом Міністрів України відповідно до підпункту 39.2.1.2 -1 підпункту 39.2.1 пункту 39.2 статті 39 цього Кодексу, визначаються з дотриманням принципу \"витягнутої руки\";\n\n\"У звіті про контрольовані іноземні компанії відображається перелік операцій з нерезидентами - пов’язаними особами, нерезидентами, що зареєстровані у державах (на територіях), що включені до переліку держав (територій), затвердженого Кабінетом Міністрів України відповідно до підпункту 39.2.1.2 підпункту 39.2.1 пункту 39.2 статті 39 цього Кодексу, а також з нерезидентами, організаційно-правова форма яких включена до переліку організаційно-правових форм, затвердженого Кабінетом Міністрів України відповідно до підпункту 39.2.1.2 -1 підпункту 39.2.1 пункту 39.2 статті 39 цього Кодексу\";\n\n3) підпункт \"ж\" підпункту 39 -2 .5.3 пункту 39 -2 .5 викласти в такій редакції:\n\n\"ж) перелік операцій контрольованої іноземної компанії з нерезидентами - пов’язаними особами, нерезидентами, що зареєстровані у державах (на територіях), що включені до переліку держав (територій), затвердженого Кабінетом Міністрів України відповідно до підпункту 39.2.1.2 підпункту 39.2.1 пункту 39.2 статті 39 цього Кодексу, а також з нерезидентами, організаційно-правова форма яких включена до переліку організаційно-правових форм, затвердженого Кабінетом Міністрів України відповідно до підпункту 39.2.1.2 -1 підпункту 39.2.1 пункту 39.2 статті 39 цього Кодексу\".\n\n9. В абзаці другому пункту 43.1 статті 43, абзацах першому і другому пункту 100.15 статті 100, абзаці першому пункту 200.4 -1 статті 200, абзаці другому пункту 291.3 статті 291 слова \"щодо яких\" замінити словами \"щодо яких (та/або щодо засновників (учасників), кінцевих бенефіціарних власників яких)\".\n\n10. В абзаці восьмому пункту 46.2 статті 46 слова \"визначені Законом України \"Про управління об’єктами державної власності\" виключити.\n\n11. У пункті 48.4 статті 48:\n\nв абзаці четвертому слова \"за КОАТУУ\" замінити словами \"за КАТОТТГ \";\n\nпісля абзацу четвертого доповнити новим абзацом такого змісту:\n\n\"код адміністративно-територіальної одиниці за КАТОТТГ \".\n\nУ зв’язку з цим абзаци п’ятий - одинадцятий вважати відповідно абзацами шостим - дванадцятим.\n\n12. У статті 49 :\n\nу пункті 49.2 -1 слова \"а також платники, які мають діючі (у тому числі призупинені) ліцензії\" замінити словами \"а також інші платники акцизного податку, які мають діючі ліцензії\";\n\nв абзаці третьому пункту 49.4 слова \"абзаців першого та другого\" виключити, а слова \"підприємств та\" замінити словами \"підприємств, платниками частини чистого прибутку (доходу), платниками дивідендів на державну частку та\".\n\n13. У підпункті 54.3.1 пункту 54.3 статті 54 слова \"наявності діючих (у тому числі призупинених) ліцензій\" замінити словами \"наявності діючих ліцензій\".\n\n14. У статті 64 :\n\n1) пункт 64.1 викласти в такій редакції:\n\n\"64.1. Взяття на облік за основним місцем обліку юридичних осіб та їх відокремлених підрозділів, відокремлених підрозділів юридичних осіб, утворених відповідно до законодавства іноземної держави, у тому числі постійних представництв, як платників податків та зборів у контролюючих органах здійснюється на підставі відомостей з Єдиного державного реєстру юридичних осіб, фізичних осіб - підприємців та громадських формувань, наданих згідно із Законом України \"Про державну реєстрацію юридичних осіб, фізичних осіб - підприємців та громадських формувань\", у день отримання зазначених відомостей контролюючими органами.\n\nДані про взяття на облік юридичних осіб та їх відокремлених підрозділів, відокремлених підрозділів юридичних осіб, утворених відповідно до законодавства іноземної держави, як платників податків і зборів у контролюючих органах передаються до Єдиного державного реєстру юридичних осіб, фізичних осіб - підприємців та громадських формувань у день взяття на облік таких платників податків у порядку, встановленому Міністерством юстиції України та центральним органом виконавчої влади, що забезпечує формування та реалізує державну фінансову політику\";\n\n2) в абзаці першому пункту 64.3 слова \"відокремлених підрозділів як платників\" замінити словами \"відокремлених підрозділів, відокремлених підрозділів юридичних осіб, утворених відповідно до законодавства іноземної держави, як платників\";\n\n3) абзац дванадцятий пункту 64.5 виключити.\n\n15. У пункті 67.1 статті 67:\n\nв абзаці першому слова \"підрозділів та\" замінити словами \"підрозділів, відокремленого підрозділу юридичної особи, утвореної відповідно до законодавства іноземної держави, та\";\n\nу підпункті 67.1.1 слова \"підрозділу юридичної особи\" замінити словами \"підрозділу юридичної особи, відокремленого підрозділу юридичної особи, утвореної відповідно до законодавства іноземної держави\".\n\n16. У пункті 70.16 статті 70:\n\n1) в абзаці першому слова \"органи місцевого самоврядування, самозайняті\" замінити словами \"органи місцевого самоврядування, юридичні особи, самозайняті\";\n\n2) у підпункті 70.16.7 слова \"піклування, виховні, лікувальні заклади, заклади\" замінити словами \"піклування, навчальні заклади, заклади охорони здоров’я, заклади\";\n\n3) у підпункті 70.16.7 -1 слова \"категорій, не пізніше\" замінити словами \"категорій мігрантів, не пізніше\".\n\n17. В абзацах другому і третьому пункту 91.4 статті 91 слова \"на рахунках платника\" замінити словами \"на рахунках/електронних гаманцях платника\".\n\n18. В абзаці першому пункту 92.4 статті 92, пункті 93.5 статті 93, назві і тексті статті 98 слово \"(цілісний)\" в усіх відмінках виключити.\n\n19. У пункті 97.1 статті 97 слова \"їх рахунків\" замінити словами \"їх рахунків/електронних гаманців\".\n\n20. У підпункті 135.2.1 пункту 135.2 статті 135:\n\n1) у підпункті 135.2.1.5:\n\nабзац шостий підпункту \"б\" викласти в такій редакції:\n\n\"суми боргових зобов’язань, що виникли за операціями з нерезидентами, які зареєстровані у державах (на територіях), включених до переліку держав (територій), затвердженого Кабінетом Міністрів України відповідно до підпункту 39.2.1.2 підпункту 39.2.1 пункту 39.2 статті 39 цього Кодексу, або які є резидентами цих держав (територій), а також з нерезидентами, організаційно-правова форма яких включена до переліку організаційно-правових форм, затвердженого Кабінетом Міністрів України відповідно до підпункту 39.2.1.2 -1 підпункту 39.2.1 пункту 39.2 статті 39 цього Кодексу\";\n\nабзац перший підпункту \"в\" викласти в такій редакції:\n\n\"в) нерезидентам, що зареєстровані у державах (на територіях), включених до переліку держав (територій), затвердженого Кабінетом Міністрів України відповідно до підпункту 39.2.1.2 підпункту 39.2.1 пункту 39.2 статті 39 цього Кодексу, або які є резидентами цих держав (територій), а також нерезидентам, організаційно-правова форма яких включена до переліку організаційно-правових форм, затвердженого Кабінетом Міністрів України відповідно до підпункту 39.2.1.2 -1 підпункту 39.2.1 пункту 39.2 статті 39 цього Кодексу\";\n\n2) підпункт 135.2.1.9.2 підпункту 135.2.1.9 викласти в такій редакції:\n\n\"135.2.1.9.2. погашенням зобов’язань за визнаними штрафами, пенею, неустойкою, відшкодуванням збитків, компенсацією неодержаного доходу (упущеної вигоди), нарахованих відповідно до цивільного законодавства та цивільно-правових договорів на користь нерезидентів - пов’язаних осіб та/або нерезидентів, що зареєстровані у державах (на територіях), включених до переліку держав (територій), затвердженого Кабінетом Міністрів України відповідно до підпункту 39.2.1.2 підпункту 39.2.1 пункту 39.2 статті 39 цього Кодексу, або які є резидентами цих держав (територій), та/або нерезидентів, організаційно-правова форма яких включена до переліку організаційно-правових форм, затвердженого Кабінетом Міністрів України відповідно до підпункту 39.2.1.2 -1 підпункту 39.2.1 пункту 39.2 статті 39 цього Кодексу\";\n\n3) підпункт \"а\" підпункту 135.2.1.13 викласти в такій редакції:\n\n\"а) нерезидентів, що зареєстровані у державах (на територіях), включених до переліку держав (територій), затвердженого Кабінетом Міністрів України відповідно до підпункту 39.2.1.2 підпункту 39.2.1 пункту 39.2 статті 39 цього Кодексу, або які є резидентами цих держав (територій), а також на користь нерезидентів, організаційно-правова форма яких включена до переліку організаційно-правових форм, затвердженого Кабінетом Міністрів України відповідно до підпункту 39.2.1.2 -1 підпункту 39.2.1 пункту 39.2 статті 39 цього Кодексу\".\n\n21. У статті 140 :\n\n1) в абзаці першому підпункту 140.4.3 пункту 140.4 слова \"переліку держав (територій), визначених\" замінити словами \"переліку держав (територій), затвердженого Кабінетом Міністрів України\";\n\n2) у пункті 140.5 :\n\nабзац четвертий підпункту 140.5.4 викласти в такій редакції:\n\n\"нерезидентів, організаційно-правова форма яких включена до переліку організаційно-правових форм, затвердженого Кабінетом Міністрів України відповідно до підпункту 39.2.1.2 -1 підпункту 39.2.1 пункту 39.2 статті 39 цього Кодексу, які не сплачують податок на прибуток (корпоративний податок), у тому числі податок з доходів, отриманих за межами держави (території) реєстрації таких нерезидентів, та/або не є податковими резидентами держави (території), в якій вони зареєстровані як юридичні особи\";\n\nабзац третій підпункту 140.5.5 -1 викласти в такій редакції:\n\n\"нерезидентів, організаційно-правова форма яких включена до переліку організаційно-правових форм, затвердженого Кабінетом Міністрів України відповідно до підпункту 39.2.1.2 -1 підпункту 39.2.1 пункту 39.2 статті 39 цього Кодексу, які не сплачують податок на прибуток (корпоративний податок), у тому числі податок з доходів, отриманих за межами держави (території) реєстрації таких нерезидентів, та/або не є податковими резидентами держави (території), в якій вони зареєстровані як юридичні особи\";\n\nв абзацах першому і другому підпункту 140.5.6 слова і цифри \"зазначених у підпункті 39.2.1.2\" замінити словами і цифрами \"включених до переліку держав (територій), затвердженого Кабінетом Міністрів України відповідно до підпункту 39.2.1.2\".\n\n22. У підпункті 164.2.11 пункту 164.2 статті 164 слова \"витрачених коштів\" замінити словами \"витрачених коштів/електронних грошей\".\n\n23. У пункті 250.10 статті 250 слова \"згідно з Класифікатором об’єктів адміністративно-територіального устрою України (КОАТУУ)\" замінити словами \"згідно з Кодифікатором адміністративно-територіальних одиниць та територій територіальних громад (КАТОТТГ)\".\n\n24. Пункт 268.4 статті 268 викласти в такій редакції:\n\n\"268.4. Об’єкт та база справляння збору\n\n268.4.1. Об’єктом справляння збору є місця проживання (ночівлі), визначені підпунктом 268.5.1 пункту 268.5 цієї статті.\n\nБазою справляння збору є загальна кількість діб тимчасового розміщення у місцях проживання (ночівлі), визначених підпунктом 268.5.1 пункту 268.5 цієї статті.\n\nДоба - період між двома послідовними розрахунковими годинами, що дорівнює 24 годинам.\n\nРозрахункова година - година, встановлена у місці проживання (ночівлі), при настанні якої споживач повинен звільнити номер (місце) у день виїзду і після якої здійснюється заселення до місця проживання (ночівлі)\".\n\n25. У підпункті 8 пункту 299.10 статті 299 слова \"щодо платника податку\" замінити словами \"щодо платника податку та/або його засновників (учасників), кінцевих бенефіціарних власників\".\n\n26. У розділі XX \"Перехідні положення\":\n\n1) підрозділ 1 доповнити пунктом 33 такого змісту:\n\n\"33. У період до припинення або скасування воєнного стану в Україні, введеного Указом Президента України \"Про введення воєнного стану в Україні\" від 24 лютого 2022 року № 64/2022 , затвердженим Законом України \"Про затвердження Указу Президента України \"Про введення воєнного стану в Україні\" від 24 лютого 2022 року № 2102-IX , до загального місячного (річного) оподатковуваного доходу платника податку не включаються доходи, отримані:\n\nа) у вигляді вартості використання житла у розмірі не більше двох розмірів мінімальної заробітної плати, встановленої на 1 січня звітного податкового року, наданого працівнику, який має статус внутрішньо переміщеної особи, у безоплатне користування роботодавцем, що є виробником/постачальником товарів оборонного призначення за державними оборонними контрактами (договорами) з оборонних закупівель та/або виконавцем робіт та послуг оборонного призначення, та/або є підприємством-співвиконавцем за зазначеними контрактами (договорами) у розумінні Закону України \"Про оборонні закупівлі\", за умови що таке житло розташоване на території України та було придбане, споруджене або орендоване роботодавцем під час воєнного стану;\n\nб) у вигляді безоплатного користування житлом, розташованим на території України, членами сім’ї першого та другого ступенів споріднення працівника, зазначеного у підпункті \"а\" цього пункту, за умови їх спільного проживання у такому житлі згідно з договором.\n\nПоложення цього пункту застосовуються щодо податкового періоду (місяця), протягом якого роботодавець здійснював виконання (співвиконання) хоча б одного державного оборонного контракту (договору) з оборонних закупівель\";\n\n2) у підрозділі 4 :\n\nпункт 43 -1 доповнити абзацами такого змісту:\n\n\"На період дії воєнного стану в Україні, введеного Указом Президента України \"Про введення воєнного стану в Україні\" від 24 лютого 2022 року № 64/2022 , затвердженим Законом України \"Про затвердження Указу Президента України \"Про введення воєнного стану в Україні\" від 24 лютого 2022 року № 2102-IX , та до кінця календарного року, в якому воєнний стан буде припинено або скасовано, вимога до основних засобів щодо неперебування їх у використанні, визначена абзацом сьомим цього пункту, не застосовується до основних засобів, введених в експлуатацію після набрання чинності Законом України \"Про внесення змін до Податкового кодексу України щодо особливостей податкового адміністрування під час воєнного стану для платників податків з високим рівнем добровільного дотримання податкового законодавства\".\n\nПлатники податку на прибуток мають право застосовувати норми, визначені цим пунктом, і до основних засобів, що були у використанні, введених в експлуатацію у період дії воєнного стану в Україні, введеного Указом Президента України \"Про введення воєнного стану в Україні\" від 24 лютого 2022 року № 64/2022 , затвердженим Законом України \"Про затвердження Указу Президента України \"Про введення воєнного стану в Україні\" від 24 лютого 2022 року № 2102-IX , до дати набрання чинності Законом України \"Про внесення змін до Податкового кодексу України щодо особливостей податкового адміністрування під час воєнного стану для платників податків з високим рівнем добровільного дотримання податкового законодавства\". Такі платники податку зобов’язані провести інвентаризацію цих основних засобів станом на перше число податкового (звітного) періоду, в якому прийнято рішення про застосування положень цього пункту. При цьому балансова (залишкова) вартість таких основних засобів, розрахована відповідно до вимог розділу III цього Кодексу на перше число такого податкового (звітного) періоду, підлягає амортизації протягом мінімально допустимих строків амортизації відповідної групи основних засобів, визначених цим пунктом. Положення цього абзацу застосовуються до платників податку на прибуток підприємств, які є виробниками/постачальниками товарів оборонного призначення за державними контрактами (договорами) з оборонних закупівель, виконавцями робіт та послуг оборонного призначення або підприємствами-співвиконавцями зазначених контрактів (договорів) у розумінні Закону України \"Про оборонні закупівлі\";\n\nдоповнити пунктом 69 такого змісту:\n\n\"69. Основні засоби у вигляді житлових будинків (окремих квартир, кімнат тощо), розташованих на території України, придбаних або споруджених платником податку на прибуток підприємств (у тому числі за його замовленням) під час воєнного стану, введеного Указом Президента України \"Про введення воєнного стану в Україні\" від 24 лютого 2022 року № 64/2022 , затвердженим Законом України \"Про затвердження Указу Президента України \"Про введення воєнного стану в Україні\" від 24 лютого 2022 року № 2102-IX , вважаються такими, що призначені для використання в господарській діяльності платника податку на прибуток підприємств, за умови що такі об’єкти придбані або споруджені таким платником у зв’язку з переміщенням підприємства або його працівників, які мають статус внутрішньо переміщених осіб, з територій, на яких ведуться (велися) бойові дії або тимчасово окупованих Російською Федерацією, з метою забезпечення житлом працівників такого підприємства та членів їхніх сімей\";\n\n3) пункт 69 підрозділу 10 доповнити підпунктом 69.41 такого змісту:\n\n\"69.41. На період дії воєнного стану в Україні, введеного Указом Президента України \"Про введення воєнного стану в Україні\" від 24 лютого 2022 року № 64/2022 , затвердженим Законом України \"Про затвердження Указу Президента України \"Про введення воєнного стану в Україні\" від 24 лютого 2022 року № 2102-IX , та по 31 грудня року, в якому воєнний стан буде припинено або скасовано, для платників податків з високим рівнем добровільного дотримання податкового законодавства встановлюються особливості адміністрування податків, зборів, платежів, що здійснюється контролюючими органами, визначеними підпунктом 41.1.1 пункту 41.1 статті 41 цього Кодексу (податкового адміністрування), визначені цим підпунктом.\n\n69.41.1. До платників податків з високим рівнем добровільного дотримання податкового законодавства належать юридичні особи та фізичні особи - підприємці, що одночасно відповідають всім таким вимогам:\n\nа) податковий борг та/або заборгованість з інших платежів, контроль за стягненням яких покладено на контролюючі органи, не перевищує 3000 неоподатковуваних мінімумів доходів громадян та з дня їх виникнення минуло не більше 30 днів;\n\nб) відсутність заборгованості (недоїмки, штрафу, пені) із сплати єдиного внеску на загальнообов’язкове державне соціальне страхування;\n\nв) відповідність критеріям, визначеним підпунктом 69.41.2 цього підпункту, залежно від обраної системи оподаткування;\n\nг) відсутність фактів порушення платником податків податкових обов’язків щодо подання звітності та/або документів (повідомлень), у тому числі передбачених статтями 39 і 39 -2 , пунктом 46.2 статті 46 цього Кодексу;\n\nґ) відсутність винесених щодо платника податку податкових повідомлень-рішень про порушення граничних строків розрахунків за операціями з експорту та/або імпорту товарів протягом останніх 12 місяців;\n\nд) відсутність рішення про відповідність платника податків критеріям ризиковості платника податку на додану вартість, прийнятого у порядку та на підставах, визначених Кабінетом Міністрів України відповідно до пункту 201.16 статті 201 цього Кодексу;\n\nе) відсутність розпочатої процедури припинення юридичної особи або підприємницької діяльності фізичної особи - підприємця;\n\nє) відсутність порушеного провадження у справі про банкрутство (неплатоспроможність) платника податків;\n\nж) відсутність прийнятого щодо платника податків та/або його засновників (учасників), кінцевих бенефіціарних власників рішення про застосування спеціальних економічних та інших обмежувальних заходів (санкцій) у порядку, встановленому Законом України \"Про санкції\";\n\nз) відсутність у платника податків та/або його засновників (учасників), кінцевих бенефіціарних власників громадянства держави, що здійснює збройну агресію проти України (крім громадян такої держави, яким надано статус учасника бойових дій після 14 квітня 2014 року);\n\nи) відсутність серед засновників (учасників), кінцевих бенефіціарних власників платника податків осіб, місцем проживання (місцезнаходженням) яких є держава, що здійснює збройну агресію проти України;\n\nі) відсутність змін щодо основного виду економічної діяльності, внесених щодо платника податків до Єдиного державного реєстру юридичних осіб, фізичних осіб - підприємців та громадських формувань протягом останніх послідовних 12 календарних місяців.\n\nПлатник податків, який відповідає всім вимогам, визначеним цим підпунктом, та критеріям, визначеним підпунктом 69.41.2 цього підпункту, підлягає включенню до Переліку платників податків з високим рівнем добровільного дотримання податкового законодавства.\n\n69.41.2. Центральний орган виконавчої влади, що реалізує державну податкову політику, забезпечує формування та затвердження Переліку платників податків з високим рівнем добровільного дотримання податкового законодавства з урахуванням вимог, визначених підпунктом 69.41.1 цього підпункту, та критеріїв, визначених цим підпунктом, не пізніше останнього робочого дня березня, травня, серпня та листопада.\n\nПерелік платників податків з високим рівнем добровільного дотримання податкового законодавства оприлюднюється центральним органом виконавчої влади, що реалізує державну податкову політику, на своєму офіційному веб-сайті, на п’ятнадцятий робочий день з дня його затвердження.\n\nДо Переліку платників податків з високим рівнем добровільного дотримання податкового законодавства включається інформація про:\n\nнайменування - для юридичної особи або прізвище, ім’я, по батькові (за наявності) - для фізичної особи - підприємця;\n\nподатковий номер або серію (за наявності) та номер паспорта (для фізичних осіб, які через свої релігійні переконання відмовляються від прийняття реєстраційного номера облікової картки платника податків та повідомили про це відповідний контролюючий орган і мають відмітку в паспорті).\n\nЦентральний орган виконавчої влади, що реалізує державну податкову політику, не оприлюднює у Переліку платників податків з високим рівнем добровільного дотримання податкового законодавства інформацію про платників податків, які подали повідомлення про відмову в оприлюдненні даних про платника податків. Форма та порядок подання повідомлення про відмову в оприлюдненні даних про платника податків встановлюються центральним органом виконавчої влади, що забезпечує формування та реалізує державну фінансову політику.\n\nУ разі подання платником податків повідомлення про відмову в оприлюдненні даних про платника податків після оприлюднення Переліку платників податків з високим рівнем добровільного дотримання податкового законодавства інформація про такого платника податків вилучається з оприлюдненого Переліку.\n\nПоказники, визначені підпунктами \"а\", \"б\", \"в\", \"д\", \"е\", \"є\", \"ж\", \"з\", \"и\", \"і\" підпункту 69.41.1 цього підпункту, визначаються станом на дату формування Переліку платників податків з високим рівнем добровільного дотримання податкового законодавства.\n\nПоказники, визначені підпунктами \"г\", \"ґ\" підпункту 69.41.1 цього підпункту, розраховуються за останні 12 місяців, що передують місяцю формування Переліку платників податків з високим рівнем добровільного дотримання податкового законодавства.\n\nУ разі якщо контролюючий орган виявив факт невідповідності платника податків критеріям, визначеним підпунктами \"ж\", \"з\", \"и\" підпункту 69.41.1 цього підпункту, такий платник податків виключається з Переліку платників податків з високим рівнем добровільного дотримання податкового законодавства у день виявлення такого факту.\n\nПорядок розрахунку критеріїв для включення платників податків до Переліку платників податків з високим рівнем добровільного дотримання податкового законодавства, визначається центральним органом виконавчої влади, що забезпечує формування та реалізує державну фінансову політику.\n\nДля цілей цього підпункту галузь визначається за основним видом економічної діяльності платника податків на рівні класу згідно з КВЕД 009:2010 .\n\nРозраховані середні показники критеріїв, передбачені цим підпунктом, публікуються на офіційному веб-сайті центрального органу виконавчої влади, що реалізує державну податкову політику, протягом п’яти робочих днів після затвердження Переліку платників податків з високим рівнем добровільного дотримання податкового законодавства.\n\nРозраховані щодо платника податків показники критеріїв, які не відповідають рівню середніх критеріїв для включення до Переліку платників податків з високим рівнем добровільного дотримання податкового законодавства, передбачених цим підпунктом, розміщуються в електронному кабінеті такого платника податків.\n\n69.41.2.1. До Переліку платників податків з високим рівнем добровільного дотримання податкового законодавства включаються юридичні особи, що перебувають на загальній системі оподаткування, за умови одночасної відповідності всім таким критеріям:\n\na) показник рівня сплати податку на прибуток підприємств дорівнює/перевищує середній показник у відповідній галузі за останні чотири квартали з урахуванням пункту 137.5 статті 137 цього Кодексу;\n\nб) показник рівня сплати податку на додану вартість дорівнює/перевищує середній показник у відповідній галузі (крім платників, у яких операції з вивезення товарів за межі митної території України становлять 25 і більше відсотків загального обсягу постачання) за останні 12 звітних (податкових) періодів;\n\nв) показник середньомісячної нарахованої та/або виплаченої податковим агентом - юридичною особою заробітної плати за останні чотири звітні (податкові) періоди становить не менше середньої заробітної плати у відповідній галузі у відповідному регіоні, помноженої на коефіцієнт 1,1, за умови що середньомісячна чисельність працюючих за зазначений період становить не менше п’яти осіб.\n\n69.41.2.2. До Переліку платників податків з високим рівнем добровільного дотримання податкового законодавства включаються резиденти Дія Сіті за умови відповідності такому критерію:\n\nпоказник рівня сплати податків до зведеного бюджету дорівнює/перевищує середній показник рівня сплати податків до зведеного бюджету резидентів Дія Сіті.\n\n69.41.2.3. До Переліку платників податків з високим рівнем добровільного дотримання податкового законодавства включаються юридичні особи, що перебувають на спрощеній системі оподаткування та є платниками єдиного податку третьої групи, за умови одночасної відповідності всім таким критеріям:\n\nа) показник рівня сплати податків до зведеного бюджету дорівнює/перевищує середній показник у відповідній галузі за останні чотири квартали;\n\nб) показник середньомісячної нарахованої та/або виплаченої податковим агентом - юридичною особою заробітної плати за останні чотири звітні (податкові) періоди становить не менше середньої заробітної плати у відповідній галузі у відповідному регіоні, помноженої на коефіцієнт 1,1, за умови що середньомісячна чисельність працюючих за зазначений період становить не менше п’яти осіб.\n\n69.41.2.4. До Переліку платників податків з високим рівнем добровільного дотримання податкового законодавства включаються юридичні особи, що перебувають на спрощеній системі оподаткування та є платниками єдиного податку четвертої групи, за умови одночасної відповідності всім таким критеріям:\n\nа) показник різниці між сумою загального мінімального податкового зобов’язання та загальною сумою сплачених податків, зборів, платежів, пов’язаних з виробництвом та реалізацією власної сільськогосподарської продукції, та витрат на оренду земельних ділянок за останній звітний період має від’ємне значення;\n\nб) показник рівня сплати податку на додану вартість дорівнює/перевищує середній показник у відповідній галузі (крім платників, у яких операції з вивезення товарів за межі митної території України становлять 25 і більше відсотків загального обсягу постачання) за останні 12 звітних (податкових) періодів;\n\nв) показник середньомісячної нарахованої та/або виплаченої податковим агентом - юридичною особою заробітної плати за останні чотири звітні (податкові) періоди становить не менше середньої заробітної плати у відповідній галузі у відповідному регіоні, помноженої на коефіцієнт 1,1, за умови що середньомісячна чисельність працюючих за зазначений період становить не менше п’яти осіб;\n\nг) площа наявних у платника податку у власності (на праві власності/користування), орендованих земельних ділянок становить не менше 200 гектарів включно або орендованих земельних ділянок комунальної та/або державної власності - не менше 0,5 гектара (станом на 1 січня поточного року), що задекларовані до 20 лютого поточного року та за які сплачено суму податкового зобов’язання з плати за землю у строки, передбачені законодавством, або платником податку, який перебуває на спрощеній системі оподаткування четвертої групи, сплачено податкові зобов’язання з єдиного податку в повному обсязі та у строки, передбачені законодавством.\n\n69.41.2.5. До Переліку платників податків з високим рівнем добровільного дотримання податкового законодавства включаються фізичні особи - підприємці, що перебувають на загальній системі оподаткування, за умови одночасної відповідності всім таким критеріям:\n\nа) показник рівня сплати податку на додану вартість дорівнює/перевищує середній показник у відповідній галузі за останні 12 звітних (податкових) періодів;\n\nб) показник рівня сплати податку на доходи фізичних осіб від провадження господарської діяльності за звітний (податковий) рік дорівнює/перевищує середній показник у відповідній галузі;\n\nв) показник середньомісячної нарахованої та/або виплаченої податковим агентом - фізичною особою - підприємцем заробітної плати за останні чотири звітні (податкові) періоди становить не менше середньої заробітної плати у відповідній галузі у відповідному регіоні, помноженої на коефіцієнт 1,1.\n\n69.41.2.6. До Переліку платників податків з високим рівнем добровільного дотримання податкового законодавства включаються фізичні особи - підприємці, що перебувають на спрощеній системі оподаткування та є платниками єдиного податку третьої групи, за умови одночасної відповідності всім таким критеріям:\n\nа) задекларований обсяг доходу за податковий (звітний) період перевищує 5 мільйонів гривень;\n\nб) показник рівня сплати податків до зведеного бюджету дорівнює/перевищує середній показник у відповідній галузі за останні чотири квартали;\n\nв) показник середньомісячної нарахованої та/або виплаченої податковим агентом - фізичною особою - підприємцем заробітної плати за останні чотири звітні (податкові) періоди становить не менше середньої заробітної плати у відповідній галузі у відповідному регіоні, помноженої на коефіцієнт 1,1.\n\n69.41.2.7. Платники податків, які зареєстровані протягом звітного (податкового) року (новостворені), можуть бути включені до Переліку платників податків з високим рівнем добровільного дотримання податкового законодавства з першого числа місяця, що настає за податковим (звітним) кварталом, але не раніше одного календарного року з дати взяття такого платника на облік у контролюючому органі.\n\n69.41.3. Для платників податків з високим рівнем добровільного дотримання податкового законодавства встановлюються такі особливості податкового адміністрування на період їх включення до Переліку платників податків з високим рівнем добровільного дотримання податкового законодавства:\n\nа) контролюючими органами, визначеними підпунктом 41.1.1 пункту 41.1 статті 41 цього Кодексу, не розпочинаються:\n\nфактичні перевірки з питань ліцензування діяльності із зберігання пального виключно для потреб власного споживання та/або промислової переробки;\n\nдокументальні позапланові перевірки, крім перевірок:\n\nщо проводяться виключно на звернення платника податків;\n\nщо проводяться з підстав, визначених підпунктами 78.1.1 і 78.1.2 в частині контролю за трансфертним ціноутворенням, 78.1.3, 78.1.5, 78.1.7, 78.1.8, 78.1.9, 78.1.12, 78.1.14, 78.1.15, 78.1.16, 78.1.19, 78.1.21 та 78.1.22 пункту 78.1 статті 78 цього Кодексу;\n\nплатників податків, щодо яких отримано податкову інформацію, що свідчить про порушення платником податків вимог валютного законодавства в частині дотримання граничних строків надходження товарів за імпортними операціями та/або валютної виручки за експортними операціями;\n\nплатників податків, які здійснюють діяльність у сфері виробництва та/або реалізації підакцизної продукції, організації та проведення азартних ігор в Україні (гральний бізнес), платників податків, які надають фінансові, платіжні послуги;\n\nдокументальні планові перевірки, крім перевірок платників податків, які здійснюють діяльність у сфері виробництва та/або реалізації підакцизної продукції, організації та проведення азартних ігор в Україні (гральний бізнес), платників податків, які надають фінансові, платіжні послуги;\n\nб) строк проведення камеральної та документальної перевірок платника податку, зазначених у підпунктах 200.10 і 200.11 статті 200 цього Кодексу, становить 5 та 10 робочих днів відповідно. Положення цього підпункту застосовується до заяв про повернення суми бюджетного відшкодування податку на додану вартість, поданих платником податку протягом періоду включення платника податків до Переліку платників податків з високим рівнем добровільного дотримання податкового законодавства;\n\nв) індивідуальні податкові консультації надаються платнику податків виключно центральним органом виконавчої влади, що реалізує державну податкову політику, протягом 15 календарних днів, що настають за днем отримання ним звернення, без можливості продовження строку його розгляду. У разі отримання зазначеного у цьому пункті звернення територіальним органом центрального органу виконавчої влади, що реалізує державну податкову політику, він зобов’язаний надіслати його до центрального органу виконавчої влади, що реалізує державну податкову політику, протягом наступного робочого дня після отримання такого звернення;\n\nг) закріплення за платником податків посадової особи територіального органу центрального органу виконавчої влади, що реалізує державну податкову політику, відповідальної за взаємодію з платником податків (комплаєнс-менеджера);\n\nґ) отримання платником податків на свій запит у п’ятиденний строк відомостей про наявну у контролюючого органу податкову інформацію, яка може свідчити про податкові ризики у діяльності такого платника податків, а також консультацій щодо усунення таких ризиків.\n\n69.41.4. Взаємодія комплаєнс-менеджера з платником податків з високим рівнем добровільного дотримання податкового законодавства передбачає консультування платника податків з питань, пов’язаних з виконанням його податкових обов’язків.\n\nПлатник податків з високим рівнем добровільного дотримання податкового законодавства має право взаємодіяти з комплаєнс-менеджером в усній формі, а також з використанням засобів дистанційного зв’язку, у тому числі в режимі відеоконференції.\n\nКомплаєнс-менеджер під час взаємодії з платниками податків несе відповідальність згідно із законодавством, у тому числі про запобігання корупції.\n\n69.41.5. Центральний орган виконавчої влади, що реалізує державну податкову політику, повідомляє платника податків про включення/виключення його до/з Переліку платників податків з високим рівнем добровільного дотримання податкового законодавства шляхом надсилання через електронний кабінет такого платника податків інформаційного повідомлення за формою та в порядку, встановленими центральним органом виконавчої влади, що забезпечує формування та реалізує державну фінансову політику.\n\n69.41.6. Факт включення або виключення платника податку до/з Переліку платників податків з високим рівнем добровільного дотримання податкового законодавства застосовується виключно для цілей підпункту 69.41 пункту 69 підрозділу 10 розділу XX \"Перехідні положення\" цього Кодексу\".\n\n27. У тексті Кодексу слово \"цілісний\" у всіх відмінках і числах замінити словом \"єдиний\" у відповідному відмінку і числі.\n\nII. Прикінцеві положення\n\n1. Цей Закон набирає чинності з першого числа місяця, наступного за місяцем його опублікування, крім:\n\nпунктів 9 і 25 розділу I цього Закону (щодо змін до пункту 43.1 статті 43, пункту 100.15 статті 100, пункту 200.4 -1 статті 200, пункту 291.3 статті 291 і пункту 299.10 статті 299 Податкового кодексу України), які набирають чинності з дня, наступного за днем опублікування цього Закону, але не раніше 1 липня 2024 року;\n\nпунктів 14 , 15 розділу I та пункту 2 цього розділу (щодо змін до статті 64 , пункту 67.1 статті 67 Податкового кодексу України та законів України \"Про збір та облік єдиного внеску на загальнообов’язкове державне соціальне страхування\" , \"Про державну реєстрацію юридичних осіб, фізичних осіб - підприємців та громадських формувань\" ), які набирають чинності з 3 вересня 2024 року;\n\nпідпункту 3 пункту 26 розділу I цього Закону (щодо змін до пункту 69 підрозділу 10 розділу XX \"Перехідні положення\" Податкового кодексу України), який набирає чинності з першого числа третього місяця, наступного за місяцем опублікування цього Закону;\n\nпідпункту 1 пункту 2 (щодо змін до підпункту 14.1.159 пункту 14.1 статті 14 Податкового кодексу України), пунктів 7 , 8 , 20 , 21 розділу I цього Закону (щодо змін до підпункту 39.2.1 пункту 39.2 статті 39, статті 39 -2 , підпункту 135.2.1 пункту 135.2 статті 135, статті 140 Податкового кодексу України), які набирають чинності з 1 січня 2025 року.\n\n2. Внести зміни до таких законів України:\n\n1) у Законі України \"Про збір та облік єдиного внеску на загальнообов’язкове державне соціальне страхування\" (Відомості Верховної Ради України, 2011 р., № 2-3, ст. 11 із наступними змінами):\n\nв абзаці четвертому частини першої статті 5 слова \"відокремленого підрозділу іноземної неурядової організації, представництва, філії іноземної благодійної організації\" замінити словами \"відокремленого підрозділу юридичної особи, утвореної відповідно до законодавства іноземної держави\";\n\nу частині сьомій статті 25 слова \"в разі укладення з платником єдиного внеску мирової угоди відповідно до вимог Закону України \"Про відновлення платоспроможності боржника або визнання його банкрутом\" замінити словами \"відповідно до вимог Кодексу України з процедур банкрутства \";\n\n2) частину першу статті 28 Закону України \"Про державну реєстрацію юридичних осіб, фізичних осіб - підприємців та громадських формувань\" (Відомості Верховної Ради України, 2016 р., № 2, ст. 17 із наступними змінами) доповнити пунктом 14 такого змісту:\n\n\"14) документи для державної реєстрації припинення відокремленого підрозділу юридичної особи, утвореної відповідно до законодавства іноземної держави, подані:\n\nраніше строку, встановленого цим Законом;\n\nщодо відокремленого підрозділу юридичної особи, утвореної відповідно до законодавства іноземної держави, стосовно якого надійшли відомості про наявність заборгованості із сплати податків і зборів та/або наявність заборгованості із сплати єдиного внеску на загальнообов’язкове державне соціальне страхування\".\n\n3. Установити, що до порядку підготовки та прийняття нормативно-правових актів, які приймаються на виконання вимог цього Закону, не застосовуються вимоги Закону України \"Про засади державної регуляторної політики у сфері господарської діяльності\".\n\n4. Кабінету Міністрів України:\n\n1) протягом трьох місяців з дня опублікування цього Закону:\n\nзабезпечити прийняття нормативно-правових актів, необхідних для реалізації цього Закону;\n\nпривести свої нормативно-правові акти у відповідність із цим Законом;\n\nзабезпечити приведення міністерствами та іншими центральними органами виконавчої влади їх нормативно-правових актів у відповідність із цим Законом;\n\n2) забезпечити затвердження до 1 січня 2025 року переліку держав (територій) для цілей підпункту \"в\" підпункту 39.2.1.1 підпункту 39.2.1 пункту 39.2 статті 39 Податкового кодексу України в редакції цього Закону з метою його використання з 1 січня звітного 2025 року.\n\n5. Рекомендувати Кабінету Міністрів України внести зміни до Порядку бронювання військовозобов’язаних за списком військовозобов’язаних під час дії воєнного стану , затвердженого Постановою Кабінету Міністрів України \"Деякі питання реалізації положень Закону України \"Про мобілізаційну підготовку та мобілізацію\" щодо бронювання військовозобов’язаних на період мобілізації та на воєнний час\" від 27 січня 2023 року № 76 (зі змінами), щодо автоматичного бронювання платниками податків, включеними до Переліку платників податків з високим рівнем добровільного дотримання податкового законодавства, до 25 відсотків своїх військовозобов’язаних працівників.\n\nПрезидент України\n\nВ. ЗЕЛЕНСЬКИЙ\n\nм. Київ\n\n18 червня 2024 року\n\n№ 3813-IX\n\nПро внесення змін до Податкового кодексу України щодо особливостей податкового адміністрування під час воєнного стану для платників податків з високим рівнем добровільного дотримання податкового законодавства\nЗакон України від 18.06.2024 № 3813-IX\n\nПрийняття від 18.06.2024\nПостійна адреса:\nhttps://zakon.rada.gov.ua/go/3813-20\nЗаконодавство України\nстаном на 21.02.2026\n\nчинний"
    }
  ],
  "definitions": []
}