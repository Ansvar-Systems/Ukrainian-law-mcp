{
  "id": "ua-law-z1378-15",
  "type": "statute",
  "title": "Закон України (z1378-15)",
  "title_en": "",
  "short_name": "z1378-15",
  "status": "in_force",
  "issued_date": "2015-09-30",
  "url": "https://zakon.rada.gov.ua/laws/show/z1378-15",
  "description": "Official legislative act of Ukraine ingested from the Verkhovna Rada legal portal.",
  "provisions": [
    {
      "provision_ref": "art0",
      "section": "0",
      "title": "Стаття 0. Текст документа",
      "content": "НАЦІОНАЛЬНА КОМІСІЯ, ЩО ЗДІЙСНЮЄ ДЕРЖАВНЕ РЕГУЛЮВАННЯ У СФЕРАХ ЕНЕРГЕТИКИ ТА КОМУНАЛЬНИХ ПОСЛУГ\n\nПОСТАНОВА\n\n30.09.2015 № 2493\n\nЗареєстровано в Міністерстві\n\nюстиції України\n\n06 листопада 2015 р.\n\nза № 1378/27823\n\nПро затвердження Кодексу газотранспортної системи\n\n{Із змінами, внесеними згідно з Постановами Національної комісії, що здійснює\n\nдержавне регулювання у сферах енергетики та комунальних послуг\n\n№ 304 від 10.03.2016\n\n№ 84 від 26.01.2017\n\n№ 615 від 28.04.2017\n\n№ 1437 від 27.12.2017\n\n№ 1079 від 25.09.2018\n\n№ 1282 від 30.10.2018\n\n№ 558 від 12.04.2019\n\n№ 580 від 22.04.2019\n\n№ 844 від 28.05.2019\n\n№ 370 від 11.02.2020\n\n№ 621 від 17.03.2020\n\n№ 1080 від 10.06.2020\n\n№ 1235 від 30.06.2020\n\n№ 1611 від 26.08.2020\n\n№ 1752 від 23.09.2020\n\n№ 1779 від 30.09.2020\n\n№ 2086 від 13.11.2020\n\n№ 2202 від 27.11.2020\n\n№ 855 від 26.05.2021\n\n№ 1120 від 08.07.2021\n\n№ 1445 від 01.09.2021\n\n№ 1909 від 29.10.2021\n\n№ 2189 від 17.11.2021\n\n№ 2190 від 17.11.2021\n\n№ 416 від 03.05.2022\n\n№ 847 від 02.08.2022\n\n№ 1355 від 28.10.2022\n\n№ 1370 від 01.11.2022\n\n№ 182 від 31.01.2023\n\n№ 942 від 23.05.2023\n\n№ 1021 від 08.06.2023\n\n№ 1454 від 08.08.2023\n\n№ 1785 від 29.09.2023\n\n№ 1977 від 27.10.2023\n\n№ 385 від 22.02.2024\n\n№ 593 від 27.03.2024\n\n№ 773 від 23.04.2024\n\n№ 1643 від 24.09.2024\n\n№ 707 від 13.05.2025\n\n№ 1182 від 05.08.2025\n\n№ 2186 від 23.12.2025 }\n\nВідповідно до статей 4 та 33 Закону України \"Про ринок природного газу\", Положення про Національну комісію, що здійснює державне регулювання у сферах енергетики та комунальних послуг , затвердженого Указом Президента України від 10 вересня 2014 року № 715, Національна комісія, що здійснює державне регулювання у сферах енергетики та комунальних послуг, ПОСТАНОВЛЯЄ:\n\n1. Затвердити Кодекс газотранспортної системи , що додається.\n\n2. Оператору газотранспортної системи забезпечити:\n\nподання на розгляд Національної комісії, що здійснює державне регулювання у сферах енергетики та комунальних послуг, змін до Кодексу газотранспортної системи у частині визначення порядку проведення аукціонів розподілу потужності у двомісячний строк з дня набрання чинності цією постановою;\n\nрозміщення на власному веб-сайті в мережі Інтернет чинної редакції Кодексу газотранспортної системи та Типового договору транспортування природного газу протягом десятиденного строку з дня набрання чинності цією постановою;\n\nзвернення до Центрального видавничого бюро ENTSOG для отримання Оператором газотранспортної системи ЕІС-коду (Energy Identification Code) як місцевого видавничого бюро для забезпечення видачі ЕІС-кодів суб’єктам газового ринку України протягом десятиденного строку з дня набрання чинності цією постановою;\n\nприсвоєння підключеним до газотранспортної системи споживачам та операторам газосховищ і установки LNG їх персональних ЕІС-кодів як суб’єктів ринку природного газу та забезпечення можливості отримання іншими суб’єктами ринку природного газу (крім споживачів, які підключені до газорозподільних систем) їх персональних ЕІС-кодів протягом десятиденного строку з дня отримання власного ЕІС-коду як місцевого видавничого бюро;\n\nвідповідно до вимог глави 1 розділу ІІІ Кодексу газотранспортної системи забезпечити на кожній газорозподільній станції, що на законних підставах перебуває в його власності чи користуванні, організацію та облаштування місць контрольного відбору проб природного газу протягом двох років з дати набрання чинності цією постановою або у цей самий період встановити автоматичний потоковий прилад (зокрема, автоматичні хроматограф та вологомір), який на безперервній основі буде забезпечувати контроль компонентного складу, теплоти згоряння та температури точки роси за вологою природного газу з можливістю дистанційного їх контролю та передачі даних відповідним суміжним суб’єктам ринку природного газу.\n\n3. Ця постанова набирає чинності з дня її офіційного опублікування.\n\n{Пункт 3 із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 615 від 28.04.2017 }\n\n4. Департаменту із регулювання відносин у нафтогазовій сфері в установленому порядку забезпечити подання цієї постанови на державну реєстрацію до Міністерства юстиції України.\n\nГолова Комісії\n\nД. Вовк\n\nЗАТВЕРДЖЕНО\n\nПостанова\n\nНаціональної комісії, що здійснює\n\nдержавне регулювання\n\nу сферах енергетики\n\nта комунальних послуг\n\n30.09.2015 № 2493\n\nЗареєстровано в Міністерстві\n\nюстиції України\n\n06 листопада 2015 р.\n\nза № 1378/27823\n\nКОДЕКС\n\nгазотранспортної системи\n\n{У тексті Кодексу слова «проект», «проектний», «проектування», «проектно-кошторисна документація», «запроектована», «веб-сайт» в усіх відмінках замінено відповідно словами «проєкт», «проєктний», «проєктування», «проєктно-кошторисна документація», «запроєктована», «вебсайт» у відповідних відмінках згідно з Постановою Національної комісії, що здійснює державне регулювання у сферах енергетики та комунальних послуг № 855 від 26.05.2021 }\n\n{У тексті Кодексу слово «біогаз» у всіх відмінках замінено відповідно словом «біометан» у відповідних відмінках згідно з Постановою Національної комісії, що здійснює державне регулювання у сферах енергетики та комунальних послуг № 1021 від 08.06.2023 }\n\nІ. Загальні положення\n\n1. Загальні засади, терміни та скорочення\n\n1. Цей Кодекс розроблено відповідно до Законів України \"Про ринок природного газу\" , \"Про метрологію та метрологічну діяльність\" , \"Про трубопровідний транспорт\" , \"Про нафту і газ\" , \"Про природні монополії\" та інших нормативно-правових актів.\n\n2. Цей Кодекс є регламентом функціонування газотранспортної системи України та визначає правові, технічні, організаційні та економічні засади функціонування газотранспортної системи України.\n\n3. Дія цього Кодексу поширюється на всіх суб’єктів ринку природного газу України: операторів суміжних систем, газовидобувні підприємства, у тому числі виробників біометану, замовників, споживачів та постачальників природного газу незалежно від підпорядкування та форми власності, а також операторів торгових платформ.\n\n{Пункт 3 глави 1 розділу I із змінами, внесеними згідно з Постановами Національної комісії, що здійснює державне регулювання у сферах енергетики та комунальних послуг № 1437 від 27.12.2017 , № 1021 від 08.06.2023 }\n\n4. Доступ суб’єктів ринку природного газу до газотранспортної системи здійснюється на принципах:\n\nрівного права доступу та приєднання для всіх суб’єктів ринку природного газу;\n\nзбереження цілісності, безпечної та стабільної роботи газотранспортної системи;\n\nнадання оператором газотранспортної системи послуг доступу та приєднання виключно на договірних засадах;\n\nнадання оператором газотранспортної системи послуг належної якості;\n\nсвоєчасної та повної оплати послуг, наданих оператором газотранспортної системи;\n\nсприяння підвищенню ліквідності ринку природного газу, зокрема розвитку оптового ринку короткострокових продуктів;\n\n{Пункт 4 глави 1 розділу I доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1437 від 27.12.2017 }\n\nвідповідальності всіх суб’єктів ринку природного газу за дотримання правил балансування, встановлених цим Кодексом, зокрема в частині сплати та одержання плати за добовий небаланс та плати за нейтральність балансування, для забезпечення найбільш ефективної торгівлі природним газом.\n\n{Пункт 4 глави 1 розділу I доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1437 від 27.12.2017 }\n\n5. Терміни, що використовуються в цьому Кодексі, мають такі значення:\n\nадміністратор аукціонної платформи - підприємство, яке здійснює управління аукціонною платформою та організовує і забезпечує проведення на ній аукціонів розподілу потужностей у фізичних точках входу або виходу на міждержавних з’єднаннях;\n\n{Пункт 5 глави 1 розділу I доповнено новим абзацом другим згідно з Постановою Національної комісії, що здійснює державне регулювання у сферах енергетики та комунальних послуг № 304 від 10.03.2016 }\n\nалокаційний алгоритм - механізм розподілення між постачальниками обсягів постачання природного газу на одну точку комерційного обліку споживача, якій присвоєно окремий EIC-код, в одному розрахунковому періоді;\n\n{Пункт 5 глави 1 розділу І доповнено новим абзацом третім згідно з Постановою Національної комісії, що здійснює державне регулювання у сферах енергетики та комунальних послуг № 558 від 12.04.2019 }\n\n{Абзац третій пункту 5 глави 1 розділу I виключено на підставі Постанови Національної комісії, що здійснює державне регулювання у сферах енергетики та комунальних послуг № 1437 від 27.12.2017 }\n\nалокація - обсяг природного газу, віднесений оператором газотранспортної системи в точках входу/виходу до/з газотранспортної системи по замовниках послуг транспортування (у тому числі в розрізі їх контрагентів (споживачів)) з метою визначення за певний період обсягів небалансу таких замовників;\n\n{Абзац пункту 5 глави 1 розділу I в редакції Постанови Національної комісії, що здійснює державне регулювання у сферах енергетики та комунальних послуг № 615 від 28.04.2017 ; із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1437 від 27.12.2017 }\n\nаукціонна надбавка - різниця між ціною в останньому раунді аукціону і стартовою ціною за одиницю потужності;\n\n{Пункт 5 глави 1 розділу I доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 304 від 10.03.2016 }\n\nаукціонна платформа - інформаційна система в мережі Інтернет, що включає апаратне та програмне забезпечення і використовується для проведення аукціонів відповідно до вимог розділу ХІХ цього Кодексу;\n\n{Пункт 5 глави 1 розділу I доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 304 від 10.03.2016 }\n\nаукціонна премія - грошові кошти, розмір яких визначається як добуток обсягу потужності (до якої за результатами аукціону надано доступ) на кількість газових діб у періоді користування цією потужністю та аукціонної надбавки;\n\n{Пункт 5 глави 1 розділу I доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 304 від 10.03.2016 ; в редакції Постанови Національної комісії, що здійснює державне регулювання у сферах енергетики та комунальних послуг № 1235 від 30.06.2020 }\n\n{Абзац восьмий пункту 5 глави 1 розділу I виключено на підставі Постанови Національної комісії, що здійснює державне регулювання у сферах енергетики та комунальних послуг № 1235 від 30.06.2020 }\n\n{Абзац дев'ятий пункту 5 глави 1 розділу I виключено на підставі Постанови Національної комісії, що здійснює державне регулювання у сферах енергетики та комунальних послуг № 1235 від 30.06.2020 }\n\nбазова ціна газу (далі - БЦГ) - ціна природного газу, яка формується протягом розрахункового періоду оператором газотранспортної системи на основі витрат на закупівлю, транспортування та зберігання природного газу та розміщується оператором газотранспортної системи на власному вебсайті щомісяця у строк до 10-го числа поточного місяця;\n\n{Абзац пункту 5 глави 1 розділу I із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1437 від 27.12.2017 }\n\nбазовий період інвестиційної програми - період тривалістю один календарний рік, який передує планованому періоду;\n\n{Пункт 5 глави 1 розділу І доповнено новим абзацом дев'ятим згідно з Постановою Національної комісії, що здійснює державне регулювання у сферах енергетики та комунальних послуг № 855 від 26.05.2021 }\n\nбалансування системи - діяльність, яка здійснюється оператором газотранспортної системи в рамках надання послуг транспортування, що полягає у врівноваженні попиту та пропозиції природного газу у газотранспортній системі, що охоплює фізичне балансування та комерційне балансування;\n\nбанківська гарантія - вид забезпечення виконання зобов’язань, відповідно до якого банк-гарант бере на себе грошове зобов’язання перед оператором газотранспортної системи на його першу вимогу сплатити кошти за замовника послуг транспортування в разі невиконання останнім у повному обсязі або частково своїх фінансових зобов’язань перед оператором газотранспортної системи за договором транспортування природного газу. Банківська гарантія є належним фінансовим забезпеченням для цілей цього Кодексу, якщо вона є безвідкличною, непередаваною та безумовною;\n\n{Пункт 5 глави 1 розділу I доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 615 від 28.04.2017 }\n\nбіометан - біогаз, що за своїми фізико-хімічними характеристиками відповідає вимогам нормативно-правових актів до природного газу для подачі до газотранспортної або газорозподільної системи;\n\n{Пункт 5 глави 1 розділу I доповнено новим абзацом дванадцятим згідно з Постановою Національної комісії, що здійснює державне регулювання у сферах енергетики та комунальних послуг № 1021 від 08.06.2023 }\n\nбюджетні установи та організації - споживачі, що не є побутовими, та є бюджетними установами відповідно до Бюджетного кодексу України , закладами охорони здоров’я державної власності (казенні підприємства та/або державні установи тощо), закладами охорони здоров’я комунальної власності (комунальні некомерційні підприємства та/або комунальні установи, та/або спільні комунальні підприємства тощо);\n\n{Пункт 5 глави 1 розділу I доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 416 від 03.05.2022 }\n\nвеликий ціновий крок - встановлена оператором газотранспортної системи величина, на розмір якої в процесі проведення аукціону підвищується стартова ціна даного аукціону в кожному наступному раунді торгів аукціону;\n\n{Пункт 5 глави 1 розділу I доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 304 від 10.03.2016 }\n\nвища теплота згоряння - кількість теплоти, яку виділяє в результаті повного згоряння в повітрі визначена кількість природного газу, за умови, що реакція відбувається при постійному тиску; крім води, продукти згоряння знаходяться в газовому стані; вода, що виникає в процесі горіння, конденсується; всі продукти згоряння (у газоподібному стані та вода в рідинному стані) доводяться до тієї самої температури, яку мають субстрати;\n\nвідбір/споживання/подача, що вимірюється щодобово - обсяг природного газу, облік якого здійснюється комерційним вузлом обліку природного газу в установленому порядку, обладнаним системою дистанційної передачі даних;\n\n{Пункт 5 глави 1 розділу I доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1437 від 27.12.2017 }\n\nвідбір/споживання/подача, що не вимірюється щодобово - обсяг природного газу, облік якого здійснюється комерційним вузлом обліку природного газу (у тому числі обладнаним обчислювачем/коректором), який не обладнаний системою дистанційної передачі даних;\n\n{Пункт 5 глави 1 розділу I доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1437 від 27.12.2017 }\n\n{Абзац сімнадцятий пункту 5 глави 1 розділу I виключено на підставі Постанови Національної комісії, що здійснює державне регулювання у сферах енергетики та комунальних послуг № 370 від 11.02.2020 }\n\nвільна потужність - частина технічної потужності газотранспортної системи, право користування якою не надане замовникам послуг транспортування;\n\n{Абзац пункту 5 глави 1 розділу I із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 370 від 11.02.2020 }\n\nвіртуальна точка - точка в газотранспортній системі з невизначеним фізичним розташуванням;\n\n{Абзац пункту 5 глави 1 розділу I із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 615 від 28.04.2017 }\n\nвіртуальна торгова точка (віртуальна точка, на якій відбувається передача природного газу) - точка в газотранспортній системі з невизначеним фізичним розташуванням, у якій замовники послуг транспортування можуть здійснювати передачу природного газу, поданого до газотранспортної системи, на щоденній основі згідно з вимогами цього Кодексу;\n\n{Абзац пункту 5 глави 1 розділу I в редакції Постанов Національної комісії, що здійснює державне регулювання у сферах енергетики та комунальних послуг № 615 від 28.04.2017 , № 1437 від 27.12.2017 }\n\nвіртуальна точка на міждержавному з’єднанні - віртуальна точка входу/виходу, яка об’єднує дві чи більше фізичні точки входу/виходу до/з газотранспортної системи на міждержавному з’єднанні з однією сусідньою країною;\n\n{Пункт 5 глави 1 розділу I доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 615 від 28.04.2017 }\n\nгазова біржа - товарна біржа (торгова платформа), що створена і здійснює діяльність відповідно до Закону України «Про товарну біржу» та з дотримання вимог, встановлених Законом України «Про ринок природного газу», цим Кодексом;\n\n{Пункт 5 глави 1 розділу I доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1437 від 27.12.2017 }\n\nгазова доба - період часу з 05:00 всесвітньо координованого часу (далі - UTC) (з 07:00 за київським часом) дня до 05:00 UTC (до 07:00 за київським часом) наступного дня для зимового періоду та з 04:00 UTC (з 07:00 за київським часом) дня до 04:00 UTC (до 07:00 за київським часом) наступного дня для літнього періоду;\n\nгазова доба (D) - газова доба, в якій здійснюється надання послуг транспортування природного газу;\n\n{Пункт 5 глави 1 розділу I доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1437 від 27.12.2017 }\n\nгазова доба (D+1) - газова доба, наступна за газовою добою (D);\n\n{Пункт 5 глави 1 розділу I доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1437 від 27.12.2017 }\n\nгазова доба (D-1) - газова доба, що передує газовій добі (D);\n\n{Пункт 5 глави 1 розділу I доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1437 від 27.12.2017 }\n\nгазова мережа внутрішнього газопостачання - газова мережа від місця/точки приєднання об'єкта або межі земельної ділянки замовника до його газових приладів (пристроїв) включно або до газової мережі третіх осіб (замовників, споживачів);\n\n{Пункт 5 глави 1 розділу I доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 2190 від 17.11.2021 }\n\nгазова мережа зовнішнього газопостачання - газова мережа від місця забезпечення потужності до місця/точки приєднання об'єкта або межі земельної ділянки замовника;\n\n{Пункт 5 глави 1 розділу I доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 2190 від 17.11.2021 }\n\nгазовидобувне підприємство - суб’єкт господарювання, що займається видобутком (виробництвом) природного газу, у тому числі виробник біометану або інших видів газу з альтернативних джерел;\n\nгазовий місяць - період часу, який розпочинається з першої газової доби поточного місяця і триває до початку першої газової доби наступного місяця;\n\nгазовий місяць (М) - газовий місяць, в якому здійснюється надання послуг транспортування природного газу;\n\n{Пункт 5 глави 1 розділу I доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1437 від 27.12.2017 }\n\nгазовий місяць (М+1) - газовий місяць, наступний за газовим місяцем (М);\n\n{Пункт 5 глави 1 розділу I доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1437 від 27.12.2017 }\n\nгазовий місяць (М-1) - газовий місяць, що передує газовому місяцю (М);\n\n{Пункт 5 глави 1 розділу I доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1437 від 27.12.2017 }\n\nгазовий рік - період часу, який розпочинається з першої газової доби жовтня поточного календарного року і триває до першої газової доби жовтня наступного календарного року;\n\nгазорозподільна зона - територія ліцензованої діяльності оператора газорозподільної системи;\n\nгарантована потужність - потужність газотранспортної системи, яка надається замовнику з гарантією реалізації права її користування протягом періоду надання послуг транспортування природного газу;\n\nдиспетчерська служба - підрозділ оператора газотранспортної системи, який здійснює оперативно-диспетчерське керування газотранспортною системою;\n\nдоговір приєднання - договір між оператором газотранспортної системи та замовником про приєднання об’єктів замовника до газотранспортної системи;\n\nдоговір транспортування - договір, укладений між оператором газотранспортної системи та замовником послуг транспортування природного газу на основі типового договору транспортування природного газу, затвердженого Регулятором, згідно з яким оператор газотранспортної системи надає замовнику одну чи декілька складових послуг транспортування природного газу на період та умовах, визначених у такому договорі, а замовник послуг транспортування оплачує оператору газотранспортної системи вартість отриманих послуг (послуги);\n\n{Абзац пункту 5 глави 1 розділу I із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1437 від 27.12.2017 }\n\nдоговірні перевантаження - перевищення попиту на послуги із транспортування природного газу з гарантією реалізації права користування потужністю над обсягом технічної потужності;\n\nдодаткова потужність - потужність газотранспортної системи, яка може бути додатково розподілена на гарантованій основі в результаті вжитих заходів із врегулювання договірних перевантажень;\n\n{Пункт 5 глави 1 розділу I доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 370 від 11.02.2020 }\n\nекономічний тест - тест, який застосовується для оцінки економічної доцільності реалізації проєктів нової (збільшеної) потужності;\n\n{Пункт 5 глави 1 розділу I доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 370 від 11.02.2020 }\n\nелектронний аукціон розподілу потужності (далі - аукціон) - конкурсна процедура, що проводиться на аукціонній платформі, в рамках якої здійснюється правочин щодо розподілення доступу до потужності у фізичних точках входу або виходу на міждержавних з’єднаннях між учасниками аукціону;\n\n{Пункт 5 глави 1 розділу I доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 304 від 10.03.2016 }\n\nзамовник послуг зберігання - юридична особа або фізична особа - підприємець, яка на підставі договору з оператором газосховища замовляє надання послуги зі зберігання (закачування, відбору) природного газу;\n\nзамовник послуг транспортування - юридична особа або фізична особа - підприємець, яка на підставі договору транспортування, укладеного з оператором газотранспортної системи, замовляє одну чи декілька складових послуг транспортування природного газу;\n\n{Абзац пункту 5 глави 1 розділу I із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1437 від 27.12.2017 }\n\nзамовник приєднання - юридична особа або фізична особа - підприємець, яка бажає приєднати свої об’єкти до газотранспортної системи;\n\nзапас газу в газопроводах - обсяг природного газу, який перебуває в газопроводі;\n\nзасоби дистанційної передачі даних - засоби, встановлені (організовані) в установленому порядку на комерційному ВОГ, які забезпечують на безперервній основі можливість дистанційного доступу до зазначених ВОГ з метою зчитування (контролю) та передачі їх даних каналами зв’язку до оператора газотранспортної системи, оператора газорозподільної системи, суміжного газовидобувного підприємства;\n\n{Пункт 5 глави 1 розділу I доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1437 від 27.12.2017 }\n\n{Абзац сорок сьомий пункту 5 глави 1 розділу I виключено на підставі Постанови Національної комісії, що здійснює державне регулювання у сферах енергетики та комунальних послуг № 2190 від 17.11.2021 }\n\nінвестиційна програма - окремий розділ десятирічного плану розвитку газотранспортної системи на перший планований рік, яким передбачено план використання коштів для підвищення рівня надійності та забезпечення ефективної роботи газотранспортної системи та який містить комплекс зобов'язань ліцензіата на період виконання інвестиційної програми щодо розвитку підприємства, покращення показників якості надання послуг з відповідними розрахунками та обґрунтуваннями, що підтверджують доцільність здійснення інвестиційної діяльності, джерела її фінансування та графік виконання;\n\n{Пункт 5 глави 1 розділу І доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 855 від 26.05.2021 }\n\nінформаційна платформа - електронна платформа у вигляді веб-додатка в мережі Інтернет, функціонування та керування якою забезпечується оператором газотранспортної системи, яка використовується для забезпечення надання послуг транспортування природного газу відповідно до вимог цього Кодексу;\n\n{Пункт 5 глави 1 розділу I доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1437 від 27.12.2017 }\n\nкомерційне балансування - діяльність оператора газотранспортної системи, що полягає у визначенні та врегулюванні небалансу, який виникає з різниці між обсягами природного газу, що надійшли через точки входу, і обсягів природного газу, відібраного через точку виходу, у розрізі замовників послуг транспортування, що здійснюється на основі алокації;\n\n{Абзац пункту 5 глави 1 розділу I із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1437 від 27.12.2017 }\n\nкомерційний вузол обліку природного газу (ВОГ) - вузол обліку, що застосовується для проведення комерційних розрахунків при визначенні об’єму (обсягу) транспортування (споживання/постачання) природного газу в точці комерційного обліку;\n\nкороткостроковий стандартизований продукт - визначений обсяг природного газу, який продається і придбавається на торговій платформі на умовах передачі протягом газової доби (D) або (D+1) сім днів на тиждень відповідно до правил торгової платформи та положень цього Кодексу;\n\n{Пункт 5 глави 1 розділу I доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1437 від 27.12.2017 }\n\nмалий ціновий крок - встановлена оператором газотранспортної системи величина, що не перевищує великий ціновий крок;\n\n{Пункт 5 глави 1 розділу I доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 304 від 10.03.2016 }\n\nмаршрут визначення фізико-хімічних показників газу (далі - маршрут) - документ, в якому описано та схематично зображено маршрут переміщення газу від точки/точок визначення ФХП газу до точок входу або точок виходу до/з газотранспортної системи з відображенням місць відбору проб ФХП природного газу та/або встановлення автоматичних потокових приладів визначення ФХП газу та вказано номер маршруту;\n\n{ Пункт 5 глави 1 розділу I доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 84 від 26.01.2017 }\n\nмеханізм альтернативного розподілу потужності - механізм розподілу рівня пропозиції або нової (збільшеної) потужності, розроблений для кожного окремого випадку оператором газотранспортної системи та погоджений Регулятором для розміщення заявок на умовний попит на потужність;\n\n{Пункт 5 глави 1 розділу I доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 370 від 11.02.2020 }\n\nміждержавне з’єднання - місце з’єднання газотранспортної системи України з газотранспортною системою сусідньої держави;\n\n{Абзац п ункту 5 глави 1 розділу I в редакції Постанови Національної комісії, що здійснює державне регулювання у сферах енергетики та комунальних послуг № 615 від 28.04.2017 }\n\nмісце забезпечення потужності (точка забезпечення потужності) - максимально наближене(а) до об'єкта замовника місце/точка на існуючому об'єкті газотранспортної системи, від якого (якої) здійснюється будівництво газових мереж до об'єкта замовника (точки приєднання) та/або забезпечується необхідний рівень потужності, замовленої для об'єкта приєднання;\n\n{Абзац пункту 5 глави 1 розділу I в редакції Постанови Національної комісії, що здійснює державне регулювання у сферах енергетики та комунальних послуг № 2190 від 17.11.2021 }\n\nмісце приєднання (точка приєднання) - запроєктована або існуюча межа балансової належності між газовими мережами зовнішнього та внутрішнього газопостачання;\n\n{Абзац пункту 5 глави 1 розділу I із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 2190 від 17.11.2021 }\n\n{Абзац п’ятдесят четвертий пункту 5 глави 1 розділу I виключено на підставі Постанови Національної комісії, що здійснює державне регулювання у сферах енергетики та комунальних послуг № 1437 від 27.12.2017 }\n\nнебаланс - різниця між обсягами природного газу, поданими замовником послуг транспортування для транспортування на точці входу, та відібраними замовником послуг транспортування з газотранспортної системи на точці виходу, що визначається відповідно до алокації;\n\n{Абзац пункту 5 глави 1 розділу I із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1437 від 27.12.2017 }\n\nнесанкціонований відбір природного газу - відбір природного газу у таких випадках:\n\n{Абзац пункту 5 глави 1 розділу I в редакції Постанов Національної комісії, що здійснює державне регулювання у сферах енергетики та комунальних послуг № 1437 від 27.12.2017 , № 182 від 31.01.2023 }\n\nза відсутності споживача в Реєстрі споживачів постачальника будь-якого постачальника протягом розрахункового періоду;\n\n{Абзац пункту 5 глави 1 розділу I в редакції Постанови Національної комісії, що здійснює державне регулювання у сферах енергетики та комунальних послуг № 182 від 31.01.2023 }\n\nза відсутності Оператора ГРМ у Реєстрі споживачів постачальника будь-якого постачальника протягом розрахункового періоду, крім випадку закупівлі природного газу відповідно до положення про покладення спеціальних обов’язків на суб’єктів ринку природного газу для забезпечення загальносуспільних інтересів у процесі функціонування ринку природного газу;\n\n{Абзац пункту 5 глави 1 розділу I в редакції Постанови Національної комісії, що здійснює державне регулювання у сферах енергетики та комунальних послуг № 182 від 31.01.2023 }\n\nпісля закінчення строку, встановленого законодавством для припинення (обмеження) розподілу (транспортування) природного газу споживачам;\n\n{Абзац пункту 5 глави 1 розділу I в редакції Постанови Національної комісії, що здійснює державне регулювання у сферах енергетики та комунальних послуг № 182 від 31.01.2023 }\n\nшляхом самовільного під’єднання до газотранспортної системи та/або з навмисно пошкодженими приладами обліку природного газу або поза охопленням приладами обліку прямого споживача;\n\n{Абзац пункту 5 глави 1 розділу I в редакції Постанови Національної комісії, що здійснює державне регулювання у сферах енергетики та комунальних послуг № 182 від 31.01.2023 }\n\nшляхом самовільного відновлення споживання природного газу прямого споживача;\n\n{Абзац пункту 5 глави 1 розділу I в редакції Постанови Національної комісії, що здійснює державне регулювання у сферах енергетики та комунальних послуг № 182 від 31.01.2023 }\n\nнижча теплота згоряння - кількість тепла, яку виділяє в результаті повного згоряння в повітрі визначена кількість природного газу за умови, що реакція відбувається при постійному тиску, а всі продукти згоряння знаходяться в газовому стані та доводяться до тієї самої температури, яку мали субстрати;\n\nнова (збільшена) потужність - можливе майбутнє збільшення технічної потужності за допомогою ринкових процедур або створення нової потужності в разі відсутності достатньої існуючої потужності, яка може бути запропонована на основі інвестиції у фізичну інфраструктуру або довгострокової оптимізації використання потужності та згодом розподіленої за умови позитивного результату економічного тесту, у таких випадках:\n\n1) на існуючих точках міждержавного з’єднання;\n\n2) шляхом створення нової точки або точок міждержавного з’єднання;\n\n3) як потужність фізичного реверсного потоку в точці або точках міждержавного з’єднання, яка не була запропонована раніше для процедури розподілу;\n\n{Пункт 5 глави 1 розділу I доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 370 від 11.02.2020 }\n\nномінація - попереднє повідомлення, надане замовником послуг транспортування оператору газотранспортної системи, стосовно обсягів природного газу, які будуть подані замовником послуг транспортування протягом доби до газотранспортної системи в точках входу та відібрані з газотранспортної системи в точках виходу;\n\n{Абзац пункту 5 глави 1 розділу I в редакції Постанови Національної комісії, що здійснює державне регулювання у сферах енергетики та комунальних послуг № 1437 від 27.12.2017 }\n\nоб’єднана потужність - гарантована потужність, що складається з потужності на вході та виході з обох сторін кожної точки міждержавного з’єднання двох суміжних газотранспортних систем;\n\n{Пункт 5 глави 1 розділу I доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 370 від 11.02.2020 }\n\nоперативний балансовий рахунок (OБР) - документ, у якому оператори газотранспортних систем України та сусідньої країни та/або оператор газотранспортної системи України та оператор газосховища зазначають обсяги балансування природного газу за звітний період по кожному пункту приймання-передачі газу;\n\nоператор суміжної системи - оператор газорозподільної системи, оператор газосховища, оператор установки LNG, оператор іншої газотранспортної системи, який співпрацює з оператором газотранспортної системи;\n\nоперація з віртуального заміщення природного газу - операція, при якій приймання-передача природного газу здійснюється шляхом документального оформлення зустрічних потоків природного газу: який знаходиться в суміжних газотранспортних системах, перевізниками-операторами газотранспортних систем України та сусідньої країни по кожному пункту приймання-передачі газу окремо, без його переміщення трубопровідним транспортом через митний кордон України; який надходить до газотранспортної системи та/або знаходиться у газосховищах України під митним контролем - перевізником-оператором газотранспортної системи України та оператором газосховища, без його фізичного закачування/відбору в/з газосховища;\n\nоператор торгової платформи - суб’єкт господарювання, який на своїй електронній платформі організував та надав доступ іншим учасникам торгів для розміщення ними пропозицій про купівлю-продаж природного газу (включаючи можливість їх зміни або скасування) та реєстрації укладених угод купівлі-продажу природного газу між учасниками торгів;\n\n{Пункт 5 глави 1 розділу I доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1437 від 27.12.2017 }\n\nпередача потужності - відчуження права доступу до потужності одним замовником послуг транспортування та набуття права доступу до цієї потужності іншим замовником послуг транспортування в межах газотранспортної системи;\n\n{Пункт 5 глави 1 розділу I доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 370 від 11.02.2020 }\n\nперіод балансування - газова доба (D);\n\n{Пункт 5 глави 1 розділу I доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1437 від 27.12.2017 }\n\nпідключення до газотранспортної системи - фізичне підключення (врізка) об’єктів замовників до газотранспортної системи;\n\nпідтверджена номінація - підтверджений оператором газотранспортної системи обсяг природного газу замовника послуг транспортування, який буде прийнятий від замовника в точках входу до газотранспортної системи та переданий замовнику в точках виходу з газотранспортної системи у відповідний період;\n\n{Абзац глави 1 розділу I із змінами, внесеними згідно з Постановами Національної комісії, що здійснює державне регулювання у сферах енергетики та комунальних послуг № 304 від 10.03.2016 , № 1437 від 27.12.2017 }\n\nпланований період інвестиційної програми - період тривалістю один календарний рік, на який затверджується інвестиційна програма;\n\n{Пункт 5 глави 1 розділу І доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 855 від 26.05.2021 }\n\nплата за добовий небаланс - це сума коштів, яку замовник послуг транспортування сплачує або отримує відповідно до розміру добового небалансу;\n\n{Абзац пункту 5 глави 1 розділу I в редакції Постанови Національної комісії, що здійснює державне регулювання у сферах енергетики та комунальних послуг № 1437 від 27.12.2017 }\n\n{ Абзац вісімдесят четвертий пункту 5 глави 1 розділу I виключено на підставі Постанови Національної комісії, що здійснює державне регулювання у сферах енергетики та комунальних послуг № 1643 від 24.09.2024 }\n\nпортфоліо балансування - сукупність подач та відборів замовника послуг транспортування природного газу;\n\n{Абзац пункту 5 глави 1 розділу I в редакції Постанови Національної комісії, що здійснює державне регулювання у сферах енергетики та комунальних послуг № 1437 від 27.12.2017 }\n\nпослуга балансування - послуга, що надається оператору газотранспортної системи іншим суб’єктом господарювання на підставі відповідного договору для врегулювання короткострокових коливань попиту та пропозицій на природний газ, що не є короткостроковим стандартизованим продуктом;\n\n{Абзац пункту 5 глави 1 розділу I в редакції Постанови Національної комісії, що здійснює державне регулювання у сферах енергетики та комунальних послуг № 1437 від 27.12.2017 ; із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1611 від 26.08.2020 }\n\nпотужність - максимально допустиме перетікання обсягу природного газу, виражене в одиницях енергії до одиниці часу, що надається замовнику послуг транспортування відповідно до договору транспортування;\n\nпотужність з обмеженнями – гарантована та/або переривчаста потужність точки входу/виходу на міждержавному з’єднанні, точки виходу/входу до/з газосховища чи групи газосховищ, до якої застосовуються обмежені умови використання, визначені цим Кодексом;\n\n{Пункт 5 глави 1 розділу I доповнено новим абзацом вісімдесят сьомим згідно з Постановою Національної комісії, що здійснює державне регулювання у сферах енергетики та комунальних послуг № 1182 від 05.08.2025 }\n\nпотужність приєднання - запланована максимальна можливість подачі або прийому природного газу за одну годину;\n\n\"правило меншого\" - принцип, який застосовується оператором газотранспортної системи у випадках, якщо обсяг природного газу, зазначений в номінаціях/реномінаціях, у точці входу та точці виходу не співпадає і полягає в підтвердженні найменшого із заявлених обсягів природного газу в номінації/реномінації та інформує про це замовників послуг транспортування;\n\nпереривчаста потужність - потужність газотранспортної системи, яка надається замовнику без гарантії реалізації права користування нею, а з можливістю її обмеження (переривання) на умовах, визначених договором транспортування природного газу та цим Кодексом;\n\nпроєкт нової (збільшеної) потужності - проєкт збільшення обсягу технічної потужності в існуючій точці міждержавного з’єднання або створення нової точки міждержавного з’єднання на основі розподілу потужності у процедурі нової (збільшеної) потужності;\n\n{Пункт 5 глави 1 розділу I доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 370 від 11.02.2020 }\n\nпроцедура нової (збільшеної) потужності - процес оцінки ринкового попиту на нову (збільшену) потужність, що включає необов’язковий етап, на якому замовники послуг транспортування висловлюють і кількісно визначають свій попит на нову (збільшену) потужність, та обов’язковий етап, на якому оператором газотранспортної системи встановлюється вимога замовникам послуг транспортування зарезервувати визначений обсяг потужності та взяти на себе обов’язок по сплаті за користування такою потужністю;\n\n{Пункт 5 глави 1 розділу I доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 370 від 11.02.2020 }\n\nпрямий споживач - споживач, об’єкти якого приєднані безпосередньо до газотранспортної системи;\n\nраунд - період часу, протягом якого замовники послуг транспортування можуть подати, змінити або відкликати ставку учасника аукціону;\n\n{Пункт 5 глави 1 розділу I доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 304 від 10.03.2016 }\n\nрахунок умовного зберігання (ескроу) - банківський рахунок, режим функціонування якого визначений законодавством, відкритий учаснику торгів (замовнику послуг транспортування або оператору газотранспортної системи) для цілей здійснення розрахунків за природний газ, придбаний ним на торговій платформі та/або замовнику послуг транспортування для цілей здійснення розрахунків за договором транспортування природного газу перед оператором газотранспортної системи;\n\n{Пункт 5 глави 1 розділу I доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1282 від 30.10.2018 ; із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1643 від 24.09.2024 }\n\nреверсна компресорна станція - установка, яка є об’єктом газотранспортної системи, та використовується для підготовки, компримування та передачі природного газу та/або біометану з газорозподільної системи до газотранспортної системи;\n\n{Пункт 5 глави 1 розділу I доповнено новим абзацом дев'яносто третім згідно з Постановою Національної комісії, що здійснює державне регулювання у сферах енергетики та комунальних послуг № 1021 від 08.06.2023 }\n\nРеєстр споживачів постачальника - перелік споживачів, які в інформаційній платформі закріплені за певним постачальником у розрахунковому періоді;\n\n{Пункт 5 глави 1 розділу I доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1437 від 27.12.2017 }\n\nреномінація - заявка на зміну підтвердженої номінації;\n\n{А бзац п ункту 5 глави 1 розділу I в редакції Постанов Національної комісії, що здійснює державне регулювання у сферах енергетики та комунальних послуг № 304 від 10.03.2016 , № 1437 від 27.12.2017 }\n\nрівень пропозиції - сума вільної потужності та відповідного обсягу нової (збільшеної) потужності, запропонованих для кожної річної потужності в точці міждержавного з’єднання;\n\n{Пункт 5 глави 1 розділу I доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 370 від 11.02.2020 }\n\nробочі дні - дні з понеділка до п’ятниці, за винятком святкових днів, передбачених законодавством, та робочих днів, перенесених на вихідні дні відповідно до законодавства;\n\nрозподіл потужності - частина договору транспортування, яка визначає порядок та умови надання і реалізації права на користування договірною потужністю, яке надається замовнику транспортування у визначеній точці входу або точці виходу;\n\nрозподілена (договірна) потужність - частина технічної потужності газотранспортної системи, яка розподілена замовнику послуг транспортування згідно з договорами транспортування;\n\nрозрахунковий період - газова доба (D) та/або газовий місяць (М), що складається з газових діб (D), в якій (якому) буде здійснюватися (здійснено) надання послуг транспортування природного газу та відповідно до якої (якого) будуть здійснюватися певні процедури, передбачені цим Кодексом, зокрема балансування обсягів природного газу, поданих та відібраних замовниками послуг транспортування природного газу в точках входу/виходу газотранспортної системи;\n\n{Пункт 5 глави 1 розділу I доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1437 від 27.12.2017 }\n\nставка учасника аукціону (далі - ставка) - пропозиція учасника аукціону щодо обсягу потужності, доступ до якої він планує отримати у відповідному раунді аукціону за відповідною ціною;\n\n{ Пункт 5 глави 1 розділу I доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 304 від 10.03.2016 }\n\nстартова ціна аукціону - ціна, запропонована в першому раунді аукціону, що дорівнює тарифу, встановленому Регулятором (з урахуванням коефіцієнта, який ураховує період та сезон замовлення потужності) по точці входу або виходу на міждержавних з’єднаннях;\n\n{ Пункт 5 глави 1 розділу I доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 304 від 10.03.2016 ; із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 370 від 11.02.2020 }\n\nсуміжне газовидобувне підприємство - газовидобувне підприємство, промисловий газопровід якого безпосередньо підключений до газотранспортної системи;\n\n{Пункт 5 глави 1 розділу I доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 615 від 28.04.2017 }\n\nсуміжна система - інша газотранспортна система, газорозподільна система, газосховище, установка LNG, система суміжного газовидобувного підприємства, інша система, що мають фізичне з’єднання з газотранспортною системою;\n\n{А бзац п ункту 5 глави 1 розділу I в редакції Постанови Національної комісії, що здійснює державне регулювання у сферах енергетики та комунальних послуг № 615 від 28.04.2017 }\n\nтехнічні умови - документ, що визначає комплекс умов і вимог до інженерного забезпечення приєднання об’єкта системи газоспоживання або газопостачання та його підключення до газотранспортної системи і містить вихідні дані для проєктування;\n\nторгова платформа - електронна платформа, функціонування та керування якою забезпечується оператором торгової платформи, котра використовується учасниками торгів для розміщення пропозицій про купівлю-продаж природного газу (включаючи можливість їх зміни або скасування), у тому числі для врегулювання небалансів (короткострокових коливань попиту та пропозиції) протягом газової доби (D), на якій реєструються укладені угоди купівлі-продажу природного газу та яка функціонує відповідно до правил та умов користування, визначених її оператором, з урахуванням вимог цього Кодексу; на якій оператор газотранспортної системи здійснює купівлю-продаж природного газу з метою забезпечення дій із врегулювання добових небалансів замовників послуг транспортування;\n\n{Пункт 5 глави 1 розділу I доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1437 від 27.12.2017 }\n\nторгове сповіщення - інформаційне повідомлення відповідно до форми, встановленої цим Кодексом, що направляється оператору газотранспортної системи від замовника послуг транспортування природного газу щодо обсягів природного газу, які він відчужив або набув;\n\n{Пункт 5 глави 1 розділу I доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1437 від 27.12.2017 ; із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1079 від 25.09.2018 }\n\nтранскордонний газопровід - магістральний газопровід, що перетинає лінію кордону між Україною та сусідньою державою та призначений для сполучення газотранспортних систем України з газотранспортними системами цієї держави (далі - Інтерконектор);\n\nуправління системними обмеженнями - комплекс заходів, що здійснюються оператором газотранспортної системи в рамках наданих послуг транспортування з метою забезпечення безпечного функціонування газотранспортної системи, а також забезпечення необхідних технічних параметрів природного газу;\n\nучасник аукціону - замовник послуг транспортування, який здійснив в установленому порядку реєстрацію на аукціонній платформі та дотримується інших вимог розділу ХІХ Кодексу;\n\n{ Пункт 5 глави 1 розділу I доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 304 від 10.03.2016 ; із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1235 від 30.06.2020 }\n\nфізичне балансування - заходи, що вживаються оператором газотранспортної системи для забезпечення цілісності газотранспортної системи, а саме, необхідного співвідношення обсягів природного газу, що фізично надійшли через точки входу, і обсягів природного газу, фізично відібраного з точок виходу;\n\nфізичні перевантаження - перевищення попиту на послуги із транспортування природного газу над обсягом технічної потужності газотранспортної системи під час фактичного транспортування природного газу у певний момент часу;\n\n{Абзац п ункту 5 глави 1 розділу I із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 370 від 11.02.2020 }\n\nф-фактор - частка поточної вартості очікуваного збільшення необхідного доходу оператора газотранспортної системи (пов’язаного зі збільшенням потужності, включеного до відповідного рівня пропозиції), яку необхідно покрити за рахунок поточної вартості зобов’язань замовників послуг транспортування щодо придбання потужності, визначених відповідно до глави 6 розділу XIX цього Кодексу;\n\n{ Пункт 5 глави 1 розділу I доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 370 від 11.02.2020 }\n\nцикл реномінацій - процес, що здійснюється оператором газотранспортної системи для надання замовнику послуг транспортування повідомлення щодо підтвердженого обсягу після отримання від нього реномінації;\n\n{Пункт 5 глави 1 розділу I доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1437 від 27.12.2017 }\n\nціна аукціону - вартість одиниці потужності, яка розраховується як сума стартової ціни і аукціонної надбавки;\n\n{ Пункт 5 глави 1 розділу I доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 304 від 10.03.2016 }\n\nEIC-код - код енергетичної ідентифікації суб’єкта ринку природного газу та/або точки комерційного обліку, визначений за правилами Європейської мережі операторів газотранспортних систем (ENTSOG), з метою уніфікації та однозначної ідентифікації суб’єктів ринку природного газу та точок комерційного обліку, розміщених на об’єктах газової інфраструктури, у тому числі для участі у регіональних (міжнародних) газових ринках, та для забезпечення спрощення процедур зміни постачальників природного газу та електронного обміну даними між суб’єктами ринку природного газу;\n\nENTSOG - європейська мережа операторів газотранспортних систем.\n\nІнші терміни використовуються в цьому Кодексі у значеннях, наведених у Законах України \"Про ринок природного газу\" , \"Про метрологію та метрологічну діяльність\" , \"Про трубопровідний транспорт\" , \"Про нафту і газ\" , \"Про забезпечення комерційного обліку природного газу\" , \"Про регулювання містобудівної діяльності\" , \"Про товарну біржу\" .\n\n{Абзац пункту 5 глави 1 розділу I із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1437 від 27.12.2017 }\n\nТерміни «ECRB код», «реєстр учасників оптового енергетичного ринку» вживаються у значеннях, наведених у Порядку реєстрації учасників оптового енергетичного ринку , затвердженому постановою Національної комісії, що здійснює державне регулювання у сферах енергетики та комунальних послуг, від 04 жовтня 2023 року № 1812 (далі - Порядок реєстрації).\n\n{Пункт 5 глави 1 розділу I доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 707 від 13.05.2025 }\n\n2. Умови визначення обсягу та фізико-хімічних показників природного газу\n\n1. Визначення обсягу та фізико-хімічних показників природного газу проводиться за нормальних та стандартних умов.\n\nНормальні умови\n\nВизначення обсягу газу:\n\nТиск Рн:\n\n101,325 кПa\n\nТемпература Тн:\n\n273,15 K (= 0 ° C)\n\nВизначення вищої теплоти згоряння:\n\nТиск Рн\n\n101,325 кПa\n\nТемпература згоряння Тзг:\n\n298,15 K (= 25 ° C)\n\nТемпература вимірювання Тн:\n\n273,15 K (= 0 ° C)\n\nСтандартні умови\n\nВизначення обсягу газу:\n\nТиск Рс:\n\n101,325 кПa (760 мм рт. ст.)\n\nТемпература Тс:\n\n293,15 K (= 20 ° C)\n\nВизначення нижчої теплоти згоряння:\n\nТиск Рс:\n\n101,325 кПa\n\nТемпература згоряння Тзг:\n\n298,15 K (= 25 ° C)\n\nТемпература вимірювання Тс:\n\n293,15 K (= 20 ° C)\n\n{ Пункт 2 глави 2 розділу I виключено на підставі Постанови Національної комісії, що здійснює державне регулювання у сферах енергетики та комунальних послуг № 84 від 26.01.2017 }\n\n2. Перерахунки значень об’єму та теплоти згоряння на різні стандартні умови проводяться згідно з чинними нормативними документами.\n\n3. Основні засади доступу до газотранспортної системи\n\n1. Оператор газотранспортної системи на підставі договору транспортування природного газу та згідно з умовами, визначеними в цьому Кодексі, надає суб'єктам ринку природного газу:\n\nправо користування газотранспортною системою в межах розподілу потужностей на точках входу та виходу;\n\nпослуги транспортування природного газу газотранспортною системою в межах договірних потужностей та підтверджених номінацій.\n\n{П ункт 1 глави 3 розділу I в редакції Постанови Національної комісії, що здійснює державне регулювання у сферах енергетики та комунальних послуг № 615 від 28.04.2017 }\n\n2. Виробники біометану або інших видів газу з альтернативних джерел мають право на отримання доступу до газотранспортних і газорозподільних систем, газосховищ, установки LNG та на приєднання до газотранспортних та газорозподільних систем за умови дотримання технічних норм та стандартів безпеки відповідно до законодавства та за умови, що біометан або інші види газу з альтернативних джерел за своїми фізико-хімічними характеристиками відповідають нормативно-правовим актам, що регулюють питання якості природного газу.\n\n{Пункт 2 глави 3 розділу I із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 847 від 02.08.2022 }\n\n3. Оператор газотранспортної системи, застосовуючи об’єктивні та прозорі засади, які забезпечують однакове поводження із замовниками послуг транспортування, а також беручи до уваги вимоги захисту довкілля, забезпечує:\n\nстале функціонування газотранспортної системи та виконання договорів транспортування природного газу із замовником послуг транспортування;\n\nфункціонування газотранспортної системи в скоординований та ефективний спосіб зі збереженням необхідної надійності транспортування природного газу та його якості;\n\nексплуатацію, ремонти мереж, установок та пристроїв газотранспортної системи разом зі з’єднаннями з іншими газовими системами в спосіб, що гарантує надійність функціонування газотранспортної системи;\n\nспроможність газотранспортної системи задовольняти потреби у транспортуванні природного газу, а також можливість її розвитку при зростанні потреб в обсягах транспортування;\n\nспівпрацю з операторами суміжних систем або суб’єктами ринку природного газу з метою надійного та ефективного функціонування газових систем, а також координацію їх розвитку;\n\nоперативно-диспетчерське управління транспортуванням природного газу, а також підтримку його якісних та кількісних параметрів у газотранспортній системі та в точках входу та виходу в/з неї;\n\nвжиття заходів, необхідних для надійного функціонування газотранспортної системи;\n\nбалансування системи та управління перевантаженнями в газотранспортній системі, а також проведення розрахунків із замовниками послуг транспортування, які виникають через їх незбалансованість;\n\nнадання операторам суміжної системи, замовникам послуг транспортування інформації про умови надання послуг із транспортування;\n\nуправління перевантаженнями для замовників послуг транспортування та прямих споживачів;\n\nвпровадження періодичних досліджень потреби ринку в новій транспортній інфраструктурі, результати яких враховуються при підготовці планів розвитку.\n\n4. Експлуатацію газотранспортної системи здійснює виключно оператор газотранспортної системи.\n\n5. Оператор газотранспортної системи надає доступ до газотранспортної системи в межах технічної та вільної потужності газотранспортної системи.\n\n6. У разі неочікуваного зростання споживання природного газу споживачами, виникнення перебоїв в транспортуванні природного газу, аварійної ситуації, що загрожує безпеці функціонування газотранспортної системи, оператор газотранспортної системи зобов’язаний вжити заходів, передбачених цим Кодексом, Національним планом дій та правилами про безпеку постачання природного газу, затвердженими центральним органом виконавчої влади, що забезпечує формування та реалізацію державної політики в нафтогазовому комплексі (далі - Національний план дій, правила про безпеку постачання природного газу).\n\n7. Оператор газотранспортної системи здійснює надання послуг транспортування природного газу з моменту отримання природного газу в точці входу та до моменту передачі природного газу в точці виходу.\n\n8. Взаємодія оператора газотранспортної системи з оператором іншої газотранспортної системи регулюється угодою про взаємодію, яка укладається відповідно до вимог цього Кодексу та Регламенту Комісії (ЄС) № 2015/703 від 30 квітня 2015 року, яким запроваджується кодекс мереж щодо правил взаємодії та обміну даними.\n\n{П ункт 8 глави 3 розділу I із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 370 від 11.02.2020 }\n\n9. Замовник послуг транспортування користується потужністю газотранспортної системи на засадах, визначених Законом України \"Про ринок природного газу\", цим Кодексом, а також договором транспортування природного газу.\n\n10. Прямий споживач забезпечує:\n\nдоступ оператора газотранспортної системи до вузлів обліку природного газу, які перебувають у його власності;\n\nдотримання обмежень споживання природного газу, які полягають в обмеженні максимальної кількості споживання природного газу за годину та на добу згідно з повідомленнями оператора газотранспортної системи;\n\nможливість цілодобового зв’язку оператора газотранспортної системи з прямим споживачем у разі виникнення раптових подій, які мають вплив на виконання транспортних послуг;\n\nнегайне виконання розпорядження диспетчерських служб оператора газотранспортної системи.\n\nПрямий споживач, який є власником комерційного вузла обліку природного газу, зобов’язаний:\n\nутримувати об’єкти газової інфраструктури в належному технічному стані;\n\nвиконувати періодичні перевірки та повірки вузла обліку в пункті одержання природного або передачі природного газу згідно з положеннями Кодексу та технічними нормами та стандартами;\n\nінформувати оператора газотранспортної системи про терміни виконуваних періодичних перевірок, повірок та надання його представникам доступу до комерційного вузла обліку під час здійснення цих робіт;\n\nзабезпечувати доступ представників(а) оператора газотранспортної системи для перевірки належної роботи комерційного вузла обліку природного газу;\n\nзабезпечувати виконання перевірки належної роботи системи комерційного вузла обліку природного газу за кожним запитом оператора газотранспортної системи, але не частіше одного разу на тиждень;\n\nнадавати представникам оператора газотранспортної системи можливість пломбування комерційного вузла обліку газу;\n\nнадавати оператору газотранспортної системи можливість дистанційного зчитування даних вимірювання у разі функціонування системи телеметрії та встановлювати системи телеметрії;\n\nнадавати оператору газотранспортної системи можливість встановлення власної системи телеметрії.\n\nПрямий споживач, який не є власником комерційного вузла обліку природного газу, зобов’язаний утримувати об’єкти газової інфраструктури в належному технічному стані та має право:\n\nбути поінформованим про терміни періодичних перевірок та повірок, які виконуються службами оператора газотранспортної системи, і може бути присутнім під час здійснення цих робіт;\n\nопломбовувати засоби вимірювальної техніки, допоміжні пристрої та елементи газопроводів у місцях, де несанкціоноване втручання може вплинути на результати вимірювань об’єму газу;\n\nздійснювати дистанційне зчитування вимірювальних даних у разі функціонування системи телеметрії на газорозподільній станції;\n\nвстановлювати власну систему телеметрії в порядку, визначеному цим Кодексом, за відсутності телеметрії та надавати оператору газотранспортної системи можливість отримання даних.\n\nII. Характеристика газотранспортної системи, визначення точок входу і точок виходу\n\n1. Характеристика газотранспортної системи\n\n1. До складу газотранспортної системи у межах балансової приналежності оператора газотранспортної системи входять:\n\nгазопроводи з відводами та лупінгами від місця видобутку чи підземного зберігання газу (вихід з установки підготовки газу на об’єктах газодобування чи газосховище) до місця його розподілення зі зниженням тиску до 1,2 МПа (вихід із газорозподільної станції) з перекривною арматурою, переходами через природні і штучні перешкоди (автомобільні дороги, залізниці, канали тощо), вузлами запускання та приймання очисних засобів, вузлами збирання і зберігання газового конденсату, засобами введення в газопровід метанолу, ємностями для зберігання і розгазування конденсату, земляними амбрами для аварійного зливання конденсату;\n\nкомпресорні станції;\n\nгазорозподільні станції;\n\nустановки підготовки газу;\n\nустановки протикорозійного захисту;\n\nлінії і споруди систем технологічного зв’язку і телемеханіки;\n\nлінія електропередачі і обладнання для електроживлення електроустановок магістральних газопроводів, систем телемеханіки та установок електрохімічного захисту;\n\nгазовимірювальні станції (ГВС), газовимірювальні пункти і газовимірювальні блоки на лінійній частині магістрального газопроводу;\n\nміжгазопровідні пункти редукування газу;\n\nпротипожежні засоби, протиерозійні і захисні споруди газопроводів;\n\nбудівлі та споруди на лінійній частині магістрального газопроводу;\n\nрозпізнавальні і сигнальні знаки місцезнаходження газопроводів, що призначені для обслуговування технологічних об’єктів газотранспортної системи та знаходяться на балансі оператора газотранспортної системи;\n\nінші об’єкти газотранспортної системи.\n\n2. Визначення точок входу і точок виходу, віртуальних точок газотранспортної системи\n\n1. У газотранспортній системі виділяються такі точки входу:\n\n1) точки входу з фізичним розташуванням (далі - фізичні точки входу):\n\nточки входу на міждержавних з’єднаннях;\n\nточки входу від суміжних газовидобувних підприємств (через мережі яких може передаватися природний газ іншого газовидобувного підприємства чи групи газовидобувних підприємств);\n\nточки входу з установок LNG;\n\nточки входу з газосховищ;\n\nточки входу з газорозподільних систем;\n\n{Підпункт 1 пункту 1 глави 2 розділу II доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1021 від 08.06.2023 }\n\n2) віртуальні точки входу з невизначеним фізичним розташуванням (далі - віртуальні точки входу):\n\nточки входу з газорозподільних систем (місце надходження газу від газовидобувного підприємства в точці його підключення до газорозподільної системи, через яку, у тому числі, може передаватися газ іншого газовидобувного підприємства чи групи газовидобувних підприємств);\n\nточки входу з газосховища чи групи газосховищ;\n\nточки входу з митного складу газосховища чи групи газосховищ;\n\n{Підпункт 2 пункту 1 глави 2 розділу II доповнено новим абзацом четвертим згідно з Постановою Національної комісії, що здійснює державне регулювання у сферах енергетики та комунальних послуг № 580 від 22.04.2019 }\n\nточки входу від суміжних газовидобувних підприємств (через мережі яких може передаватися природний газ іншого газовидобувного підприємства чи групи газовидобувних підприємств);\n\n{Абзац п’ятий підпункту 2 пункту 1 глави 2 розділу ІІ виключено на підставі Постанови Національної комісії, що здійснює державне регулювання у сферах енергетики та комунальних послуг № 1437 від 27.12.2017 }\n\nточки входу на міждержавних з’єднаннях.\n\n{П ункт 1 глави 2 розділу II в редакції Постанови Національної комісії, що здійснює державне регулювання у сферах енергетики та комунальних послуг № 615 від 28.04.2017 }\n\n2. У газотранспортній системі виділяються такі точки виходу:\n\n1) точки виходу з фізичним розташуванням (далі - фізичні точки виходу):\n\nточки виходу на міждержавних з’єднаннях;\n\nточки виходу до прямих споживачів;\n\nточки виходу до газорозподільних систем;\n\nточки виходу до газосховищ;\n\nточка виходу до суміжного газовидобувного підприємства;\n\n{Підпункт 1 пункту 2 глави 2 розділу ІІ доповнено абзацом згідно з Постановою Національної комісії, що здійснює державне регулювання у сферах енергетики та комунальних послуг № 1437 від 27.12.2017 }\n\n2) віртуальні точки виходу з невизначеним фізичним розташуванням (далі - віртуальні точки виходу):\n\nточки виходу до газорозподільних систем;\n\nточки виходу до газосховища чи групи газосховищ;\n\nточки виходу до митного складу газосховища чи групи газосховищ;\n\n{Підпункт 2 пункту 2 глави 2 розділу II доповнено новим абзацом четвертим згідно з Постановою Національної комісії, що здійснює державне регулювання у сферах енергетики та комунальних послуг № 580 від 22.04.2019 }\n\nточка виходу до суміжного газовидобувного підприємства;\n\n{Абзац підпункту 2 пункту 2 глави 2 розділу ІІ в редакції Постанови Національної комісії, що здійснює державне регулювання у сферах енергетики та комунальних послуг № 1437 від 27.12.2017 }\n\nточки виходу на міждержавних з’єднаннях;\n\nточка виходу для операцій оператора газотранспортної системи, пов'язаних із закупівлею оператором газотранспортної системи природного газу для власних потреб та виробничо-технологічних витрат.\n\n{П ункт 2 глави 2 розділу II в редакції Постанови Національної комісії, що здійснює державне регулювання у сферах енергетики та комунальних послуг № 615 від 28.04.2017 }\n\n3. У газотранспортній системі виділяють віртуальну торгову точку.\n\n{Главу 2 розділу ІІ доповнено новим пунктом 3 згідно з Постановою Національної комісії, що здійснює державне регулювання у сферах енергетики та комунальних послуг № 1437 від 27.12.2017 }\n\n4. Для кожної газорозподільної зони оператор газотранспортної системи створює одну віртуальну точку виходу до газорозподільної системи, що охоплює всі точки виходу до цієї системи, розташовані на території ліцензованої діяльності оператора газорозподільної системи.\n\n5. По кожному суміжному газовидобувному підприємству оператор газотранспортної системи створює одну віртуальну точку входу від цього суміжного газовидобувного підприємства, що об’єднує всі його фізичні точки входу в газотранспортну систему (навіть якщо це єдина фізична точка входу).\n\nУ випадку якщо до газорозподільної системи оператора газорозподільної системи підключений промисловий газопровід газовидобувного підприємства (підприємств), оператор газотранспортної системи створює одну віртуальну точку входу з газорозподільної системи (окремо для кожної газорозподільної зони), в яку об’єднує всі фізичні підключення газовидобувних підприємств, безпосередньо підключених до газорозподільної системи.\n\n{П ункт глави 2 розділу II в редакції Постанови Національної комісії, що здійснює державне регулювання у сферах енергетики та комунальних послуг № 615 від 28.04.2017 }\n\n6. З метою забезпечення ефективного та максимального використання технічної потужності газотранспортної системи, сприяння транскордонній торгівлі природним газом оператор газотранспортної системи за погодженням з Регулятором має право створити віртуальні точки входу/виходу на міждержавному з’єднанні, які повинні відповідати таким умовам:\n\n1) загальна потужність кожної віртуальної точки входу/виходу міждержавного з’єднання дорівнює або перевищує суму технічних потужностей усіх фізичних точок входу/виходу на міждержавному з’єднанні, які вона об’єднує;\n\n2) створення віртуальної точки входу/виходу на міждержавному з’єднанні не суперечить угодам із оператором газотранспортної системи сусідньої країни;\n\n3) віртуальна точка на міждержавному з’єднанні може поєднувати фізичні точки на міждержавному з’єднанні виключно з однією сусідньою країною.\n\n{Пункт г лави 2 розділу II в редакції Постанови Національної комісії, що здійснює державне регулювання у сферах енергетики та комунальних послуг № 615 від 28.04.2017 }\n\n7. Оператор газотранспортної системи розміщує на власному вебсайті перелік усіх точок входу та виходу газотранспортної системи.\n\nІІІ. Норми якості, фізико-хімічні показники та інші характеристики природного газу, правила обліку та документальне оформлення приймання-передачі природного газу\n\n1. Норми якості, фізико-хімічні показники та інші характеристики природного газу, що допускається до транспортування в газотранспортній системі\n\n1. Відповідальним за якість газу є:\n\n1) у точках входу (крім точок входу на міждержавному з'єднанні) - оператори суміжних систем, суміжні газовидобувні підприємства, які подають природний газ до газотранспортної системи в точці входу. У точках входу на міждержавному з'єднанні відповідальним є замовник послуг транспортування;\n\n{Підпункт 1 п ункту 1 глави 1 розділу III в редакції Постанови Національної комісії, що здійснює державне регулювання у сферах енергетики та комунальних послуг № 615 від 28.04.2017 }\n\n2) у точках виходу - оператор газотранспортної системи.\n\n2. Визначення фізико-хімічних показників та інших характеристик (далі - ФХП) природного газу проводиться у точках входу і точках виходу.\n\n3. Визначення ФХП природного газу у точках виходу газотранспортної системи проводиться оператором газотранспортної системи на умовах, визначених цим Кодексом та погоджених з операторами суміжних систем або прямими споживачами, з використанням автоматичних потокових приладів (автоматичних хроматографів та вологомірів) та/або вимірювальних хіміко-аналітичних лабораторій.\n\n4. Точки визначення ФХП природного газу можуть знаходитись як на комерційних вузлах обліку газу (ВОГ) та пунктах вимірювання витрат газу (ПВВГ), так і на інших точках магістральних газопроводів, від яких подається газ через вищезазначені комерційні ВОГ та ПВВГ. Оператор газотранспортної системи повинен визначати точки визначення ФХП (місця відбору проб) таким чином, щоб гарантувати, що значення теплоти згоряння відібраної проби не відрізнялось більше ніж на +/- 5 % у ту саму добу від теплоти згоряння природного газу по будь-якому фізичному виходу комерційного обліку газу, на який ці значення ФХП розповсюджуються.\n\nУ разі якщо до точки входу/виходу до/із газотранспортної системи природний газ надходить одночасно від різних джерел, визначення ФХП природного газу, що транспортується до точки входу/виходу ГТС, проводиться після точки змішування.\n\n{ Пункт 4 глави 1 розділу III доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 84 від 26.01.2017 }\n\n5. Визначення ФХП природного газу у точках входу газотранспортної системи проводиться на комерційних ВОГ (ПВВГ) операторів суміжних систем (у тому числі суміжних газовидобувних підприємств) або інших суб’єктів, безпосередньо підключених до газотранспортної системи з використанням автоматичних потокових приладів (автоматичних хроматографів та вологомірів) та/або вимірювальних хіміко-аналітичних лабораторій.\n\n{П ункт 5 глави 1 розділу III із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 615 від 28.04.2017 }\n\n6. Точки визначення ФХП (місця відбору проб) природного газу та періодичність проведення вимірювань при використанні для визначення ФХП вимірювальних хіміко-аналітичних лабораторій узгоджуються оператором газотранспортної системи з операторами суміжних систем, суміжними газовидобувними підприємствами або іншими суб’єктами, безпосередньо підключеними до газотранспортної системи, окремим протоколом.\n\nОператор ГТС повинен розробити, затвердити та розмістити на офіційному сайті відповідні маршрути визначення фізико-хімічних показників газу, в яких описано та схематично зображено маршрут переміщення газу від точки/точок визначення ФХП газу до точок входу або точок виходу до/з газотранспортної системи з відображенням місць відбору проб ФХП природного газу та/або встановлення автоматичних потокових приладів визначення ФХП газу.\n\n{ Пункт 6 глави 1 розділу III доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 84 від 26.01.2017 }\n\nМаршрут може бути розроблений як для однієї точки виходу ГТС, так і для групи точок виходу ГТС з однаковими ФХП газу.\n\n{ Пункт 6 глави 1 розділу III доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 84 від 26.01.2017 }\n\nУ випадку транспортування газу до точки виходу різними маршрутами складаються і затверджуються всі можливі маршрути.\n\n{ Пункт 6 глави 1 розділу III доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 84 від 26.01.2017 }\n\n{П ункт 6 глави 1 розділу III із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 615 від 28.04.2017 }\n\n7. Точки входу та точки виходу до/з газотранспортної системи, через які передається природний газ з максимальною витратою за стандартних умов, що перевищує 30000 м -3 /год, мають бути обладнані приладами, які на безперервній основі забезпечують контроль компонентного складу, теплоти згоряння та температури точки роси за вологою природного газу (зокрема автоматичними хроматографами та вологомірами), з можливістю дистанційного їх контролю та передачі даних підрозділам оператора газотранспортної системи. Для нових точок входу/виходу до/з газотранспортної системи, через які подається природний газ, норма щодо обладнання приладами, які на безперервній основі забезпечують контроль ФХП природного газу, є обов’язковою незалежно від величини об’єму передачі природного газу.\n\n8. У разі виходу з ладу автоматичних потокових приладів за погодженням з оператором газотранспортної системи допускається на період усунення несправності використання для визначення теплоти згоряння, компонентного складу газу та температури точки роси за вологою хіміко-аналітичних лабораторій.\n\n9. Періодичність визначення компонентного складу, теплоти згоряння та температури точки роси за вологою при використанні вимірювальних хіміко-аналітичних лабораторій повинна бути не рідше, ніж один раз на тиждень.\n\n10. До визначення ФХП допускаються вимірювальні хіміко-аналітичні лабораторії, що у встановленому законодавством порядку отримали право на виконання таких робіт.\n\n11. Для точок входу і точок виходу визначаються такі значення ФХП:\n\nкомпонентний склад;\n\nнижча та вища теплота згоряння;\n\nгустина газу;\n\nвміст сірководню та меркаптанової сірки;\n\nвміст механічних домішок;\n\nчисло Воббе;\n\nтемпература точки роси за вологою;\n\nтемпература точки роси за вуглеводнями.\n\n12. Визначення ФХП природного газу та відбір проб газу проводиться згідно з вимогами чинних нормативно-технічних документів. При цьому уповноважені представники оператора суміжних систем мають право бути присутніми під час відбору проб газу та/або при проведенні його аналізу з визначення ФХП.\n\n13. Природний газ, що подається в газотранспортну систему, повинен відповідати таким вимогам:\n\nвміст метану (C 1 ), мол. %\n\nмінімум\n\n90\n\nвміст етану (C 2 ), мол. %\n\nмаксимум\n\n7\n\nвміст пропану (C 3 ), мол. %\n\nмаксимум\n\n3\n\nвміст бутану (C 4 ), мол. %\n\nмаксимум\n\n2\n\nвміст пентану та інших більш важких вуглеводнів (C 5 +), мол. %\n\nмаксимум\n\n1\n\nвміст азоту (N 2 ), мол. %\n\nмаксимум\n\n5\n\nвміст вуглецю (CO 2 ), мол. %\n\nмаксимум\n\n2\n\nвміст кисню (O 2 ), мол. %\n\nмаксимум\n\n0,2\n\n{Абзац дев'ятий пункту 13 глави 1 розділу III із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 847 від 02.08.2022 }\n\nвища теплота згоряння (25 °C/20 °C)\n\nмінімум\n\n36,20 МДж/м -3 (10,06 кВт &sdot; год/м -3 )\n\nмаксимум\n\n38,30 МДж/м -3 (10,64 кВт &sdot; год/м -3 )\n\nвища теплота згоряння (25 °C/0 °C)\n\nмінімум\n\n38,85 МДж/м -3 (10,80 кВт &sdot; год/м -3 )\n\nмаксимум\n\n41,10 МДж/м -3 (11,42 кВт &sdot; год/м -3 )\n\nнижча теплота згоряння (25 °C/20 °C)\n\nмінімум\n\n32,66 МДж/м -3 (09,07 кВт &sdot; год/м -3 )\n\nмаксимум\n\n34,54 МДж/м -3 (09,59 кВт &sdot; год/м -3 )\n\nтемпература точки роси за вологою °С\n\nпри абсолютному тиску газу 3,92 МПа\n\nне перевищує мінус 8 (-8)\n\nтемпература точки роси за вуглеводнями\n\nпри температурі газу не нижче 0 °С\n\nне перевищує 0°С\n\nвміст механічних домішок:\n\nвідсутні\n\nвміст сірководню, г/м -3\n\nмаксимум 0,006\n\nвміст меркаптанової сірки, г/м -3\n\nмаксимум 0,02\n\nВизначені в цьому пункті вимоги до природного газу застосовуються у частині, що не суперечить вимогам, визначеним у технічному регламенті природного газу.\n\n{Пункт 13 глави 1 розділу III доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 847 від 02.08.2022 }\n\n14. ФХП у точках входу та виходу на міждержавних з’єднаннях повинні відповідати вимогам зовнішньоекономічних договорів, угодам про взаємодію та вимогам пункту 13 цієї глави.\n\nОператор газотранспортної системи щогодини зобов’язаний публікувати на своєму вебсайті значення числа Воббе та вищої теплоти згоряння для кожної точки входу/виходу на міждержавному з’єднанні.\n\n{Пункт 14 глави 1 розділу III в редакції Постанови Національної комісії, що здійснює державне регулювання у сферах енергетики та комунальних послуг № 1182 від 05.08.2025 }\n\n15. Оператор газотранспортної системи має право не приймати у точках входу в газотранспортну систему природний газ у випадках невідповідності ФХП газу параметрам, за недотримання яких типовим договором транспортування природного газу, затвердженого Регулятором, передбачено сплату додаткових плат.\n\n{П ункт 15 глави 1 розділу III в редакції Постанови Національної комісії, що здійснює державне регулювання у сферах енергетики та комунальних послуг № 615 від 28.04.2017 }\n\n16. Якщо природний газ, що не відповідає вимогам пункту 13 цієї глави, був завантажений в газотранспортну систему з причин, незалежних від оператора газотранспортної системи, оператор газотранспортної системи одержує від суб’єкта, який подав у газотранспортну систему неякісний газ, додаткову оплату, визначену в договорі транспортування.\n\n17. ФХП транспортованого природного газу у точках виходу повинні відповідати вимогам пункту 13 цієї глави, за винятком вимог щодо вмісту меркаптанової сірки.\n\n18. Якщо природний газ, що був переданий в фізичних точках виходу з газотранспортної системи, не відповідає вимогам, встановленим пунктом 17 цієї глави, оператор газотранспортної системи сплачує оператору газорозподільної системи, оператору газосховищ, суміжним газовидобувним підприємствам, прямому споживачу додаткову оплату, визначену в договорі транспортування.\n\n{Пункт 18 глави 1 розділу ІІІ в редакції Постанови Національної комісії, що здійснює державне регулювання у сферах енергетики та комунальних послуг № 773 від 23.04.2024 }\n\n19. Значення ФХП природного газу, що транспортується, визначається:\n\nдля точок, в яких були встановлені потокові засоби вимірювань, для кожної години;\n\nдля точок, які не були обладнані засобами вимірювання складу природного газу (не були встановлені хроматографи, вологоміри), на підставі останнього вимірювання, проведеного вимірювальною хіміко-аналітичною лабораторією.\n\n20. Місячні паспорти-сертифікати ФХП газу підлягають оприлюдненню на вебсайті оператора газотранспортної системи.\n\n21. Оператор газотранспортної системи надає операторам суміжних систем або іншим суб’єктам, безпосередньо підключеним до газотранспортної системи, оперативні дані ФХП природного газу за всіма узгодженими точками його визначення, який має містити такі чисельні значення:\n\nгустина газу;\n\nвміст азоту;\n\nвміст вуглекислого газу;\n\nтемпература точки роси за вологою;\n\nтемпература точки роси за вуглеводнями;\n\nчисло Воббе;\n\nсередньозважена вища теплота згоряння за минулу добу.\n\n{Абзац восьмий п ункту 21 глави 1 розділу III в редакції Постанови Національної комісії, що здійснює державне регулювання у сферах енергетики та комунальних послуг № 84 від 26.01.2017 }\n\n22. Газ, що подається споживачам, повинен бути одоризованим згідно з вимогами чинних нормативно-технічних документів. В окремих випадках, які визначаються угодами з операторами суміжних систем або іншими суб’єктами, що безпосередньо підключені до газотранспортної системи, допускається подача неодоризованого природного газу.\n\n23. Оператор газотранспортної системи є відповідальним за забезпечення оптимального режиму одоризації газу.\n\n2. Порядок обліку природного газу\n\n1. Приймання-передача природного газу у фізичних точках входу та точках виходу здійснюється виключно за наявності комерційного ВОГ (ПВВГ).\n\n2. Комерційний облік природного газу проводиться на комерційному ВОГ (ПВВГ) сторони, що передає природний газ. Якщо у сторони, що передає газ, відсутній комерційний ВОГ (ПВВГ), комерційний облік природного газу проводиться на комерційному ВОГ (ПВВГ) сторони, що приймає газ.\n\n3. Комерційний ВОГ (ПВВГ) у точці входу до газотранспортної системи має бути розташований у точці приєднання, яка має співпадати з межею балансової належності між операторами суміжних систем або іншими суб’єктами, безпосередньо підключеними до газотранспортної системи. У випадку, якщо комерційний ВОГ (ПВВГ) у точці входу до газотранспортної системи не розташований у точці приєднання, яка має співпадати з межею балансової належності між операторами суміжних систем або іншими суб’єктами, безпосередньо підключеними до газотранспортної системи, власник комерційного ВОГ (ПВВГ) передає оператору газотранспортної системи на обслуговування на підставі договору відповідну інфраструктуру від комерційного ВОГ (ПВВГ) до межі балансової належності, який передбачає покриття відповідних витрат оператора газотранспортної системи.\n\n4. На газорозподільній станції комерційні ВОГ (ПВВГ) можуть бути встановлені на газопроводі високого тиску до вузла редукування, а на газопроводі низького тиску після вузла редукування.\n\n5. Якщо комерційні ВОГ (ПВВГ), у тому числі прикордонні ГВС (ПВВГ) як у точці входу, так і точці виходу розташовані до (після) межі балансової належності, обсяг переданого газу зменшується (збільшується) на розрахункову величину виробничо-технологічних витрат на ділянці між цим комерційним ВОГ (ПВВГ) і межею балансового розподілу суміжних суб’єктів господарювання.\n\n6. Якщо після комерційного ВОГ (ПВВГ) на газорозподільній станції здійснюється відбір газу на газоспоживаюче обладнання оператора газотранспортної системи (котли опалення чи підігрівачі газу), це обладнання має бути забезпечене окремим вузлом обліку газу відповідно до вимог чинного законодавства.\n\n7. Обсяги інших виробничо-технологічних витрат природного газу після комерційного вузла обліку газу на газорозподільних станціях, у тому числі на газорегулюючому обладнанні, запобіжних пристроях, скидних клапанах, продувних свічках тощо, визначаються за результатами інструментального визначення обсягів виробничо-технологічних витрат, що провадиться за графіком або розрахунком погодженими сторонами, у порядку, визначеному в Технічній угоді.\n\n{Пункт 7 глави 2 розділу III із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 621 від 17.03.2020 }\n\n8. Вимоги до складових частин вузла обліку природного газу, правил експлуатації приладів обліку, порядку вимірювання його обсягів та визначення якості визначаються технічними регламентами та нормами, правилами і стандартами, які встановлюються і затверджуються центральним органом виконавчої влади, що забезпечує формування та реалізацію державної політики в нафтогазовому комплексі.\n\n9. Особливості обліку природного газу в точках входу та точках виходу між оператором газотранспортної системи та операторами суміжних систем або іншими суб'єктами, безпосередньо підключеними до газотранспортної системи, регулюються Кодексом та технічною угодою, що укладається між вказаними суб'єктами (далі - технічна угода), яка не може суперечити вимогам Кодексу.\n\n{Пункт 9 глави 2 розділу III в редакції Постанови Національної комісії, що здійснює державне регулювання у сферах енергетики та комунальних послуг № 621 від 17.03.2020 }\n\n10. Для точок входу і точок виходу визначаються значення обсягу газу в одиницях об’єму (м -3 ) та енергетичних одиницях (МВт·год):\n\n{Абзац перший п ункту 10 глави 2 розділу III в редакції Постанови Національної комісії, що здійснює державне регулювання у сферах енергетики та комунальних послуг № 84 від 26.01.2017 }\n\nобсяг природного газу за годину;\n\nобсяг природного газу за добу;\n\nобсяг природного газу за місяць;\n\nФХП газу;\n\nтиск газу.\n\n11. Обсяг енергії природного газу розраховується шляхом перемноження виміряного об’єму газу, зведеного до стандартних умов, на значення середньозваженої вищої теплоти згоряння газу за цей період:\n\nде:\n\n-\n\nобсяг енергії газу, (МВт·год);\n\n-\n\nоб’єм газу, зведений до стандартних умов, (тис. м -3 );\n\n-\n\nсередньозважена вища теплота згоряння газу, (кВт·год/м -3 ).\n\nПри використанні потокового хроматографа вища теплота згоряння за годину є середнім арифметичним від проведених вимірювань за годину.\n\nВимірювання теплоти згоряння проводиться відповідно до вимог глави 1 Розділу ІІІ.\n\nОбсяг енергії природного газу, що проходить через комерційний ВОГ, який розташований на маршруті, який обладнаний потоковими ЗВТ визначення ФХП газу, може визначатися:\n\nв автоматичному режимі з використанням коректорів або обчислювачів об’єму газу з функцією розрахунку енергії природного газу, які отримують дані безпосередньо з потокових ЗВТ визначення ФХП газу;\n\nу напівавтоматичному режимі з використанням спеціалізованих програм на основі середніх значень теплоти згоряння за годину з потокових ЗВТ визначення ФХП газу та об’єму газу за годину з коректорів/обчислювачів об’єму газу.\n\nОбсяг енергії природного газу, що проходить через комерційний ВОГ, який розташований на маршруті, де визначення ФХП газу проводиться з використанням вимірювальних хіміко-аналітичних лабораторій, може визначатися:\n\nу напівавтоматичному режимі з використанням коректорів або обчислювачів об’єму газу з функцією розрахунку енергії природного газу на основі значення вищої теплоти згоряння, що вводиться до обчислювача/коректора з використанням спеціалізованих програм як умовно-постійний параметр, та об’єму газу за період розрахунку;\n\nу напівавтоматичному режимі з використанням спеціалізованих програм на основі значення вищої теплоти згоряння, що дорівнює останньому визначеному значенню вищої теплоти згоряння, та об’єму газу за годину з коректорів/обчислювачів об’єму газу (при цьому, вищезгадане значення вищої теплоти згоряння використовується для розрахунку, починаючи з години, наступної за годиною, під час якої до обчислювача/коректора з використанням спеціалізованих програм внесені, як умовно-постійні, параметри значення густини газу, вмісту азоту та діоксиду вуглецю).\n\n{П ункт 11 глави 2 розділу III в редакції Постанови Національної комісії, що здійснює державне регулювання у сферах енергетики та комунальних послуг № 84 від 26.01.2017 }\n\n12. Обсяг природного газу за добу, як в одиницях об’єму, так і одиницях енергії, визначається як сума погодинних обсягів природного газу.\n\n{П ункт 12 глави 2 розділу III із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 84 від 26.01.2017 }\n\n13. Обсяг природного газу за місяць, як в одиницях об’єму, так і одиницях енергії, визначається як сума добових обсягів природного газу.\n\n{П ункт 13 глави 2 розділу III із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 84 від 26.01.2017 }\n\n14. Вища теплота згоряння за добу є середньозваженим значенням вищої теплоти згоряння за кожну годину доби розраховується за формулою:\n\nде:\n\n-\n\nсередньозважене значення вищої теплоти згоряння за добу;\n\n-\n\nзначення вищої теплоти згоряння за і-ту годину;\n\n-\n\nоб’єм газу за годину.\n\nВища теплота згоряння за місяць є середньозваженим значенням вищої теплоти згоряння за кожну добу і розраховується за формулою:\n\nде:\n\n-\n\nсередньозважене значення вищої теплоти згоряння за місяць;\n\n-\n\nсередньозважене значення вищої теплоти згоряння за і-ту добу;\n\n-\n\nоб’єм газу за добу.\n\n{П ункт 14 глави 2 розділу III в редакції Постанови Національної комісії, що здійснює державне регулювання у сферах енергетики та комунальних послуг № 84 від 26.01.2017 }\n\n{П ункт 15 глави 2 розділу III виключено на підставі Постанови Національної комісії, що здійснює державне регулювання у сферах енергетики та комунальних послуг № 84 від 26.01.2017 }\n\n15. Вимоги до технічних рішень, які застосовуються при будівництві, реконструкції чи капітальному ремонті комерційних ВОГ (ПВВГ), визначаються:\n\nдля комерційних ВОГ (ПВВГ), що знаходяться у власності оператора газотранспортної системи, - оператором газотранспортної системи;\n\nдля комерційних ВОГ (ПВВГ), що знаходяться не у власності оператора газотранспортної системи, - технічними умовами, що видаються оператором газотранспортної системи.\n\n16. Введення в експлуатацію власником нового або реконструйованого комерційного ВОГ (ПВВГ) проводиться не раніше ніж за 10 робочих днів з дати повідомлення представників оператора суміжних систем або інших суб’єктів, безпосередньо підключених до газотранспортної системи про проведення перевірки готовності вводу комерційного ВОГ (ПВВГ) до експлуатації з оформленням двостороннього акта. Повідомлення повинне містити дату, час та місце проведення перевірки готовності вводу комерційного ВОГ (ПВВГ). Введення в експлуатацію комерційного ВОГ (ПВВГ) проводиться у присутності інженерно-технічного персоналу власника комерційного ВОГ (ПВВГ) у дату, вказану в повідомленні.\n\n17. Якщо на дату, вказану у письмовому повідомленні, представник оператора суміжних систем або інших суб’єктів, безпосередньо підключених до газотранспортної системи, не з’явився для введення комерційного ВОГ (ПВВГ) в експлуатацію, то власник комерційного ВОГ (ПВВГ) має право скласти акт введення в експлуатацію комерційного ВОГ (ПВВГ) в односторонньому порядку з позначкою в акті, що представник оператора суміжних систем або інших суб’єктів, безпосередньо підключених до газотранспортної системи, для участі у введенні комерційного ВОГ (ПВВГ) в експлуатацію не з’явився. Копію одностороннього акта оператор газотранспортної системи надсилає Регулятору.\n\n18. У разі відповідності комерційного ВОГ (ПВВГ) вимогам технічних регламентів та норм, правил і стандартів, що підтверджується уповноваженими на це організаціями, оператор суміжної системи або інших суб’єктів, безпосередньо підключених до газотранспортної системи, не може відмовити власнику комерційного ВОГ (ПВВГ) у підписанні акта введення ВОГ (ПВВГ) у комерційну експлуатацію.\n\n19. Власник комерційного ВОГ (ПВВГ) забезпечує його безперебійне та надійне функціонування і здійснює невідкладні заходи щодо відновлення працездатності ВОГ (ПВВГ) з наступним інформуванням оператора суміжної системи каналами диспетчерського зв’язку. Капітальний, поточний ремонт, технічне обслуговування ВОГ (ПВВГ), що потребує втручання у роботу вимірювальних систем, здійснюється його власником за письмовим повідомленням оператора суміжної системи без попереднього погодження з ним технічних рішень шляхом складання двостороннього протоколу (акта) про проведення таких робіт.\n\n20. Суб’єкт ринку природного газу, на балансі якого перебувають комерційні або дублюючі ВОГ (ПВВГ), забезпечує їх належний технічний стан, своєчасне внесення інформації про ФХП природного газу в обчислювачі/коректорі.\n\n21. На комерційному ВОГ (ПВВГ) вимірювання об’єму газу проводяться з використанням електронних обчислювачів/коректорів об’єму газу. Програмне забезпечення обчислювачів/коректорів та результати вимірювання об’єму газу повинні бути захищені від несанкціонованого втручання.\n\n22. Порядок проведення спільних перевірок комерційних ВОГ (ПВВГ), порядок взаємодії сторін при виникненні позаштатних ситуацій, порядок вирішення спорів з питань визначення кількості транспортованого природного газу та його ФХП визначаються згідно з вимогами цього розділу та правил про безпеку постачання природного газу.\n\n23. Для підвищення надійності вимірювань об’єму природного газу через комерційні ВОГ (ПВВГ) оператор суміжних систем або інші суб’єкти, безпосередньо підключені до газотранспортної системи, мають право встановлювати на комерційному ВОГ (ПВВГ) дублюючі автоматичні обчислювачі/коректори та/або побудувати дублюючий ВОГ (ПВВГ) за межами балансової належності власника комерційного ВОГ (ПВВГ).\n\n24. Установлення дублюючих обчислювачів/коректорів або вузлів обліку газу здійснюється відповідно до погоджених власником комерційного ВОГ (ПВВГ) технічного завдання та робочого проєкту. У проєкті дублюючого ВОГ (ПВВГ) відображаються потоки газу, межі балансової належності, розташування засобів вимірювальної техніки, газоспоживаючого чи газорегулюючого обладнання, їх послідовність, комутаційні з’єднання тощо. Установлення дублюючих обчислювачів/коректорів або вузлів обліку газу не повинно впливати на роботу комерційного ВОГ.\n\n25. Введення дублюючих обчислювачів/коректорів або дублюючих ВОГ (ПВВГ) в експлуатацію оформлюється двостороннім актом. У разі встановлення дублюючих обчислювачів/коректорів або ВОГ (ПВВГ) сторони мають рівні права на отримання вихідної інформації та доступ до дублюючих вимірювальних комплексів.\n\n3. Порядок перевірок, повірок, експертиз вузлів обліку газу\n\n1. Суб’єкт, який приймає природний газ у точці виходу чи входу, має право контролювати правильність експлуатації комерційного ВОГ (ПВВГ), здійснювати його контрольний огляд та/або технічну перевірку (калібрування) згідно з річними графіками, погодженим суб’єктом, який передає природний газ.\n\n2. У разі необхідності позачергового контрольного огляду та/або технічної перевірки, повірки (калібрування) комерційного ВОГ (ПВВГ) суб’єкт, який приймає/передає природний газ, письмово доводить це до відома власника комерційного ВОГ (ПВВГ). Перевірка проводиться у присутності інженерно-технічного персоналу власника ВОГ (ПВВГ) не пізніше ніж у 5-денний строк з дня надходження письмового повідомлення.\n\n3. Оператор газотранспортної системи та суб’єкт, який приймає/передає природний газ, мають право здійснювати періодичні та позачергові перевірки комерційного ВОГ (ПВВГ) у присутності інженерно-технічного персоналу власника комерційного ВОГ (ПВВГ) у робочий час.\n\n4. У випадку виявлення недоліків, що впливають на правильність визначення кількості та якості газу, оператор газотранспортної системи/суб’єкт, який приймає/передає природний газ, роблять записи в журналі та спільно з власником комерційного ВОГ (ПВВГ) складають двосторонній акт.\n\n5. Якщо у погоджені терміни, визначені річними графіками контрольних оглядів та/або технічних перевірок, повірок (калібрування), представник(и) оператора суміжної системи або інших суб’єктів, безпосередньо підключених до газотранспортної системи, не з’явився(лися) на комерційний ВОГ (ПВВГ) для участі у проведенні перевірки комерційного вузла обліку газу або повірки (калібрування) засобів вимірювальної техніки (далі - ЗВТ), то власник комерційного ВОГ (ПВВГ) може самостійно розпломбувати систему обліку, забезпечити проведення перевірки, повірки (калібрування) та скласти протокол перевірки, повірки (калібрування), в якому зазначити, що представник оператора суміжної системи для проведення перевірки, повірки (калібрування) не з’явився.\n\n6. У випадку позаштатної ситуації (вихід з ладу вимірювального перетворювача, обчислювача, системи живлення та іскрозахисту) власник комерційного ВОГ (ПВВГ) має терміново вжити заходів щодо забезпечення нормальної роботи комерційного ВОГ (ПВВГ), про що повідомляє оператора суміжної системи або інших суб’єктів, безпосередньо підключених до газотранспортної системи диспетчерськими каналами зв’язку, та може в односторонньому порядку проводити відновлювальні роботи (калібрування, налагодження, техобслуговування ЗВТ і приладів) з попереднім розпломбуванням системи обліку.\n\n7. Між оператором газотранспортної системи та оператором суміжної системи або іншими суб’єктами, безпосередньо підключеними до газотранспортної системи, погоджується графік періодичної перевірки стану приладів для визначення ФХП природного газу в місцях визначення ФХП.\n\n8. У разі необхідності позачергової перевірки стану визначення ФХП газу оператора суміжної системи або інших суб’єктів, безпосередньо підключених до газотранспортної системи, письмово доводить це до відома власника комерційного ВОГ (ПВВГ) із зазначенням місця, в якому має бути здійснений контрольний відбір проби газу та часу здійснення цих заходів. Перевірка проводиться у присутності інженерно-технічного персоналу власника комерційного ВОГ (ПВВГ) не пізніше ніж у 5-денний строк з дня надходження письмового повідомлення.\n\n4. Порядок ведення обліку газу в разі тимчасової несправності або виведення комерційного ВОГ (ПВВГ) з експлуатації\n\n1. Комерційний ВОГ (ПВВГ) може тимчасово бути виведений з експлуатації на період проведення повірки, перевірки, капітального, поточного ремонту, ліквідації аварійних ситуацій або технічного обслуговування.\n\n2. При виведенні з експлуатації комерційних ВОГ (ПВВГ) кількість поданого газу за звітний період визначається за показами дублюючих обчислювачів/коректорів або дублюючих ВОГ (у разі їх введення в експлуатацію), а за їх відсутності - відповідно до пунктів 4-6 цієї глави.\n\n3. У разі пошкодження пломби на комерційному ВОГ (ПВВГ) інша сторона має право вимагати визначення кількості газу за поточний місяць на підставі показів дублюючого ВОГ (ПВВГ).\n\n4. Якщо вимірювання не проводились за період не більше 3-х годин, кількість газу визначається на підставі середньогодинних значень за 3 години до виводу з експлуатації та 3 годин після відновлення нормального режиму за умови транспортування газу.\n\n5. Якщо вимірювання не проводились терміном до трьох діб, кількість газу визначається за середньогодинними даними попередніх трьох діб.\n\n6. Якщо вимірювання не проводились терміном більше трьох діб, обсяг газу визначається за даними попередніх трьох аналогічних періодів або технічною угодою.\n\n5. Порядок вирішення спірних питань щодо обсягу та ФХП переданого/прийнятого газу\n\n1. Усі спори (розбіжності), які виникають при здійсненні обліку природного газу, у тому числі визначення добового чи місячного обсягу та ФХП поданого газу, повинні вирішуватись шляхом переговорів.\n\n2. Якщо сторона, що приймає/передає природний газ, не погоджується з визначенням добового чи місячного обсягу та ФХП поданого газу, то вона повинна заявити про це іншій стороні, що приймає/передає природний газ, протягом п’яти днів з дати оформлення акта або іншого документа, що підтверджує значення обсягу та ФХП поданого (прийнятого) газу.\n\n3. У разі виникнення між сторонами спірних питань щодо результатів вимірювань обсягу природного газу або технічних, у тому числі метрологічних характеристик засобів вимірювальної техніки, сторони, що приймає/передає природний газ, мають право вимагати проведення експертної повірки засобів вимірювальної техніки. Якщо результати повірки негативні, оплата за проведення експертної повірки проводиться власником цих приладів, при позитивних результатах повірки - суб’єктом, який вимагав проведення експертної повірки.\n\n4. У разі неможливості досягнення згоди (у тому числі на підставі результатів проведеної експертної повірки) шляхом переговорів пред’явлені спірні питання передаються на розгляд до суду.\n\n5. До врегулювання розбіжностей та прийняття рішення суду обсяг переданого (прийнятого) газу встановлюється відповідно до результатів вимірювань комерційного ВОГ (ПВВГ).\n\n6. Порядок обміну даними про виміряні обсяги газу та організація системи збору передачі даних\n\n{Абзац перший пункту 1 глави 6 розділу III виключено на підставі Постанови Національної комісії, що здійснює державне регулювання у сферах енергетики та комунальних послуг № 1437 від 27.12.2017 }\n\n1. До 5-го числа місяця, наступного за звітним, власник комерційного ВОГ (ПВВГ) надає іншій стороні, яка приймає/передає природний газ, в електронному вигляді інформацію, яка міститься в погодинних роздруківках, у повному обсязі (об'єм та ФХП газу, характер і тривалість аварійних ситуацій та втручань).\n\n{П ункт 1 глави 6 розділу III в редакції Постанови Національної комісії, що здійснює державне регулювання у сферах енергетики та комунальних послуг № 84 від 26.01.2017 }\n\n2. За домовленістю сторін, які здійснюють приймання-передачу природного газу, оператор газотранспортної системи може надавати інформацію про кількість та обсяг газу у точках входу та точках виходу шляхом її оприлюднення на своєму вебсайті. В іншому разі сторона, яка приймає газ у точці входу або точці виходу, має право на безперервне отримання інформації в електронному вигляді відповідно до розробленого проєкту системи передачі даних (обладнання, лінії зв’язку), погодженого з власником комерційного вузла обліку. На підставі погодженого проєкту сторона, яка приймає газ, забезпечує придбання, установлення та налагодження системи передачі даних. Інформація надається з персональної електронної обчислювальної машини підрозділу оператора газотранспортної системи, до якої надходить інформація з обчислювачів та коректорів.\n\n3. Оператор газотранспортної системи, оператори суміжних систем та інші суб’єкти, що безпосередньо підключені до газотранспортної системи, погоджують періодичність та умови надання доступу до телеметричних даних із систем телеметрії у технічних угодах.\n\n4. Якщо певна точка входу або виходу не обладнана системою телеметрії або виникла аварія системи телеметрії, необхідні дані будуть передаватися у спосіб, установлений в цій главі або в технічних угодах.\n\n5. При новому приєднанні оператор газотранспортної системи визначає вимоги до встановлення систем телеметрії та доступу до телеметричних даних операторам суміжних систем та іншим суб’єктам, безпосередньо підключеним до газотранспортної системи, при приєднанні до газотранспортної системи у відповідних технічних умовах на нових приєднаннях.\n\n6. У разі якщо оператор газотранспортної системи не є власником або користувачем на комерційного ВОГ (ПВВГ), він має право:\n\nвстановити в цьому пункті телеметричні пристрої, які служать для передачі даних вимірювань, при цьому право власності на встановлені телеметричні пристрої буде мати сторона, яка їх встановила;\n\nотримувати дані вимірювань з установленої інформаційної телеметричної системи.\n\n7. У разі виникнення аварії системи телеметрії повідомлення про цю аварію іншим сторонам, що користуються телеметричними даними, є обов’язком суб’єкта, який експлуатує телеметричні пристрої. Власник або користувач пункту зобов’язаний передати іншій стороні, що користується телеметричними даними, інформацію про виникнення аварії не пізніше наступного робочого дня, якщо інший термін не встановлено в технічній угоді.\n\n7. Документальне оформлення приймання-передачі природного газу\n\n1. Порядок приймання-передачі природного газу в точках входу та точках виходу на міждержавному з’єднанні визначається відповідною угодою про взаємодію між оператором газотранспортної системи та оператором суміжної газотранспортної системи.\n\nЗамовник послуг транспортування разом з оператором суміжної газотранспортної системи та оператором газотранспортної системи укладають до 5-го числа наступного місяця акти приймання-передачі газу на обсяги, які замовник послуг транспортування отримав або направив у точках входу та точках виходу на міждержавному з’єднанні за цей газовий місяць.\n\n2. Оформлення актів приймання-передачі природного газу між оператором газотранспортної системи та суміжним газовидобувним підприємством, оператором суміжної системи або прямим споживачем здійснюється відповідно до вимог цього розділу, технічної угоди та з урахуванням такого:\n\n{Абзац перший п ункту 2 глави 7 розділу III із змінами, внесеними згідно з Постановами Національної комісії, що здійснює державне регулювання у сферах енергетики та комунальних послуг № 615 від 28.04.2017 , № 621 від 17.03.2020 }\n\n1) приймання-передача природного газу між оператором газотранспортної системи та суміжним газовидобувним підприємством оформлюється актами приймання-передачі, що підписуються представниками цих сторін не пізніше 5-го числа місяця, наступного за звітним. Якщо до мереж суміжного газовидобувного підприємства підключені інші газовидобувні підприємства, суміжне газовидобувне підприємство зобов'язане в додатку до акта приймання-передачі природного газу деталізувати загальний обсяг газу по всіх газовидобувних підприємствах, які через його мережі подають газ до газотранспортної системи, а також по оператору газотранспортної системи (для обсягів природного газу, який передається оператором газотранспортної системи у точці виходу до суміжного газовидобувного підприємства та відбирається оператором газотранспортної системи у точці входу від суміжного газовидобувного підприємства (через мережі якого може передаватися природний газ іншого газовидобувного підприємства чи групи газовидобувних підприємств));\n\n{Підпункт 1 п ункту 2 глави 7 розділу III в редакції Постанови Національної комісії, що здійснює державне регулювання у сферах енергетики та комунальних послуг № 615 від 28.04.2017 ; із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 773 від 23.04.2024 }\n\n2) приймання-передача природного газу між оператором газотранспортної системи та оператором LNG оформлюється актами приймання-передачі, що підписуються представниками цих сторін не пізніше 5-го числа місяця, наступного за звітним;\n\n3) приймання-передача природного газу між оператором газотранспортної системи та оператором газосховища оформлюється актами приймання-передачі, що підписуються представниками цих сторін не пізніше 5-го числа місяця, наступного за звітним;\n\n4) приймання-передача природного газу між оператором газотранспортної системи та оператором газорозподільної системи відбувається в точках комерційного обліку газу на газорозподільних станціях і оформлюється актами приймання-передачі, що підписуються представниками цих сторін не пізніше 5-го числа місяця, наступного за звітним;\n\n5) приймання-передача природного газу між оператором газотранспортної системи та прямим споживачем відбувається в точках комерційного обліку газу і оформлюється актами приймання-передачі, що підписуються представниками цих сторін не пізніше 5-го числа місяця, наступного за звітним.\n\n3. Розбіжності у частині обсягу прийнятого/переданого природного газу врегульовуються відповідно до умов цього Кодексу, технічної угоди, а у разі недосягнення згоди - в суді.\n\n{П ункт 3 глави 7 розділу III із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 621 від 17.03.2020 }\n\n4. До винесення остаточного судового рішення обсяг переданого (прийнятого) газу встановлюється відповідно до показань комерційного вузла обліку газу.\n\n5. Власник комерційного ВОГ (ПВВГ) повинен скласти та надати іншій стороні до 5-го числа місяця, наступного за звітним, місячний паспорт-сертифікат фізико-хімічних характеристик газу, в якому вказуються всі ФХП, що підлягають контролю відповідно до пункту 13 глави 1 цього розділу, у тому числі середньозважене значення вищої теплоти згоряння за місяць (у кВт·год/м -3 з розрядністю відображення два знаки після цілої частини).\n\n{П ункт 5 глави 7 розділу III в редакції Постанови Національної комісії, що здійснює державне регулювання у сферах енергетики та комунальних послуг № 84 від 26.01.2017 }\n\n{Пункт 6 глави 7 розділу III виключено на підставі Постанови Національної комісії, що здійснює державне регулювання у сферах енергетики та комунальних послуг № 773 від 23.04.2024 }\n\n{Пункт 7 глави 7 розділу III виключено на підставі Постанови Національної комісії, що здійснює державне регулювання у сферах енергетики та комунальних послуг № 773 від 23.04.2024 }\n\n{Пункт 8 глави 7 розділу III виключено на підставі Постанови Національної комісії, що здійснює державне регулювання у сферах енергетики та комунальних послуг № 773 від 23.04.2024 }\n\n6. До 8-го числа наступного місяця газовидобувне підприємство та суміжне газовидобувне підприємство надають оператору газотранспортної системи звіт про фактичний видобуток (виробництво) природного газу за цей газовий місяць.\n\n{П ункт глави 7 розділу III в редакції Постанови Національної комісії, що здійснює державне регулювання у сферах енергетики та комунальних послуг № 615 від 28.04.2017 ; із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1021 від 08.06.2023 }\n\n7. До 8-го числа наступного місяця надають оператору газотранспортної системи:\n\n{Підпункт 1 п ункту глави 7 розділу III виключено на підставі Постанови Національної комісії, що здійснює державне регулювання у сферах енергетики та комунальних послуг № 615 від 28.04.2017 }\n\n1) оператор установки LNG на підставі актів приймання-передачі газу, оформлених згідно з підпунктом 2 пункту 7 цієї глави, - зведені реєстри природного газу щодо обсягів газу, які було подано в точках входу до оператора газотранспортної системи за цей газовий місяць у розрізі замовників послуг транспортування;\n\n2) оператор газосховищ на підставі актів приймання-передачі газу, оформлених згідно з підпунктом 3 пункту 7 цієї глави, - зведені реєстри природного газу щодо обсягів газу, які було подано в точки входу та/або отримано в точках виходу за цей газовий місяць у розрізі замовників послуг транспортування.\n\nІнформація, зазначена в цьому пункті, надається згідно з формами оператора газотранспортної системи та розміщується на його вебсайті.\n\n8. Передача природного газу, поданого до газотранспортної системи між замовниками послуг транспортування, здійснюється у віртуальній торговій точці шляхом подання оператору газотранспортної системи торгових сповіщень відповідно до вимог глави 2 розділу XIV цього Кодексу.\n\n{Пункти 11 - 13 глави 7 розділу III замінено одним новим пунктом згідно з Постановою Національної комісії, що здійснює державне регулювання у сферах енергетики та комунальних послуг № 1437 від 27.12.2017 }\n\nIV. УМОВИ ВЗАЄМОДІЇ З ОПЕРАТОРОМ ГАЗОТРАНСПОРТНОЇ СИСТЕМИ, ПОРЯДОК ПРИСВОЄННЯ ЕІС-КОДІВ ТА ВИМОГИ ДО ІНФОРМАЦІЙНОЇ ПЛАТФОРМИ\n\n{Назва розділу IV в редакції Постанови Національної комісії, що здійснює державне регулювання у сферах енергетики та комунальних послуг № 1437 від 27.12.2017 }\n\n1. Умови взаємодії з оператором газотранспортної системи\n\n1. Взаємовідносини між суміжними операторами газотранспортних систем регулюються угодою, укладеною відповідно до вимог цього Кодексу та Регламенту Комісії (ЄС) № 2015/703 від 30 квітня 2015 року, яким запроваджується кодекс мереж щодо правил взаємодії та обміну даними.\n\n{П ункт 1 глави 1 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 370 від 11.02.2020 }\n\n2. Правовідносини між оператором газотранспортної системи та оператором установки LNG / оператором газосховища / газовидобувним підприємством /оператором газорозподільної системи / прямим споживачем щодо одержання доступу до потужності, надання послуг із транспортування, у тому числі вчинення дій з врегулювання добових небалансів у газотранспортній системі, регулюються договором транспортування природного газу, укладеним відповідно до Типового договору транспортування природного газу , затвердженого постановою Національної комісії, що здійснює державне регулювання у сферах енергетики та комунальних послуг, від 30 вересня 2015 року № 2497.\n\n{Абзац перший пункту 2 глави 1 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1437 від 27.12.2017 }\n\nВзаємовідносини стосовно визначення ФХП, правил обліку, приймання-передачі природного газу тощо регулюються положеннями цього Кодексу та технічною угодою, укладеною між оператором газотранспортної системи та оператором установки LNG/оператором газосховища/суміжним газовидобувним підприємством/оператором газорозподільної системи/прямим споживачем, яка передбачає:\n\n{Абзац другий п ункту 2 глави 1 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 615 від 28.04.2017 ; із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 621 від 17.03.2020 }\n\nзасади обміну інформацією, у тому числі специфікаціями у форматі даних і протоколів, які дають можливість співпраці із системою обміну інформацією оператора газотранспортної системи;\n\nустановлення граничнодопустимих значень мінімального та максимального тиску газу;\n\nпорядок визначення кількості природного газу та порядок визначення фізико-хімічних показників природного газу;\n\nпорядок обмеження (припинення) транспортування природного газу у випадку невідповідності фізико-хімічним показникам, зазначеним у цьому Кодексі;\n\nпорядок перевірки, повірки (у тому числі спільної) комерційних вузлів обліку газу;\n\nпорядок надання доступу до телеметричних та вимірювально-розрахункових даних;\n\nпорядок отримання вихідної інформації від комерційного (дублюючого) вузла обліку;\n\nзобов’язання стосовно передачі прогнозних обсягів закачування та відбору природного газу у терміни і на засадах, визначених у Кодексі (для оператора газосховища);\n\nпорядок надання відомостей, необхідних для проведення розподілу планових обсягів транспортування замовникам послуг транспортування в точках входу/виходу;\n\nпорядок узгодження графіків та порядок проведення ремонтних робіт і робіт з модернізації, які мають вплив на умови роботи суміжних систем;\n\nпорядок дій на випадок виникнення перебоїв у роботі суміжних систем;\n\nпорядок повідомлення про аварії та порядок взаємодії сторін у разі їх виникнення;\n\nпорядок взаємодії та контактні дані диспетчерських служб оператора газотранспортної системи та оператора газосховищ;\n\nпорядок обміну інформацією стосовно запланованих інвестицій, які мають вплив на умови роботи суміжних систем (для операторів суміжних систем);\n\nпорядок врегулювання спорів;\n\nперелік комерційних та/або дублюючих вузлів обліку газу, встановлених у фізичних точках входу/виходу до/з газотранспортної системи, які визначаються технічною угодою;\n\n{П ункт 2 глави 1 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 621 від 17.03.2020 }\n\n3. Оператор газорозподільної системи зобов’язаний укласти договір постачання природного газу з постачальником для покриття об’ємів (обсягів) втрат та виробничо-технологічних витрат природного газу та у відносинах з оператором газотранспортної системи діє як споживач, крім випадку закупівлі природного газу відповідно до положення про покладення спеціальних обов’язків на суб’єктів ринку природного газу для забезпечення загальносуспільних інтересів у процесі функціонування ринку природного газу.\n\nПри наявності діючого постачальника оператор газорозподільної системи також має право закуповувати природний газ у власника природного газу (у тому числі ГДП, ВБГ, оптового продавця) для покриття об’ємів (обсягів) втрат та виробничо-технологічних витрат природного газу. У такому випадку оператор газорозподільної системи у відносинах з оператором газотранспортної системи діє як замовник послуг транспортування з урахуванням особливостей, визначених цим Кодексом.\n\nПри використанні природного газу на власні потреби для власної господарської діяльності оператор газорозподільної системи є споживачем.\n\n{Главу 1 розділу IV доповнено новим пунктом згідно з Постановою Національної комісії, що здійснює державне регулювання у сферах енергетики та комунальних послуг № 1445 від 01.09.2021 ; в редакції Постанови Національної комісії, що здійснює державне регулювання у сферах енергетики та комунальних послуг № 182 від 31.01.2023 }\n\n2. Порядок присвоєння ЕІС-кодів суб’єктам ринку природного газу\n\n1. З метою уніфікації та однозначної ідентифікації суб’єктів ринку природного газу та точок комерційного обліку, розміщених на об’єктах газової інфраструктури, та для забезпечення спрощення процедур зміни постачальників природного газу та електронного обміну даними між суб’єктами ринку природного газу, на національному рівні використовується система кодування, рекомендована Європейською мережею операторів газотранспортних систем (ENTSOG).\n\nДля кодування використовується ЕІС-код.\n\nНа ринку природного газу використовуються ЕІС-коди, що присвоєні відповідно до регламенту EIC-схеми для кодування та ідентифікації в енергетиці.\n\nКожному суб’єкту ринку природного газу та/або точці комерційного обліку може бути присвоєно лише один ЕІС-код, крім операторів газорозподільних систем, яким присвоюються окремі EIC-коди для обліку природного газу на власні потреби, а також покриття об’ємів (обсягів) втрат та виробничо-технологічних витрат природного газу в газорозподільній системі.\n\n{Абзац четвертий пункту 1 глави 2 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1445 від 01.09.2021 }\n\nСхема ідентифікації вимагає, щоб присвоєні ЕІС-коди були унікальними та незмінними протягом довгого періоду часу.\n\n2. ЕІС-коди, видані уповноваженим органом їх видачі за межами України, місцевим видавничим бюро, є дійсними на території України та приймаються оператором газотранспортної системи.\n\n3. ЕІС-код являє собою фіксовану за довжиною послідовність алфавітно-цифрових символів (16 позицій), яка складається з таких атрибутів:\n\n01\n\n02\n\n03\n\n04\n\n05\n\n06\n\n07\n\n08\n\n09\n\n10\n\n11\n\n12\n\n13\n\n14\n\n15\n\n16\n\nКод ідентифікації суб’єкта ринку природного газу відповідної групи (у тому числі прямого споживача, оператора газорозподільних систем) або код комерційної точки обліку\n\nКоди групи:\n\n00-00 - споживачі оператора газотранспортної системи та точки комерційного обліку оператора газотранспортної системи;\n\n01-89 - оператори газорозподільних систем, споживачі оператора газорозподільних систем та точки обліку;\n\n90-90 - оператори газосховищ;\n\n91-91 - оператори установки LNG;\n\n92-92 - суб’єкти ринку природного газу, що займаються видобутком (виробництвом) природного газу;\n\n93-93 - суб’єкти ринку природного газу, що займаються оптовою купівлею, продажем або постачанням природного газу;\n\n94-WW - інше або резерв\n\nКоди типу об’єкта:\n\nХ - суб’єкт ринку природного газу;\n\nZ - точка комерційного обліку;\n\nY - географічна або економічна зона;\n\nW - об’єкти з фізичним місцем розташування;\n\nV - фізичне або логічне місцезнаходження\n\nКоди видавничого бюро:\n\nцентральне видавниче бюро;\n\nмісцеве видавниче бюро\n\nСимвол контрольної суми EIC-коду формується як згортка перших 15 позицій коду\n\nКод видавничого бюро - атрибут унікального коду, що ідентифікує:\n\nцентральне видавниче бюро - адміністративна структура, яка входить до складу ENTSOG та відповідає за видачу ЕІС-кодів компаніям, що здійснюють транскордонне транспортування (продаж) природного газу;\n\nмісцеве видавниче бюро - оператор газотранспортної системи, що видає ЕІС-коди суб’єктам ринку природного газу в Україні (видає національні ЕІС-коди).\n\nКод типу об’єкта - атрибут, що характеризує тип об’єкта газового ринку:\n\nХ - суб’єкт ринку природного газу, який діє як окремий суб’єкт господарювання (оператор газотранспортної системи, оператор газорозподільної системи, оператор газосховища, оператор установки LNG, оптовий продавець, оптовий покупець, постачальник, споживач, замовник послуг транспортування, замовник послуг транспортування, розподілу, зберігання (закачування, відбір) природного газу, замовник послуги установки LNG, суб’єкт ринку природного газу, що займається видобутком (виробництвом) природного газу);\n\nZ - точка комерційного обліку, відносно якої визначаються та обліковуються значення об’ємів та обсягів транспортування, надходження, розподілу, передачі та споживання природного газу за певний період;\n\nY - географічна або економічна зона;\n\nW - об’єкти з фізичним місцем розташування, що мають використовуватися для виробництва, споживання або зберігання енергії (генераторні установки, виробничі підрозділи, термінали СПГ, газові сховища тощо);\n\nV - фізичне або логічне місцезнаходження, де розташовуються або могли б розташовуватися сторона або ІТ-система сторони (кінцеві точки, вузли тощо).\n\nКод групи суб’єктів ринку природного газу - визначений оператором газотранспортної системи класифікатор типів суб’єктів ринку природного газу в Україні:\n\n00-00 - споживачі, що приєднані до газотранспортної системи оператора та точки комерційного обліку оператора газотранспортної системи;\n\n01-89 - оператори газорозподільних систем, споживачі, приєднані до газорозподільних систем, та точки комерційного обліку в газорозподільній системі;\n\n90-90 - оператори газосховищ;\n\n91-91 - оператори установки LNG;\n\n92-92 - газовидобувні підприємства;\n\n93-93 - суб’єкти ринку газу, що займаються оптовою купівлею, продажем або постачанням газу;\n\n94-WW - інше або резерв.\n\nКод ідентифікації суб’єкта ринку природного газу відповідної групи - визначений оператором газотранспортної системи або оператором газорозподільної системи алфавітно-цифровий код, що ідентифікує суб’єкта ринку природного газу, у тому числі споживача, що приєднаний до газорозподільної системи або код точки комерційного обліку, яка використовується для визначення об’ємів та обсягів природного газу для складання актів приймання-передачі між суб’єктами ринку природного газу та їх взаєморозрахунків.\n\nЯк символи послідовності EIC-коду у позиціях з 01 по 15 включно можуть використовуватися символ \"-\", цифри від \"0\" до \"9\", великі літери латинського алфавіту від \"A\" до \"W\".\n\nСимвол контрольної суми EIC-коду (позиція 16) призначений для забезпечення контролю цілісності коду та валідації даних. Символ контрольної суми формується згідно з регламентом, рекомендованим ENTSOG: \"EIC-схема для кодування та ідентифікації в енергетиці\". Як символ контрольної суми використовуються цифри від \"0\" до \"9\" та великі літери латинського алфавіту від \"A\" до \"Z\".\n\n4. Оператор газотранспортної системи відповідає за організацію правильного та коректного розподілу EIC-кодів суб’єктам ринку природного газу України.\n\nЗа заявою оператора газорозподільної системи оператор газотранспортної системи протягом двох робочих днів з моменту надання заяви відповідно до вимог цієї глави присвоює кожному оператору газорозподільної системи унікальний EIC-код і код групи (позиції з 04 по 05 ЕІС-кодів).\n\nОператор газорозподільної системи присвоює EIC-коди всім споживачам, що приєднані до газорозподільної системи відповідного оператора та відповідних ЕІС-кодів їх точок комерційного обліку (за необхідності). Оператор газорозподільної системи також присвоює окремі ЕІС-коди з атрибутом типу Z для обліку природного газу на власні потреби, оператор газотранспортної системи присвоює оператору газорозподільної системи ЕІС-коди з атрибутом типу Y для обліку втрат та виробничо-технологічних витрат природного газу в газорозподільній системі. Оператор газорозподільної системи після присвоєння EIC-кодів, у тому числі споживачам, що приєднані до газорозподільної системи відповідного оператора та відповідних ЕІС-кодів їх точок комерційного обліку (за необхідності), передає їх оператору газотранспортної системи протягом 5 робочих днів з моменту присвоєння за формою оператора газотранспортної системи в електронному вигляді з використанням електронного цифрового підпису уповноваженої особи.\n\n{Абзац третій пункту 4 глави 2 розділу IV із змінами, внесеними згідно з Постановами Національної комісії, що здійснює державне регулювання у сферах енергетики та комунальних послуг № 1437 від 27.12.2017 , № 1445 від 01.09.2021 }\n\nОператор газотранспортної системи присвоює EIC-код оператору газосховища, оператору установки LNG, а також кожному споживачу, що приєднаний безпосередньо до газотранспортної системи, та EIC-коди їх відповідним точкам комерційного обліку, про що інформує зазначених суб’єктів ринку природного газу.\n\nОператор газотранспортної системи:\n\nза заявою суб’єкта ринку природного газу, що займається видобутком (виробництвом) газу, присвоює суб’єкту унікальний EIC-код та ЕІС-коди відповідних точок комерційного обліку;\n\nза заявою суб’єкта ринку природного газу, що займається оптовою купівлею-продажем або постачанням газу, присвоює суб’єкту унікальний EIC-код.\n\nОператор газотранспортної системи протягом 2-х робочих днів з моменту отримання заяви від суб’єкта ринку природного газу за умови дотримання положень цього розділу присвоює суб’єкту EIC-код.\n\n5. Суб’єкт ринку природного газу самостійно визначає коло осіб (інших суб’єктів ринку природного газу), яким доступні дані EIC-коду та інша супутня інформація, що може бути використана у договірних відносинах на ринку природного газу.\n\n6. Оператор газотранспортної системи має право відхилити заяву на присвоєння ЕІС-коду суб’єкту ринку природного газу у разі недостовірності і невідповідності поданих даних заявником до форми, встановленої місцевим видавничим бюро.\n\n7. Присвоєння EIC-коду здійснюється на безоплатній основі.\n\n8. З метою виконання угод про взаємодію на точках входу та/або виходу на міждержавному з’єднанні оператор газотранспортної системи за зверненням замовника послуг транспортування присвоює такому замовнику послуг транспортування окремий код ідентифікації - шипер-код. Присвоєння такого коду ідентифікації - шипер-коду здійснюється на безоплатній основі в порядку присвоєння ЕІС-кодів, визначеному цією главою.\n\n{Главу 2 розділу IV доповнено новим пунктом згідно з Постановою Національної комісії, що здійснює державне регулювання у сферах енергетики та комунальних послуг № 580 від 22.04.2019 }\n\n3. Технічні вимоги до інформаційної платформи оператора газотранспортної системи\n\n1. Для забезпечення електронної взаємодії та документообігу між суб’єктами ринку природного газу, у тому числі для організації замовлення та супроводження послуг транспортування природного газу в умовах добового балансування газотранспортної системи, а також між суб’єктами ринку природного газу та операторами торгових платформ оператор газотранспортної системи зобов’язаний створити та підтримувати функціонування інформаційної платформи.\n\nІнформаційна платформа складається з апаратного та програмного забезпечення.\n\nПрограмне забезпечення інформаційної платформи має відповідати вимогам чинних нормативно-правових актів та нормативних документів щодо системи технічного та програмного захисту інформації.\n\nЦілісність, доступність, конфіденційність та захист від несанкціонованого доступу до інформації реалізуються на інформаційній платформі відповідно до вимог законодавства України та цього Кодексу.\n\n2. Інформаційна платформа має бути доступною всім суб’єктам ринку природного газу та операторам торгових платформ у межах їх прав, визначених цим Кодексом, для забезпечення ними дій, пов’язаних із укладанням угод за короткостроковими стандартизованими продуктами, замовленням, наданням та супроводженням послуг транспортування природного газу, у тому числі для подання номінацій/реномінацій, перевірки величин грошових внесків (фінансової гарантії), а також інших дій, передбачених цим Кодексом.\n\nДля вчинення вищезазначених дій веб-додаток інформаційної платформи має бути доступним у мережі Інтернет цілодобово, сім днів на тиждень.\n\nСуб’єкти ринку природного газу, які уклали (переуклали) з оператором газотранспортної системи договір транспортування, набувають права доступу до інформаційної платформи та статусу користувача платформи з моменту укладення (переукладення) договору. Оператор газотранспортної системи присвоює кожному такому суб’єкту ринку природного газу код користувача платформи та створює на інформаційній платформі інтерфейс такого користувача відповідно до його статусу суб’єкта ринку природного газу (постачальник, оператор газорозподільної системи, оптовий продавець/покупець, оператор газосховищ тощо), про що має повідомити останнього. При цьому додатком до договору визначаються уповноважені особи суб’єкта ринку природного газу (користувача платформи), які будуть мати право доступу до інформаційної платформи від імені користувача платформи (зазначаються їхні адреси електронної пошти та контактні дані), для їх електронної реєстрації, що оформлюється у вигляді повідомлення на створення облікового запису уповноважених осіб користувача платформи за формою, наведеною в додатку 1 до цього Кодексу, до якого додаються у письмовій формі довіреності користувача платформи на кожну уповноважену особу.\n\nІнформаційна платформа має бути доступною для інших користувачів виключно для перегляду публічної інформації без права вчинення інших дій. Користувачам, які мають повноваження на вчинення певних дій, передбачених цим Кодексом, право доступу надається після реєстрації оператором газотранспортної системи заяви про набуття статусу користувача системи за процедурою, визначеною оператором газотранспортної системи на власному вебсайті, та електронної реєстрації уповноважених осіб користувача платформи за поданням оператору газотранспортної системи повідомлення на створення облікового запису уповноважених осіб користувача платформи за формою, наведеною у додатку 1 до цього Кодексу, до якого мають бути додані у письмовій формі довіреності користувача платформи на кожну уповноважену особу.\n\nОператор газотранспортної системи забезпечує допомогу учасникам ринку природного газу в роботі з інформаційною платформою. Контактна інформація та години роботи служби підтримки інформаційної платформи оприлюднюються на вебсайті оператора газотранспортної системи.\n\n3. Обмін даними між уповноваженими особами користувачів інформаційної платформи та інформаційною платформою (оператором газотранспортної системи) відбувається через електронну пошту та інтерфейс користувача інформаційної платформи веб-додатка. У разі якщо електронна пошта недоступна, уповноважена особа користувача платформи повинна повідомити про це оператора газотранспортної системи.\n\nЗ метою контролю цілісності і достовірності інформації, яка передається в електронному вигляді, а також підтвердження її авторства під час обміну інформацією оператор газотранспортної системи забезпечує використання електронного цифрового підпису.\n\nУсі операції, що здійснюються через інформаційну платформу, зберігаються з інформацією щодо відповідного користувача інформаційної платформи та часу здійснення операції.\n\nУся інформація щодо часових рамок, зазначена в цьому Кодексі (зокрема кінцеві строки подання номінацій/реномінацій, прогнозування тощо), приводиться у відповідність до системного часу інформаційної платформи. Інтерфейс користувача має працювати за системним часом інформаційної платформи.\n\nУповноважена особа користувача інформаційної платформи виконує операції з конфігурації його облікового запису в інтерфейсі користувача.\n\n4. Кожний користувач інформаційної платформи зобов’язується дотримуватися правил конфіденційності щодо доступу до платформи та інтерфейсу користувача, зокрема користувач зобов’язується переконатися, що уповноважена ним особа, яка здійснює від імені користувача дії на інформаційній платформі:\n\nзберігає свій особистий закритий ключ у таємниці і таким чином, щоб ніхто інший не міг отримати доступ до ключа;\n\nвикористовує свій особистий закритий ключ і електронну реєстрацію виключно в інтересах користувача та відповідно до правил користування інформаційною платформою, які відповідають вимогам Кодексу ГТС;\n\nінформує оператора газотранспортної системи про доступ сторонніх осіб до інформації про її особистий закритий ключ та її розголошення (у зв’язку з чим оператор газотранспортної системи за зверненням користувача платформи блокує особистий ключ до подальшої його зміни).\n\nУсі прямі та/або непрямі збитки, пов’язані з доступом до інформації про особистий ключ сторонніх осіб та її розголошенням та завдані з моменту отримання доступу сторонніх осіб до інформації про особистий ключ та її розголошення і до моменту інформування про це оператора газотранспортної системи, покладаються виключно на користувача платформи, з вини якого відбувся доступ до інформації сторонніх осіб.\n\nУ разі зміни даних уповноважених осіб користувача користувач інформаційної платформи направляє оператору газотранспортної системи нове повідомлення із загальним переліком уповноважених осіб.\n\n5. Оператор газотранспортної системи виконує функції адміністратора інформаційної платформи та оприлюднює на своєму вебсайті:\n\nінструкцію з користування інформаційною платформою, а також витяги з нормативно-правових актів, пов’язаних із користуванням інформаційною платформою;\n\nконтактні дані (прізвище, ім’я, по батькові, номери факсів та телефонів, електронні адреси) працівників оператора газотранспортної системи, які є відповідальними за працездатність інформаційної платформи та взаємодію з учасниками ринку природного газу, контактну інформацію та графік роботи служби підтримки інформаційної платформи;\n\nінформацію про центри сертифікації ключів, необхідних користувачам інформаційної платформи для забезпечення ними електронного цифрового підпису (ЕЦП) у випадках, передбачених цим Кодексом;\n\nіншу інформацію, передбачену цим Кодексом.\n\n6. З метою забезпечення комунікації між замовниками послуг транспортування, у тому числі для їх самоорганізації з метою врегулювання власних небалансів протягом газової доби (D), оператор газотранспортної системи повинен створити та підтримувати на інформаційній платформі дошку повідомлень.\n\nДошка повідомлень є інструментом для публікації (оприлюднення) замовниками послуг транспортування повідомлень про наміри відчуження (продажу) чи набуття (купівлі) певних обсягів природного газу та/або права користування розподіленою (договірною) потужністю. Розміщення повідомлень здійснюється без додаткових витрат.\n\n{Абзац другий пу нкту 6 глави 3 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 370 від 11.02.2020 }\n\nДошка повідомлень не має бути пов’язана з функціональними можливостями інформаційної платформи (за винятком ідентифікації замовників послуг транспортування), тому:\n\n1) повідомлення про намір відчужити (продати) або набути (купити) певні обсяги природного газу та/або будь-які інші повідомлення, оприлюднені замовниками послуг транспортування на дошці повідомлень, не перевіряються оператором газотранспортної системи;\n\n2) замовник послуг транспортування, від імені якого його уповноваженою особою було здійснено розміщення інформації на дошці повідомлень, відповідає за зміст та достовірність такої інформації;\n\n3) за допомогою дошки повідомлень не проводяться операції через жоден модуль інформаційної платформи.\n\nОператор газотранспортної системи не відповідає за будь-які прямі або непрямі втрати чи збитки, понесені будь-яким замовником послуг транспортування у зв’язку з роботою дошки повідомлень або у зв’язку з використанням, або неможливістю використання, або за результатами використання дошки повідомлень, та не відповідає за будь-які вебсайти та матеріали, розміщені на дошці повідомлень.\n\nДля забезпечення фактичного приймання-передачі природного газу між замовниками послуг транспортування (балансовими портфоліо), які розмістили інформацію на дошці повідомлень, замовники послуг транспортування мають подати оператору газотранспортної системи відповідні торгові сповіщення у порядку, визначеному в главі 2 розділу XIV цього Кодексу.\n\n{Розділ IV доповнено новою главою згідно з Постановою Національної комісії, що здійснює державне регулювання у сферах енергетики та комунальних послуг № 1437 від 27.12.2017 }\n\n4. Вимоги до наповнення інформаційної платформи поточними та статистичними даними\n\n1. Інформаційна платформа має містити такі дані, зокрема:\n\n1) перелік точок входу/виходу до/із газотранспортної системи;\n\n2) інформацію про всіх суб’єктів ринку природного газу, включаючи споживачів, яким в установленому порядку присвоєні ЕІС-коди;\n\n3) інформацію про постачальника «останньої надії»;\n\n4) інформацію про постачальників із спеціальними обов’язками;\n\n5) інформацію про Реєстри споживачів постачальників.\n\n2. Інформація про споживачів в інформаційній платформі має містити щонайменше:\n\n1) ЕІС-код споживача та за наявності ЕІС-коди його точок обліку;\n\n2) EIC-код фізичної точки виходу з газотранспортної системи;\n\n3) дані закріплених за споживачем діючих постачальників та визначені ними періоди постачання;\n\n4) дані щодо зміни постачальників із початку функціонування інформаційної платформи;\n\n5) інформацію про прогнози споживання природного газу на кожну газову добу (D) для споживачів, по яких відбір/споживання не вимірюється щодобово;\n\n6) інформацію про попередні обсяги споживання кожної газової доби (D);\n\n7) інформацію про фактичне добове споживання;\n\n8) інформацію про фактичне споживання кожного газового місяця (М);\n\n9) дані періодів відсутності у споживача закріпленого постачальника (за їх наявності) з початку функціонування інформаційної платформи;\n\n10) дані періодів обмеження (припинення) газопостачання споживачу (якщо такі дані вносились по споживачу) з початку функціонування інформаційної платформи;\n\n11) період вимірювання (відбір/споживання, що вимірюється щодобово, або відбір/споживання, що не вимірюється щодобово);\n\n12) належність споживача до категорії споживачів, постачання яким може здійснюватися в рамках спеціальних обов’язків, які в установленому порядку покладені рішенням Кабінету Міністрів України на підставі статті 11 Закону України «Про ринок природного газу»;\n\n13) належність споживача до категорії побутових;\n\n{Пункт 2 розділу IV доповнено новим підпунктом згідно з Постановою Національної комісії, що здійснює державне регулювання у сферах енергетики та комунальних послуг № 1752 від 23.09.2020 }\n\n14) належність споживача до категорії виробників теплової енергії;\n\n{Пункт 2 глави 4 розділу IV доповнено новим підпунктом 14 згідно з Постановою Національної комісії, що здійснює державне регулювання у сферах енергетики та комунальних послуг № 1120 від 08.07.2021 }\n\n15) належність споживача до категорії бюджетних установ та організацій;\n\n{Пункт 2 глави 4 розділу IV доповнено новим підпунктом згідно з Постановою Національної комісії, що здійснює державне регулювання у сферах енергетики та комунальних послуг № 416 від 03.05.2022 }\n\n16) інформацію про періоди постачання природного газу споживачу постачальником «останньої надії»;\n\n{Пункт 2 розділу IV доповнено новим підпунктом згідно з Постановою Національної комісії, що здійснює державне регулювання у сферах енергетики та комунальних послуг № 1752 від 23.09.2020 }\n\n17) строк надання повідомлення споживачу про припинення газопостачання відповідно до чинного законодавства (не менше ніж за десять діб для бюджетних установ та організацій; не менше ніж за п'ять діб для підприємств металургійної та хімічної промисловості; не менше ніж за три доби до дати, на яку воно заплановано, для інших споживачів).\n\n{Підпункт 17 пункту 2 глави 4 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 416 від 03.05.2022 }\n\n3. Порядок формування Реєстру споживачів постачальника та процедура зміни постачальника на інформаційній платформі визначаються у главі 5 цього розділу.\n\n4. Оператор газотранспортної системи повинен вносити до інформаційної платформи актуалізовану інформацію щодо всіх точок входу/виходу до/із газотранспортної системи та інформацію про всіх суб’єктів ринку, з якими оператор газотранспортної системи уклав договір транспортування, у тому числі по прямих споживачах.\n\n5. Оператори газорозподільних систем відповідно до вимог цього Кодексу та за формами оператора газотранспортної системи, погодженими з Регулятором, повинні вносити до інформаційної платформи інформацію, зокрема:\n\nвизначену підпунктами 1 , 2 , 5 - 8 , 12 , 13 , 14 , 15 , 17 пункту 2 цієї глави, по всіх споживачах, підключених до газорозподільної системи;\n\n{Абзац другий пу нкту 5 глави 4 розділу IV із змінами, внесеними згідно з Постановами Національної комісії, що здійснює державне регулювання у сферах енергетики та комунальних послуг № 1080 від 10.06.2020 , № 1752 від 23.09.2020 , № 1120 від 08.07.2021 , № 416 від 03.05.2022 }\n\nдані щодо операторів газорозподільних систем (за їх наявності), яким природний газ передається з газорозподільної системи, з визначенням місць підключення таких операторів;\n\nдані щодо газовидобувних підприємств (за їх наявності), промислові газопроводи яких безпосередньо підключені до газорозподільної системи.\n\n6. Суміжні газовидобувні підприємства, а також газовидобувні підприємства, безпосередньо підключені до газорозподільних систем, відповідно до вимог цього Кодексу та за формами, погодженими оператором газотранспортної системи з Регулятором, зобов’язані вносити до інформаційної платформи інформацію щодо газовидобувних підприємств (за їх наявності), видобутий/вироблений природний газ яких передається до газотранспортної системи через суміжне газовидобувне підприємство та/або до газорозподільної системи через газовидобувне підприємство, безпосередньо підключене до газорозподільної системи.\n\n7. Постачальники відповідно до вимог цього Кодексу повинні вносити до інформаційної платформи інформацію щодо:\n\nвласних споживачів та періодів постачання їм природного газу;\n\nномінацій/реномінацій.\n\n8. Оператор газотранспортної системи відповідно до вимог глави 3 цього розділу надає замовникам послуг транспортування доступ до інформаційної платформи для внесення ними інформації, передбаченої цим Кодексом.\n\n9. У випадку приєднання нового споживача до газорозподільної або газотранспортної системи їх оператори мають внести до інформаційної платформи дані про такого споживача не пізніше ніж через три дні після присвоєння йому та/або його точці комерційного обліку персоніфікованого ЕІС-коду.\n\n{Розділ IV доповнено новою главою згідно з Постановою Національної комісії, що здійснює державне регулювання у сферах енергетики та комунальних послуг № 1437 від 27.12.2017 }\n\n5. Формування Реєстру споживачів постачальника\n\n1. Постачання природного газу споживачу здійснюється на підставі договору постачання природного газу між постачальником та споживачем, який укладається відповідно до Правил постачання природного газу , затверджених постановою Національної комісії, що здійснює державне регулювання у сферах енергетики та комунальних послуг, від 30 вересня 2015 року № 2496 (далі - Правила постачання природного газу), та за умови включення споживача до Реєстру споживачів постачальника в інформаційній платформі у відповідному розрахунковому періоді. Постачальник, крім постачальника «останньої надії», не має права реєструвати споживача у власному Реєстрі споживачів постачальника в розрахунковому періоді, не погодженому зі споживачем.\n\n{Пункт 1 глави 5 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 1080 від 10.06.2020 ; із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1752 від 23.09.2020 ; в редакції Постанови Національної комісії, що здійснює державне регулювання у сферах енергетики та комунальних послуг № 416 від 03.05.2022 }\n\n2. З моменту реєстрації споживача за постачальником в інформаційній платформі постачальник набуває статусу діючого постачальника для такого споживача (крім майбутніх періодів постачання, які заброньовані за іншими постачальниками в інформаційній платформі, постачання природного газу постачальником «останньої надії» та випадків, передбачених цією главою) та вважається, що з цього моменту зазначений постачальник забронював за собою цього споживача на наступні розрахункові періоди та є відповідальним за обсяги споживання природного газу цим споживачем. Реєстрація споживача в Реєстрі споживачів постачальником «останньої надії» здійснюється на період, що не може перевищувати граничний строк постачання, визначений Законом України «Про ринок природного газу» та Правилами постачання природного газу .\n\n{Абзац перший пункту 2 глави 5 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1080 від 10.06.2020 ; в редакції Постанови Національної комісії, що здійснює державне регулювання у сферах енергетики та комунальних послуг № 1752 від 23.09.2020 ; із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1454 від 08.08.2023 }\n\nРеєстрація постачальником, крім постачальника «останньої надії», побутового споживача здійснюється на безстроковий період.\n\n{Пункт 2 глави 5 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1080 від 10.06.2020 ; із змінами, внесеними згідно з Постановами Національної комісії, що здійснює державне регулювання у сферах енергетики та комунальних послуг № 1752 від 23.09.2020 , № 416 від 03.05.2022 }\n\nЗ моменту реєстрації на інформаційній платформі угоди про алокацію постачальники, які є її сторонами, набувають статусу діючих постачальників для такого споживача (у межах часток, визначених алокаційним алгоритмом) на строк, що відповідає періоду постачання, визначеному угодою про алокацію.\n\n{Пункт 2 глави 5 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 558 від 12.04.2019 }\n\nПостачальник, за винятком постачальника зі спеціальними обов'язками, має право визначити по споживачу, крім побутового, в інформаційній платформі кінцеву дату постачання природного газу такому споживачу (з якої споживач буде виключений з Реєстру споживачів такого постачальника) та/або визначити періоди постачання природного газу такому споживачу. При цьому у випадку постачання природного газу постачальником «останньої надії» кінцева дата постачання визначається автоматично інформаційною платформою оператора газотранспортної системи відповідно до граничного строку постачання, визначеного Законом України «Про ринок природного газу» та Правилами постачання природного газу . Кінцева дата постачання природного газу не може бути визначена постачальником (у випадку постачання природного газу постачальником «останньої надії» автоматично на інформаційній платформі оператора газотранспортної системи) після дати внесення відповідної інформації раніше ніж:\n\n{Абзац пункту 2 глави 5 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1080 від 10.06.2020 ; в редакції Постанови Національної комісії, що здійснює державне регулювання у сферах енергетики та комунальних послуг № 1752 від 23.09.2020 ; із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 416 від 03.05.2022 }\n\nдесять днів по споживачах, що є бюджетними установами та організаціями;\n\n{Пункт 2 глави 5 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 416 від 03.05.2022 }\n\nп'ять днів по споживачах, які належать до підприємств металургійної та хімічної промисловості;\n\n{Пункт 2 глави 5 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 416 від 03.05.2022 }\n\nтри дні по інших споживачах.\n\n{Пункт 2 глави 5 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 416 від 03.05.2022 }\n\nІнформаційна платформа повинна відображати по споживачу заброньовані постачальником (постачальниками) періоди постачання природного газу і дозволяти постачальнику реєструвати на інформаційній платформі період постачання природного газу відповідно до укладених зі споживачем договорів (додаткових угод), у тому числі без зазначення кінцевої дати.\n\nПостачальник, який у заброньованому за ним періоді постачання природного газу виходить із ініціативою відмовитись на інформаційній платформі від споживача (виключити споживача із Реєстру постачальника) або скоротити період постачання йому природного газу, має право це зробити, але за умови, що дата виключення споживача із Реєстру постачальника або відповідно кінцева дата постачання природного газу споживачу може бути не раніше ніж через десять днів для бюджетних установ та організацій, п'ять днів по споживачах, які належать до підприємств металургійної та хімічної промисловості, та три дні по інших споживачах після дати ініціювання таких змін на інформаційній платформі.\n\n{Абзац дев'ятий пункту 2 глави 5 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 416 від 03.05.2022 }\n\nРеєстрація побутового споживача, споживача, що здійснює виробництво теплової енергії, або оператора газорозподільної системи (крім випадку наявності заборгованості оператора газорозподільної системи перед постачальником «останньої надії») здійснюється автоматично в Реєстрі споживачів постачальника «останньої надії» на інформаційній платформі оператора газотранспортної системи за умови відсутності на інформаційній платформі інформації про відключення або ініціювання діючим постачальником відключення його об’єкта в таких випадках:\n\n{Пункт 2 глави 5 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1752 від 23.09.2020 ; із змінами, внесеними згідно з Постановами Національної комісії, що здійснює державне регулювання у сферах енергетики та комунальних послуг № 1120 від 08.07.2021 , № 1909 від 29.10.2021 , № 1355 від 28.10.2022 }\n\nвідсутність підтвердженої номінації та реномінації діючого постачальника побутового споживача, споживача, що здійснює виробництво теплової енергії, постачальника, який здійснює постачання газу оператору газорозподільної системи для покриття об’ємів (обсягів) фактичних втрат та виробничо-технологічних витрат природного газу в газорозподільній системі, або оператора газорозподільної системи, який здійснює закупівлю природного газу для покриття об’ємів (обсягів) фактичних втрат та виробничо-технологічних витрат природного газу в газорозподільній системі на підставі договору (договорів) купівлі-продажу природного газу в оптового продавця, для газової доби D до 02:00 UTC (04:00 за київським часом) години для зимового періоду в газову добу (D-1) та 01:00 UTC (04:00 за київським часом) години для літнього періоду в газову добу (D-1) на точку виходу до газорозподільної системи, крім випадків ініціювання постачальником «останньої надії» відключення по об’єкту такого споживача. У такому випадку постачання здійснюється з дня, наступного за днем включення до Реєстру споживачів постачальника «останньої надії»;\n\n{Пункт 2 глави 5 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1752 від 23.09.2020 ; із змінами, внесеними згідно з Постановами Національної комісії, що здійснює державне регулювання у сферах енергетики та комунальних послуг № 2202 від 27.11.2020 , № 1909 від 29.10.2021 }\n\nвідсутність за три дні до кінцевої дати постачання природного газу поточним постачальником побутового споживача або споживача, що здійснює виробництво теплової енергії, в Реєстрі іншого постачальника. У такому випадку постачання здійснюється з дня, наступного за кінцевим днем постачання попереднім постачальником.\n\n{Пункт 2 глави 5 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1752 від 23.09.2020 ; із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1120 від 08.07.2021 }\n\nРеєстрація споживача, що не є побутовим (крім споживача, що здійснює виробництво теплової енергії, та оператора газорозподільної системи), здійснюється автоматично в Реєстрі споживачів постачальника «останньої надії» на інформаційній платформі оператора газотранспортної системи за умови відсутності на інформаційній платформі інформації про відключення або ініціювання діючим постачальником відключення його об’єкта у випадку, якщо діючому постачальнику було зупинено чи припинено дію ліцензії на постачання природного газу.\n\n{Пункт 2 глави 5 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1752 від 23.09.2020 ; із змінами, внесеними згідно з Постановами Національної комісії, що здійснює державне регулювання у сферах енергетики та комунальних послуг № 1120 від 08.07.2021 , № 1909 від 29.10.2021 , № 1182 від 05.08.2025 }\n\nДата початку постачання природного газу споживачу постачальником «останньої надії» визначається в Реєстрі споживачів постачальника «останньої надії» на інформаційній платформі.\n\n{Пункт 2 глави 5 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1752 від 23.09.2020 }\n\nМаксимальний строк, на який споживача або оператора газорозподільної системи реєструють у Реєстрі споживачів постачальника «останньої надії», визначається Правилами постачання природного газу .\n\n{Пункт 2 глави 5 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1752 від 23.09.2020 ; із змінами, внесеними згідно з Постановами Національної комісії, що здійснює державне регулювання у сферах енергетики та комунальних послуг № 2202 від 27.11.2020 , № 1120 від 08.07.2021 , № 1909 від 29.10.2021 }\n\nНа наступну газову добу після реєстрації оператора газорозподільної системи в реєстрі споживачів іншого постачальника, крім постачальника «останньої надії», або підтвердження номінації оператора газорозподільної системи, який здійснює закупівлю природного газу для покриття об’ємів (обсягів) фактичних втрат та виробничо-технологічних витрат природного газу в газорозподільній системі на підставі договору (договорів) купівлі-продажу природного газу в оптового продавця, на газову добу D до 15:00 UTC (17:00 за київським часом) години для зимового періоду та 14:00 UTC (17:00 за київським часом) години для літнього періоду газової доби (D-1), оператор газорозподільної системи автоматично виключається з реєстру споживачів постачальника «останньої надії».\n\n{Пункт 2 глави 5 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1909 від 29.10.2021 }\n\nНа наступний день після повідомлення постачальником «останньої надії» оператора газотранспортної системи через інформаційну платформу про наявність заборгованості оператора газорозподільної системи перед постачальником «останньої надії» такий оператор газорозподільної системи автоматично виключається з реєстру споживачів постачальника «останньої надії».\n\n{Пункт 2 глави 5 розділу IV доповнено новим абзацом сімнадцятим згідно з Постановою Національної комісії, що здійснює державне регулювання у сферах енергетики та комунальних послуг № 1355 від 28.10.2022 }\n\nІнформаційна платформа щоденно до 06:00 UTC (08:00 за київським часом) години для зимового періоду та 05:00 UTC (08:00 за київським часом) години для літнього періоду газової доби надсилає операторам газорозподільних систем, оператору газотранспортної системи (щодо прямих споживачів) та постачальнику «останньої надії» перелік ЕІС-кодів споживачів, які були у попередній газовій добі зареєстровані в Реєстрі споживачів постачальника «останньої надії».\n\n{Пункт 2 глави 5 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1752 від 23.09.2020 }\n\nОператори газорозподільних систем, оператор газотранспортної системи (щодо прямих споживачів) протягом трьох діб зобов’язані надати постачальнику «останньої надії» через інформаційну платформу інформацію щодо споживачів, які були зареєстровані в Реєстрі споживачів постачальника «останньої надії», за формою оператора газотранспортної системи, погодженою Регулятором. Інформація скріплюється електронним підписом уповноваженої особи оператора газорозподільної системи/оператора газотранспортної системи (щодо прямих споживачів) та повинна містити:\n\n{Пункт 2 глави 5 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1752 від 23.09.2020 }\n\nЕІС-код споживача або ЕІС-код точки комерційного обліку споживача;\n\n{Пункт 2 глави 5 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1752 від 23.09.2020 }\n\nпрізвище, ім’я, по батькові (для побутових споживачів);\n\n{Пункт 2 глави 5 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 416 від 03.05.2022 }\n\nназву та ЄДРПОУ (для споживачів, що не є побутовими);\n\n{Пункт 2 глави 5 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1752 від 23.09.2020 }\n\nпоштову адресу об’єкта споживача.\n\n{Пункт 2 глави 5 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1752 від 23.09.2020 }\n\nОператор газотранспортної системи не має права здійснювати обробку персональних даних, що передаються операторами газорозподільних систем постачальнику «останньої надії» відповідно до цього пункту.\n\n{Пункт 2 глави 5 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 416 від 03.05.2022 }\n\nУ разі якщо за п’ять днів (дванадцять днів для бюджетних установ та організацій) до кінцевої дати постачання природного газу поточним постачальником інформаційна платформа не фіксує такого споживача в Реєстрі іншого постачальника, у тому числі в Реєстрі постачальника із спеціальними обов’язками або постачальника «останньої надії», інформаційна платформа одночасно направляє оператору газорозподільної системи (оператору газотранспортної системи по прямих споживачах) інформаційне повідомлення про відсутність у споживача постачальника з певної дати за формою оператора газотранспортної системи, погодженою з Регулятором. Оператор газорозподільної системи (оператор газотранспортної системи по прямих споживачах), отримавши таке повідомлення, зобов’язаний протягом двох робочих днів проінформувати такого споживача про відсутність у нього постачальника з певної дати та можливі наслідки для нього і за необхідності розпочати заходи з припинення (обмеження) в установленому порядку газопостачання на об’єкти такого споживача.\n\n{Абзац пункту 2 глави 5 розділу IV із змінами, внесеними згідно з Постановами Національної комісії, що здійснює державне регулювання у сферах енергетики та комунальних послуг № 1752 від 23.09.2020 , № 416 від 03.05.2022 }\n\nДля здійснення діяльності постачальника «останньої надії» на інформаційній платформі забезпечується функціонування окремого Реєстру споживачів постачальника «останньої надії».\n\n{Пункт 2 глави 5 розділу IV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1752 від 23.09.2020 }\n\n3. Якщо для споживача відповідно до рішення Кабінету Міністрів України визначений постачальник із спеціальними обов’язками, на якого в установленому порядку покладені обов’язки постачати природний газ такому споживачу (який не має права відмовити такому споживачу в укладанні договору постачання природного газу), оператор газотранспортної системи реєструє такого постачальника за споживачем на інформаційній платформі (на випадок відсутності у такого споживача постачальника). Оператор газотранспортної системи надсилає через інформаційну платформу всім постачальникам із спеціальними обов’язками Реєстр закріплених за ними споживачів.\n\nТермін «постачальник із спеціальними обов’язками» вживається у значенні, наведеному в Правилах постачання природного газу .\n\nУ разі якщо споживач, який додатково включений до Реєстру постачальника із спеціальними обов’язками, буде виключений з Реєстру інших постачальників у певний період постачання, вважається, що діючим постачальником такого споживача у цьому періоді буде визначений закріплений за ним постачальник із спеціальними обов’язками.\n\nУ разі якщо постачальник із спеціальними обов’язками з причин заборгованості споживача (неналежних розрахунків) хоче відмовитись від фізичного постачання природного газу такому споживачу в певному періоді постачання, він повинен ініціювати заходи з припинення (обмеження) газопостачання такому споживачу відповідно до Правил постачання природного газу .\n\n4. Постачальник, який має намір постачати природний газ споживачу, має право не пізніше кінцевого терміну подання номінації на газову добу (D) газового місяця (М), визначеного цим Кодексом, зареєструвати за собою такого споживача в інформаційній платформі, вказавши період постачання природного газу такому споживачу (за умови відсутності споживача в Реєстрі іншого постачальника на період запланованого постачання, крім Реєстру постачальника «останньої надії»).\n\n{Абзац перший пункту 4 глави 5 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1454 від 08.08.2023 }\n\nЯкщо при реєстрації споживача за постачальником інформаційна платформа виявляє цього споживача в Реєстрі іншого постачальника (крім Реєстру постачальника «останньої надії»), зміна постачальника здійснюється з урахуванням цієї глави Кодексу та Правил постачання природного газу .\n\nПостачальник, який має намір постачати природний газ споживачу, який включений до Реєстру споживачів постачальника «останньої надії», має право за одну добу до кінцевого терміну подання номінації на газову добу (D), визначеного цим Кодексом, включити такого споживача до власного Реєстру споживачів постачальника на інформаційній платформі, вказавши період постачання природного газу такому споживачу.\n\nДля включення побутового споживача, який включений до Реєстру споживачів постачальника «останньої надії», до Реєстру споживачів постачальника постачальник зобов'язаний завантажити на інформаційну платформу оператора газотранспортної системи інформацію, яка скріплюється електронним підписом уповноваженої особи постачальника, щодо заяви-приєднання до умов договору постачання природного газу побутовим споживачам, на підставі якої такого побутового споживача має бути включено до Реєстру споживачів постачальника, така інформація повинна містити:\n\nЕІС-код побутового споживача або ЕІС-код точки комерційного обліку побутового споживача;\n\nномер, за яким постачальник зареєстрував заяву-приєднання до умов договору постачання природного газу побутовим споживачам;\n\nдату реєстрації постачальником заяви-приєднання до умов договору постачання природного газу побутовим споживачам. При цьому для постачальника природного газу, який здійснював постачання природного газу такому побутовому споживачу у день включення цього споживача до Реєстру споживачів постачальника «останньої надії», дата реєстрації постачальником заяви-приєднання не може бути раніше ніж дата включення такого побутового споживача до Реєстру споживачів постачальника «останньої надії».\n\nУ випадку невідповідності ЕІС-коду побутового споживача або ЕІС-коду точки комерційного обліку побутового споживача, за яким постачальник включив побутового споживача до свого Реєстру споживачів постачальника, ЕІС-коду, наданому в інформації, яка скріплена електронним підписом уповноваженої особи постачальника, а також невідповідності вимогам цього пункту дати реєстрації постачальником заяви-приєднання до умов договору постачання природного газу побутовим споживачам, реєстрація побутового споживача в Реєстрі споживачів такого постачальника не здійснюється, про що інформаційна платформа автоматично повідомляє постачальника.\n\nПри цьому за умови виконання таким постачальником інших вимог цього Кодексу для початку постачання природного газу споживачу такий споживач автоматично виключається з Реєстру постачальника «останньої надії», про що інформаційна платформа автоматично повідомляє постачальника «останньої надії». Якщо постачальник не виконує інші вимоги цього Кодексу для початку постачання природного газу споживачу, такий споживач з Реєстру постачальника «останньої надії» не виключається до досягнення граничного строку постачання постачальником «останньої надії» або до початку постачання іншим постачальником, крім випадків виключення споживача постачальником «останньої надії» з власного Реєстру споживачів постачальника до закінчення граничного строку постачання на підставах, визначених Правилами постачання природного газу . При зміні споживачем постачальника «останньої надії» на іншого постачальника пункти 5-6 цієї глави не застосовуються.\n\n{Пункт 4 глави 5 розділу IV в редакції Постанов Національної комісії, що здійснює державне регулювання у сферах енергетики та комунальних послуг № 1080 від 10.06.2020 , № 416 від 03.05.2022 }\n\n5. Для непобутових споживачів новий постачальник природного газу закріплює (реєструє) споживача у власному Реєстрі споживачів на інформаційній платформі після укладення договору постачання природного газу з таким споживачем. Одразу після цього інформаційна платформа повідомляє діючого постачальника про зміну його споживачем постачальника із зазначенням дати початку постачання новим постачальником. При цьому інформація про найменування та EIC-код нового постачальника не надається діючому постачальнику.\n\nПри закріпленні споживача новий постачальник визначає дату початку періоду постачання природного газу, яка не може бути раніше ніж за 2 дні та не пізніше ніж 21 день з дня такого закріплення. Одразу після такого закріплення діючий постачальник природного газу автоматично на інформаційній платформі отримує повідомлення про виключення його споживача з Реєстру споживачів постачальника із зазначенням дати виключення, після чого всі повідомлення/доручення на припинення (обмеження) постачання природного газу по такому споживачу, поданих після закріплення, відхиляються автоматично на інформаційній платформі.\n\nЯкщо на день закріплення споживача, що не є побутовим, у Реєстрі споживачів нового постачальника на інформаційній платформі буде відображена інформація про припинення (обмеження) або подання заявки на припинення (обмеження) постачання природного газу такому споживачу, інформаційна платформа автоматично відхиляє закріплення такого споживача в Реєстрі споживачів нового постачальника.\n\nСпоживач, що не є побутовим, автоматично виключається з Реєстру споживачів діючого постачальника на інформаційній платформі з дня початку періоду постачання природного газу новим постачальником.\n\nПостачання природного газу новим постачальником (алокація спожитих споживачем обсягів природного газу за новим постачальником) здійснюється з дня початку періоду постачання природного газу, який визначається новим постачальником на інформаційній платформі згідно з умовами договору постачання природного газу.\n\n{Пункт 5 глави 5 розділу IV в редакції Постанов Національної комісії, що здійснює державне регулювання у сферах енергетики та комунальних послуг № 1080 від 10.06.2020 , № 416 від 03.05.2022 , № 1454 від 08.08.2023 }\n\n6. Для побутових споживачів, у випадку ініціювання ними зміни діючого постачальника відповідно до Правил постачання природного газу , інформаційна платформа забезпечує можливість подання новим постачальником природного газу повідомлення про намір побутового споживача змінити постачальника із зазначенням дати отримання ним заяви-приєднання до договору постачання природного газу, яка не може бути раніше ніж за три робочі дні до дати подання такого повідомлення. Одразу після цього інформаційна платформа повідомляє діючого постачальника про намір його споживача укласти договір постачання природного газу з іншим постачальником та зазначає дату отримання заяви-приєднання, яка є датою початку процедури зміни постачальника.\n\nПовідомлення про намір побутового споживача змінити постачальника може бути подане узагальнено по всіх побутових споживачах (із зазначенням їх ЕІС-кодів/ЕІС-кодів точок комерційного обліку), які звернулися до постачальника природного газу.\n\nПісля подання новим постачальником природного газу повідомлення про намір побутового споживача змінити постачальника та до завершення процедури зміни постачальника або анулювання повідомлення про намір побутового споживача змінити постачальника всі інші повідомлення про намір цього побутового споживача змінити постачальника відхиляються на інформаційній платформі.\n\nПротягом двадцяти календарних днів з дня, наступного за днем отримання новим постачальником заяви-приєднання побутового споживача до договору постачання природного газу (але не раніше третього дня після подання новим постачальником природного газу повідомлення про намір побутового споживача змінити постачальника на інформаційній платформі), новий постачальник має право закріпити такого споживача у власному Реєстрі споживачів постачальника. У випадку незакріплення споживача у власному Реєстрі споживачів постачальника протягом визначеного строку повідомлення про намір побутового споживача змінити постачальника анулюється та постачальник втрачає можливість закріпити побутового споживача у власному Реєстрі споживачів постачальника. При цьому інформаційна платформа протягом визначеного строку має забезпечувати можливість для нового постачальника анулювати повідомлення про намір споживача змінити постачальника з власної ініціативи. У такому разі інформаційна платформа того ж дня повідомляє діючого постачальника про анулювання процедури зміни постачальника.\n\nПостачання природного газу новим постачальником (алокація спожитих споживачем обсягів природного газу за новим постачальником) здійснюється з дня, наступного за днем реєстрації побутового споживача в Реєстрі споживачів постачальника.\n\n{Пункт 6 глави 5 розділу IV в редакції Постанов Національної комісії, що здійснює державне регулювання у сферах енергетики та комунальних послуг № 1080 від 10.06.2020 , № 416 від 03.05.2022 }\n\n7. Інформаційна платформа забезпечує можливість здійснення в автоматичному режимі перевірки за ЕІС-кодом споживача (точки комерційного обліку споживача) наявності/відсутності діючого постачальника природного газу у такого споживача та кінцеву дату постачання природного газу цим постачальником (у випадку наявності постачальника).\n\n{Пункт 7 глави 5 розділу IV в редакції Постанови Національної комісії, що здійснює державне регулювання у сферах енергетики та комунальних послуг № 1080 від 10.06.2020 ; із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1752 від 23.09.2020 ; в редакції Постанови Національної комісії, що здійснює державне регулювання у сферах енергетики та комунальних послуг № 416 від 03.05.2022 }\n\n8. У разі відхилення оператором газотранспортної системи номінації замовника послуг транспортування на відповідну точку виходу до прямого споживача та/або газорозподільної системи або якщо така номінація не була подана оператору газотранспортної системи у встановлений строк, інформаційна платформа, з урахуванням вимог цього Кодексу та за відсутності споживача(-ів) у реєстрі іншого постачальника(-ів), інформує відповідного оператора газорозподільної системи (оператора газотранспортної системи по прямих споживачах) про відсутність замовленого постачальником обсягу транспортування природного газу для потреб споживача(-ів), за виключенням того (тих) споживача(-ів), який(-і) підлягає(-ють) автоматичній реєстрації в Реєстрі споживачів постачальника «останньої надії» в порядку, передбаченому пунктом 2 цієї глави.\n\n{Абзаци перший та другий пункту 8 глави 5 розділу IV замінено одним новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1120 від 08.07.2021 }\n\nОператори газорозподільних систем (оператор газотранспортної системи по прямих споживачах) виходячи з інформації про споживачів, яким не замовлені постачальником обсяги транспортування природного газу для їх потреб, зобов’язані протягом двох робочих днів наступної доби з дати отримання відповідної інформації від оператора газотранспортної системи проінформувати таких споживачів про відсутність у них замовлених постачальником обсягів транспортування природного газу з певної дати та можливі для них наслідки та зобов'язані розпочати заходи з припинення (обмеження) в установленому порядку розподілу (транспортування) природного газу на об’єкти таких споживачів.\n\nДо закінчення строку, встановленого законодавством для припинення (обмеження) транспортування (розподілу) природного газу таким споживачам, алокація їх відборів відноситься на діючого постачальника, крім випадків початку в цей період постачання природного газу таким споживачам постачальником «останньої надії».\n\n{Абзац пункту 8 глави 5 розділу IV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1752 від 23.09.2020 }\n\nПісля закінчення строку, встановленого законодавством для припинення (обмеження) транспортування (розподілу) природного газу споживачам, алокація фактичного обсягу споживання природного газу такими споживачами здійснюється на відповідного оператора газорозподільної системи (для прямих споживачів - на оператора газотранспортної системи).\n\nУ разі якщо до моменту припинення (обмеження) розподілу (транспортування) природного газу споживачам номінація замовника послуг транспортування буде підтверджена оператором газотранспортної системи, інформаційна платформа інформує відповідного оператора газорозподільної системи (оператора газотранспортної системи по прямих споживачах) про відсутність підстав для припинення (обмеження) розподілу (транспортування) природного газу на об’єкти таких споживачів. Об’єкти таких споживачів не підлягають примусовому припиненню (обмеженню) розподілу (транспортування) природного газу з боку оператора газорозподільної системи (оператора газотранспортної системи по прямих споживачах).\n\n{Главу 5 розділу IV доповнено новим пунктом згідно з Постановою Національної комісії, що здійснює державне регулювання у сферах енергетики та комунальних послуг № 1079 від 25.09.2018 }\n\n9. Реєстр споживачів постачальника якому було зупинено чи припинено дію ліцензії на постачання природного газу, видаляється з інформаційної платформи оператора газотранспортної системи з дня набрання чинності відповідним рішенням Регулятора.\n\n{Главу 5 розділу IV доповнено новим пунктом 9 згідно з Постановою Національної комісії, що здійснює державне регулювання у сферах енергетики та комунальних послуг № 1752 від 23.09.2020 ; із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1182 від 05.08.2025 }\n\n10. Реєстрація постачальником оператора газорозподільної системи у своєму Реєстрі споживачів для постачання природного газу здійснюється з урахуванням вимог цієї глави.\n\nУ випадку якщо оператор газорозподільної системи здійснює закупівлю природного газу для покриття об’ємів (обсягів) фактичних втрат та виробничо-технологічних витрат природного газу в газорозподільній системі на підставі договору (договорів) купівлі-продажу природного газу в оптового продавця, то оператор газорозподільної системи зобов’язаний здійснити реєстрацію за собою ЕІС-коду з атрибутом типу Y для обліку втрат та виробничо-технологічних витрат природного газу в газорозподільній системі.\n\n{Главу 5 розділу IV доповнено новим пунктом згідно з Постановою Національної комісії, що здійснює державне регулювання у сферах енергетики та комунальних послуг № 1445 від 01.09.2021 }\n\n{Розділ IV доповнено новою главою згідно з Постановою Національної комісії, що здійснює державне регулювання у сферах енергетики та комунальних послуг № 1437 від 27.12.2017 }\n\nV. Умови надійної та безпечної експлуатації газотранспортної системи, основні правила технічної експлуатації газотранспортної системи, планування розвитку газотранспортної системи\n\n1. Умови надійної та безпечної експлуатації газотранспортної системи, основні правила технічної експлуатації газотранспортної системи\n\n1. Оператор газотранспортної системи на виключних засадах відповідає за надійну та безпечну експлуатацію, підтримання в належному стані та розвиток, включаючи нове будівництво та реконструкцію газотранспортної системи, з метою задоволення очікуваного попиту суб'єктів ринку природного газу на послуги із транспортування природного газу, враховуючи розвиток ринку природного газу.\n\n2. Експлуатацію газотранспортної системи здійснює виключно оператор газотранспортної системи згідно з вимогами чинного законодавства України, нормативними актами у сфері проєктування, будівництва та безпечної експлуатації об’єктів газотранспортної системи і технічними нормами та стандартами безпеки.\n\n3. Оператор газотранспортної системи для забезпечення надійної та безпечної експлуатації газотранспортної системи:\n\nзабезпечує запобіжні заходи безаварійної експлуатації газотранспортної системи, а саме комплекс робіт, що виконується на підставі результатів технічного огляду або технічного обстеження (діагностування) газотранспортної системи з метою забезпечення її подальшої безаварійної експлуатації шляхом проведення технічного обслуговування, поточного або капітального ремонтів. Організація і проведення робіт з технічного обслуговування і ремонту газотранспортної системи встановлюються технічними нормами, стандартами безпеки;\n\nвживає заходів для забезпечення транспортування природного газу протягом періодів надзвичайно високого споживання на виконання правил про безпеку постачання природного газу та Національного плану дій;\n\nздійснює заходи фізичного балансування;\n\nконтролює фізико-хімічні показники природного газу в точках входу та точках виходу;\n\nобмежує надходження природного газу до газотранспортної системи у випадках, визначених Законом України \"Про ринок природного газу\", Національним планом дій, правилами про безпеку постачання природного газу;\n\nрозробляє та впроваджує плани локалізації та ліквідації аварій;\n\nготує та узгоджує в рамках укладених технічних угод з оператором суміжних систем план дій на випадок виникнення перебоїв у роботі суміжних систем;\n\nпідтримує та розширює (за необхідності) контрольно-вимірювальні системи управління та телеметрії, а також системи об’єктної автоматики з метою можливості швидкої реакції на загрози, які можуть виникнути в газотранспортній системі;\n\nпідтримує технічний стан пристроїв, установок, мереж, а також системних об’єктів згідно з вимогами технічних норм та стандартів безпеки, провадить постійний експлуатаційний нагляд, у разі виникнення загроз негайно розпочинає дії, спрямовані на їх усунення;\n\nпровадить оцінку технічного стану газотранспортної системи та за її результатами готує інвестиційні плани і плани ремонту газотранспортної системи;\n\nрозробляє та впроваджує правила технічної експлуатації газотранспортної системи, які зокрема повинні містити вимоги до:\n\nлінійної частини магістральних газопроводів;\n\nкомпресорних станцій;\n\nгазорозподільних станцій;\n\nгазовимірювальних станцій та пунктів виміру витрат газу;\n\nелектроустановок;\n\nтелекомунікаційної мережі оператора газотранспортної системи;\n\nметрологічного забезпечення захисту від корозії;\n\nконтрольно-вимірювальних приладів, систем та засобів автоматизації технологічних процесів зв’язку (технологічного);\n\nорганізації експлуатації газотранспортної системи;\n\nдіагностування;\n\nбудівель та споруд, які належать до газової інфраструктури.\n\n4. Проєктування та будівництво (нове будівництво, реконструкція, капітальний ремонт, технічне переоснащення) складових газотранспортної системи здійснюються відповідно до законодавства у сфері містобудівної діяльності, технічних норм та стандартів безпеки.\n\n5. Проєктування та будівництво (нове будівництво, реконструкція, капітальний ремонт, технічне переоснащення) складових газотранспортної системи передбачаються планом розвитку газотранспортної системи на наступні 10 років та фінансуються за рахунок коштів, передбачених у тарифах на послуги транспортування природного газу, та інших джерел, не заборонених законодавством.\n\n{Пункт 5 глави 1 розділу V із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1977 від 27.10.2023 }\n\n6. У разі будівництва, реконструкції, капітального ремонту будинків, будівель, споруд, доріг, мостів, інших об'єктів архітектури роботи з перенесення складових газотранспортної системи виконуються оператором газотранспортної системи або іншим суб’єктом, який відповідно до законодавства має право на проведення таких робіт, за рахунок коштів замовників таких робіт відповідно до затвердженої проєктно-кошторисної документації.\n\n2. Планування розвитку газотранспортної системи\n\n1. Розвиток газотранспортної системи провадиться з урахуванням заходів з підвищення енергоефективності, передбачених Законом України «Про енергетичну ефективність», поточних та майбутніх потреб України в природному газі, забезпечення довготривалої працездатності газотранспортної системи, а також попиту на послуги транспортування газотранспортною системою України.\n\n{Пункт 1 глави 2 розділу V із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1977 від 27.10.2023 }\n\n2. Оператор газотранспортної системи здійснює дослідження потреби ринку в новій газотранспортній інфраструктурі, у тому числі в міждержавних з’єднаннях, а також збирає інформацію стосовно багаторічних прогнозів потреби в природному газі на окремих територіях України.\n\n3. При розробці плану розвитку газотранспортної системи на наступні 10 років оператор газотранспортної системи зобов'язаний враховувати можливі зміни обсягів видобутку, купівлі-продажу, постачання, споживання природного газу (у тому числі обсягів транскордонної торгівлі природним газом), а також плани розвитку газотранспортних систем сусідніх держав, газорозподільних систем, газосховищ та установки LNG.\n\n4. Оператор газотранспортної системи розробляє і щороку до 31 жовтня подає на затвердження Регулятору план розвитку газотранспортної системи на наступні 10 років, складений на підставі даних про фактичні та прогнозні показники попиту, і пропозиції на послуги з транспортування природного газу. План розвитку газотранспортної системи на наступні 10 років має забезпечувати відповідність газотранспортної системи потребам ринку природного газу та інтересам безпеки постачання природного газу.\n\n5. Десятирічний план розвитку газотранспортної системи повинен визначати:\n\n1) основні об’єкти газової інфраструктури, будівництво або реконструкція яких є доцільною в наступні 10 років;\n\n2) підтверджені інвестиції, а також перелік нових інвестицій, які повинні бути здійснені протягом наступних 3 років;\n\n3) строки реалізації та пріоритетність інвестиційних проєктів.\n\nДесятирічний план розвитку газотранспортної системи складається з:\n\nінвестиційної програми на перший планований рік десятирічного плану розвитку із зазначенням заходів за рахунок підтверджених інвестицій;\n\nплану заходів на другий-третій плановані роки десятирічного плану розвитку за рахунок підтверджених та нових інвестицій;\n\nплану заходів на четвертий-десятий плановані роки десятирічного плану розвитку із зазначенням потреби в інвестиціях для їх виконання.\n\n6. При розробці інвестиційної програми на перший планований рік, яка є складовою плану розвитку на десять років, планів ремонтів, технічного обслуговування та технічного діагностування, оператор газотранспортної системи бере до уваги:\n\nвимоги з безпечної експлуатації газотранспортної системи, а також забезпечення безперервності надання газотранспортних послуг;\n\nнеобхідність приведення газотранспортної системи до обов’язкових норм та технічних вимог;\n\nфактичний технічний стан елементів газотранспортної системи;\n\nзниження витрат на експлуатацію;\n\nзбільшення, за потреби, технічної потужності газотранспортної системи;\n\nприєднання до газотранспортної системи;\n\nекономічну ефективність заходів.\n\n7. Для здійснення планування оператор газотранспортної системи співпрацює з операторами суміжних систем, а також замовниками послуг транспортування.\n\n3. Документальне оформлення плану розвитку газотранспортної системи\n\n1. Планування заходів та фінансування плану розвитку повинно здійснюватись оператором газотранспортної системи з урахуванням технічного стану його основних фондів та інших активів, необхідності забезпечення належного рівня експлуатації об’єктів газотранспортної системи та якості надання послуг транспортування природного газу цією системою на довгостроковий період, зменшення обсягів виробничо-технологічних витрат, нормативних втрат природного газу, витрат паливного газу, а також принципів економічної доцільності запровадження відповідних заходів.\n\nДесятирічний план розвитку газотранспортної системи складається із таких розділів:\n\nрозділ І - опис фактичного стану основних об’єктів газової інфраструктури оператора газотранспортної системи (фондів, активів) та необхідних заходів для їх підтримання на належному рівні відповідно до регламентних процедур, передбачених нормативно-технічними документами, на наступні три роки;\n\nрозділ II - опис заходів, які направлені на розвиток газотранспортної системи за рахунок будівництва нових об’єктів газотранспортної системи, включаючи нове будівництво, реконструкцію, капітальний ремонт, технічне переоснащення, у наступні десять років за рахунок планових інвестицій;\n\n{Абзац четвертий пункту 1 глави 3 розділу V в редакції Постанови Національної комісії, що здійснює державне регулювання у сферах енергетики та комунальних послуг № 1977 від 27.10.2023 }\n\nрозділ ІІІ - опис заходів на перший рік плану розвитку (інвестиційної програми) із зазначенням запланованих заходів та витрат у зазначеному періоді;\n\nрозділ IV - план заходів на другий - третій плановані роки десятирічного плану розвитку із зазначенням потреби в інвестиціях для його виконання;\n\nрозділ V - план заходів на четвертий - десятий плановані роки десятирічного плану розвитку із зазначенням потреби в інвестиціях для його виконання.\n\nДо плану розвитку не можуть бути включені такі заходи (окрім заходів із розробки проєктно-кошторисної документації):\n\n{Пункт 1 глави 3 розділу V доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1977 від 27.10.2023 }\n\nякі не створюють нові основні засоби/нематеріальні активи;\n\n{Пункт 1 глави 3 розділу V доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1977 від 27.10.2023 }\n\nякі не призводять до збільшення балансової вартості основних засобів/нематеріальних активів.\n\n{Пункт 1 глави 3 розділу V доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1977 від 27.10.2023 }\n\n2. Розділ І плану розвитку має включати опис фактичного стану основних об’єктів газотранспортної системи та матеріально-технічного оснащення оператора газотранспортної системи і необхідних заходів для їх підтримання на належному рівні відповідно до регламентних процедур, передбачених нормативно-технічними документами, на наступні три роки. При цьому зазначені заходи мають містити прогнозовані витрати на їх реалізацію.\n\nУзагальнений технічний стан об’єктів газових мереж, транспортних засобів, спеціальних машин та механізмів, приладів контролю та діагностики, комп’ютерної техніки газотранспортного підприємства та запланованих заходів подається за формою, наведеною в додатку 2 до цього Кодексу.\n\n3. Розділ ІІ плану розвитку має включати опис заходів, які направлені на розвиток газотранспортної системи за рахунок будівництва нових об’єктів газотранспортної системи, включаючи нове будівництво, реконструкцію, капітальний ремонт, технічне переоснащення, у наступні десять років за рахунок планових інвестицій.\n\n{Пункт 3 глави 3 розділу V із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1977 від 27.10.2023 }\n\n4. На підставі даних розділів I та II плану розвитку оператор газотранспортної системи формує розділ III плану розвитку (інвестиційну програму), що має включати опис заходів та необхідних витрат на перший рік плану розвитку, у розрізі таких розділів:\n\nНазва розділу\n\nI. Газопроводи\n\nII. Компресорні станції\n\nIII. Газорозподільні станції\n\nIV. Газовимірювальні станції і пункти\n\nV. Протикорозійний захист газопроводів\n\nVI. Інше (експлуатація мереж)\n\nVII. Модернізація та закупівля транспортних засобів, спеціальних машин та механізмів\n\nVIII. Придбання приладів діагностики і обстеження та інших приладів\n\nIX. Впровадження та розвиток інформаційних технологій\n\nX. Будівлі виробничого і адміністративного призначення\n\nXI. Інше\n\nФінансування заходів інвестиційної програми оператора газотранспортної системи планується ліцензіатом за рахунок таких джерел фінансування:\n\nамортизаційних відрахувань, передбачених відповідним тарифом оператора газотранспортної системи;\n\nчастини прибутку;\n\nінших джерел, не заборонених законодавством, з обов`язковим обґрунтуванням та розшифруванням таких джерел.\n\n{Пункт 4 глави 3 розділу V в редакції Постанови Національної комісії, що здійснює державне регулювання у сферах енергетики та комунальних послуг № 855 від 26.05.2021 }\n\n5. Пояснювальна записка розділу ІІІ плану розвитку має передбачати:\n\nопис переліку робіт, основного обладнання, матеріалів, апаратного та програмного забезпечення та послуг, запланованих для виконання у планованому періоді, з розбивкою на етапи (квартали);\n\n{Абзац другий пункту 5 глави 3 розділу V із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 855 від 26.05.2021 }\n\nобґрунтування необхідності проведення заходів у запланований період;\n\nобґрунтування та розрахунок джерел фінансування інвестиційної програми;\n\n{Пункт 5 глави 3 розділу V доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 855 від 26.05.2021 }\n\nінформацію щодо техніко-економічної ефективності заходів інвестиційної програми, зокрема техніко-економічні показники відповідно до затвердженої проєктної документації та показники економічної ефективності;\n\n{Пункт 5 глави 3 розділу V доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 855 від 26.05.2021 }\n\nобґрунтування щодо закупівлі транспортних засобів, спеціальних машин та механізмів в інвестиційній програмі відповідно до форми, наведеної в розділі І додатка 3 до цього Кодексу;\n\n{Пункт 5 глави 3 розділу V доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 855 від 26.05.2021 }\n\nінформацію щодо перехідних заходів (об’єктів незавершеного будівництва), період фінансування яких передбачається тривалістю понад 1 рік, відповідно до форми, наведеної в розділі II додатка 3 до цього Кодексу;\n\n{Пункт 5 глави 3 розділу V доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 855 від 26.05.2021 }\n\nінформацію щодо проєктно-вишукувальних робіт, запланованих до виконання у планованому періоді, відповідно до форми, наведеної в розділі III додатка 3 до цього Кодексу.\n\n{Пункт 5 глави 3 розділу V доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 855 від 26.05.2021 }\n\n6. Заплановані заходи інвестиційної програми повинні бути підкріплені обґрунтувальними матеріалами до запланованих робіт та закупівель товарів, які, зокрема, можуть містити цінові пропозиції (прайси) виробників або їх офіційних представників в Україні, накази про затвердження проєктної документації та зведені кошториси до відповідних проєктів, що передбачені заходами на планований період, а також інформацію щодо проведення експертизи проєктно-кошторисної документації.\n\n{Абзац перший пункту 6 глави 3 розділу V в редакції Постанови Національної комісії, що здійснює державне регулювання у сферах енергетики та комунальних послуг № 855 від 26.05.2021 }\n\nВартість планованих заходів з реалізації об’єктів будівництва не може перевищувати затверджену кошторисну вартість будівництва, підтверджену відповідним висновком експертизи.\n\n{Абзац пункту 6 глави 3 розділу V в редакції Постанови Національної комісії, що здійснює державне регулювання у сферах енергетики та комунальних послуг № 855 від 26.05.2021 }\n\nЗаходи з проведення нового будівництва або реконструкції об’єктів газотранспортної системи включаються до плану розвитку за наявності необхідних для цього проєктів, розроблених та затверджених відповідно до вимог чинного законодавства.\n\nОператор газотранспортної системи може передбачити у плані розвитку на перший рік кошти для розробки проєктів на реалізацію робіт, що заплановані до виконання в майбутніх періодах.\n\nЦіни закупівель, які застосовуються при формуванні плану розвитку на перший рік, є орієнтовними. Остаточна ціна закупівель визначається оператором газотранспортної системи на конкурентних засадах відповідно до вимог чинного законодавства про здійснення закупівель, у тому числі Закону України «Про публічні закупівлі».\n\n7. План розвитку газотранспортної системи на 20__ – 20__ роки оператора газотранспортної системи на перший рік (інвестиційна програма на 20__ рік) має містити план заходів на перший рік десятирічного плану розвитку газотранспортної системи за формою, наведеною в розділі IV додатка 3 до цього Кодексу, з деталізацією по кожному заходу та кожному виду робіт, а також з цифровим визначенням заходів за принципом наскрізної нумерації, починаючи з одиниці.\n\n{Пункт 7 глави 3 розділу V в редакції Постанови Національної комісії, що здійснює державне регулювання у сферах енергетики та комунальних послуг № 855 від 26.05.2021 }\n\n8. На підставі даних розділів І та ІІ плану розвитку оператор газотранспортної системи формує розділ IV плану розвитку газотранспортної системи на 20__ - 20__ роки газотранспортного підприємства на другий - третій роки плану розвитку з деталізацією по кожному заходу та кожному виду робіт та їх фінансуванням на кожний рік запланованого періоду за формою, наведеною в додатку 5 до цього Кодексу.\n\n{Абзац перший пункту 8 глави 3 розділу V із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 855 від 26.05.2021 }\n\nПояснювальна записка розділу IV плану розвитку має передбачати:\n\nопис переліку робіт, основного обладнання, матеріалів, апаратного та програмного забезпечення та послуг, запланованих для виконання у прогнозованому періоді, з розбивкою на етапи (1 рік);\n\nобґрунтування необхідності проведення робіт у запланований період та прогнозовані джерела фінансування.\n\n9. На підставі даних розділів I та II плану розвитку оператор газотранспортної системи формує розділ V плану розвитку газотранспортної системи на 20__ - 20__ роки газотранспортного підприємства на четвертий - десятий роки плану розвитку у розрізі укрупнених заходів та їх фінансування на кожний рік запланованого періоду за формою, наведеною в додатку 6 до цього Кодексу.\n\n{Пункт 9 глави 3 розділу V із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 855 від 26.05.2021 }\n\n10. На підставі даних розділів III, IV та V плану розвитку оператор газотранспортної системи надає зведену інформацію щодо заходів десятирічного плану розвитку газотранспортної системи за формою, наведеною в додатку 7 до цього Кодексу.\n\n{Главу 3 розділу V доповнено новим пунктом 10 згідно з Постановою Національної комісії, що здійснює державне регулювання у сферах енергетики та комунальних послуг № 855 від 26.05.2021 }\n\n11. План розвитку формується із зазначенням обсягу фінансування без урахування податку на додану вартість.\n\nЧислова інформація у плані розвитку та звітах щодо його виконання зазначається в тисячах гривень без десяткових знаків.\n\n12. Сторінки плану розвитку нумеруються, прошнуровуються, кількість прошнурованих аркушів завіряється підписом керівника оператора газотранспортної системи або уповноваженою ним особою та скріплюється печаткою оператора газотранспортної системи (за наявності).\n\nМатеріали, які надаються як обґрунтування розділів плану розвитку, повинні бути підписані керівником оператора газотранспортної системи або уповноваженою ним особою та скріплені печаткою (за наявності).\n\n{Розділ V доповнено новою главою згідно з Постановою Національної комісії, що здійснює державне регулювання у сферах енергетики та комунальних послуг № 1437 від 27.12.2017 }\n\n4. Порядок подання, розгляду та затвердження плану розвитку\n\n1. План розвитку на наступні 10 років подається оператором газотранспортної системи Регулятору щороку до 31 жовтня року, що передує планованому періоду, з урахуванням вимог Порядку проведення відкритого обговорення проектів рішень Національної комісії, що здійснює державне регулювання у сферах енергетики та комунальних послуг , затвердженого постановою Національної комісії, що здійснює державне регулювання у сферах енергетики та комунальних послуг, від 30 червня 2017 року № 866, у частині схвалення/затвердження інвестиційних програм/планів розвитку та змін до них.\n\nОператор газотранспортної системи забезпечує достовірність наданої Регулятору інформації.\n\nЗ метою інформування громадськості проєкт плану розвитку газотранспортної системи оприлюднюється оператором газотранспортної системи шляхом розміщення на своєму офіційному вебсайті в мережі Інтернет до дати подання плану розвитку на затвердження Регулятору.\n\n{Пункт 1 глави 4 розділу V в редакції Постанови Національної комісії, що здійснює державне регулювання у сферах енергетики та комунальних послуг № 855 від 26.05.2021 }\n\n2. Під час розгляду поданих документів та/або додаткових пояснень та обґрунтувань Регулятор може проводити робочі зустрічі з уповноваженими представниками суб’єкта господарювання.\n\n{Пункт 2 глави 4 розділу V в редакції Постанови Національної комісії, що здійснює державне регулювання у сферах енергетики та комунальних послуг № 855 від 26.05.2021 }\n\n3. У разі встановлення невідповідності плану розвитку вимогам цього Кодексу та/або наявності у Регулятора зауважень (уточнень, пропозицій) до плану розвитку чи необхідності уточнення окремих його складових Регулятор протягом 30 календарних днів після отримання плану розвитку письмово повідомляє оператора газотранспортної системи про наявні зауваження та необхідність уточнення окремих складових плану розвитку або зупиняє його розгляд та повертає план розвитку оператору газотранспортної системи.\n\nУ разі отримання від Регулятора письмових зауважень (уточнень, пропозицій) до плану розвитку оператор газотранспортної системи зобов’язаний упродовж 30 календарних днів з дня отримання таких зауважень (уточнень, пропозицій) надати відповідні пропозиції, додаткові пояснення та обґрунтування. У такому разі план розвитку повторно розглядається Регулятором після подання оператором газотранспортної системи плану розвитку газотранспортної системи, доопрацьованого з урахуванням зауважень (уточнень, пропозицій). У разі зупинення Регулятором розгляду плану розвитку оператор газотранспортної системи має право повторно подати план розвитку на розгляд Регулятору відповідно до вимог цієї глави.\n\n{Пункт 3 глави 4 розділу V в редакції Постанов Національної комісії, що здійснює державне регулювання у сферах енергетики та комунальних послуг № 855 від 26.05.2021 , № 2186 від 23.12.2025 }\n\n4. У разі відсутності у Регулятора зауважень до плану розвитку питання про затвердження плану розвитку оператора газотранспортної системи виносяться на засідання Регулятора, яке проводиться у формі відкритого слухання.\n\n{Абзац перший пункту 4 глави 4 розділу V в редакції Постанови Національної комісії, що здійснює державне регулювання у сферах енергетики та комунальних послуг № 855 від 26.05.2021 }\n\n{Абзац другий пункту 4 глави 4 розділу V виключено на підставі Постанови Національної комісії, що здійснює державне регулювання у сферах енергетики та комунальних послуг № 855 від 26.05.2021 }\n\n{Абзац третій пункту 4 глави 4 розділу V виключено на підставі Постанови Національної комісії, що здійснює державне регулювання у сферах енергетики та комунальних послуг № 855 від 26.05.2021 }\n\n{Абзац четвертий пункту 4 глави 4 розділу V виключено на підставі Постанови Національної комісії, що здійснює державне регулювання у сферах енергетики та комунальних послуг № 855 від 26.05.2021 }\n\n{Абзац п'ятий пункту 4 глави 4 розділу V виключено на підставі Постанови Національної комісії, що здійснює державне регулювання у сферах енергетики та комунальних послуг № 855 від 26.05.2021 }\n\n{Абзац шостий пункту 4 глави 4 розділу V виключено на підставі Постанови Національної комісії, що здійснює державне регулювання у сферах енергетики та комунальних послуг № 855 від 26.05.2021 }\n\n{Абзац сьомий пункту 4 глави 4 розділу V виключено на підставі Постанови Національної комісії, що здійснює державне регулювання у сферах енергетики та комунальних послуг № 855 від 26.05.2021 }\n\n{Абзац восьмий пункту 4 глави 4 розділу V виключено на підставі Постанови Національної комісії, що здійснює державне регулювання у сферах енергетики та комунальних послуг № 855 від 26.05.2021 }\n\n{Абзац дев'ятий пункту 4 глави 4 розділу V виключено на підставі Постанови Національної комісії, що здійснює державне регулювання у сферах енергетики та комунальних послуг № 855 від 26.05.2021 }\n\n5. Якщо під час розгляду плану розвитку на засіданні Регулятора, що проводиться у формі відкритого слухання, виникають питання щодо недостатності обґрунтування окремих заходів плану розвитку, Регулятор або оператор газотранспортної системи може ініціювати проведення їх експертизи. У такому разі розгляд плану розвитку зупиняється на період, необхідний для проведення такої експертизи, про що Регулятор письмово повідомляє оператора газотранспортної системи протягом п’яти робочих днів з дня прийняття рішення Регулятором про необхідність проведення такої експертизи.\n\nЗа результатами експертизи спірні питання повторно розглядаються Регулятором.\n\n6. У разі прийняття Регулятором рішення на засіданні, яке проводиться у формі відкритого слухання, про необґрунтованість окремих заходів плану розвитку ці заходи виключаються з плану розвитку. При цьому кошти, передбачені на їх фінансування, перерозподіляються на інші заходи відповідно до цифрового пріоритету у плані розвитку.\n\n7. Затверджений Регулятором план розвитку оформлюється оператором газотранспортної системи у двох примірниках. Протягом семи календарних днів один примірник надається Регулятору, другий залишається в оператора газотранспортної системи.\n\nЕлектронна форма затвердженого Регулятором плану розвитку оприлюднюється оператором газотранспортної системи шляхом розміщення на своєму офіційному вебсайті протягом десяти робочих днів з дня прийняття рішення Регулятором про затвердження плану розвитку та зберігається на ньому не менше трьох років.\n\nПісля прийняття рішення Регулятором про затвердження плану розвитку проєктна документація та обґрунтовуючі матеріали, які додавалися до нього оператором газотранспортної системи, а також робочі примірники плану розвитку повертаються оператору газотранспортної системи для зберігання та використання в роботі та мають бути надані Регулятору за його запитом для виконання покладених на нього завдань.\n\nНа титульній сторінці всіх примірників затвердженого плану розвитку газотранспортної системи вказуються реквізити документів, якими план розвитку затверджений відповідно до статуту ліцензіата та затверджений Регулятором. Зазначені відмітки підписуються керівником ліцензіата або уповноваженою ним особою та скріплюються печаткою (за наявності).\n\nСторінки плану розвитку газотранспортної системи нумеруються, прошнуровуються, кількість прошнурованих аркушів завіряється підписом керівника ліцензіата або уповноваженою ним особою та скріплюється печаткою (за наявності).\n\n8. При виникненні особливих обставин, яких оператор газотранспортної системи не міг передбачити (пов'язаних з усуненням наслідків, що виникли в результаті форс-мажорних обставин, необхідністю виконання робіт для забезпечення безпечної експлуатації та підтримання у належному стані газотранспортної системи), оператор газотранспортної системи має право не пізніше 30 вересня планованого періоду звернутися до Регулятора з пропозицією щодо внесення змін до затвердженого плану розвитку, з наданням відповідних висновків, розрахунків, обґрунтувань та інших документів, що підтверджують факт виникнення таких обставин, крім випадків виконання рішень НКРЕКП щодо внесення змін до затвердженого плану розвитку, зокрема за результатами здійснення заходів державного контролю.\n\nРозгляд або зупинення розгляду змін до затвердженого плану розвитку здійснюється відповідно до пункту 3 цієї глави. При цьому у разі зупинення розгляду змін до затвердженого плану розвитку повторна подача змін може бути здійснена не пізніше 30 вересня планованого періоду.\n\nУ разі фактичної економії коштів за результатами 100 % виконання інвестиційної програми на планований період затвердженого плану розвитку в кількісному вираженні оператор газотранспортної системи має право до 01 листопада планованого періоду звернутися до Регулятора з пропозицією щодо внесення змін до затвердженого плану розвитку з метою включення додаткових заходів на суму економії.\n\n{Главу 4 розділу V доповнено новим пунктом 8 згідно з Постановою Національної комісії, що здійснює державне регулювання у сферах енергетики та комунальних послуг № 2186 від 23.12.2025 }\n\n9. Зміни до плану розвитку розглядаються Регулятором у порядку, передбаченому цією главою.\n\nПри поданні змін до інвестиційної програми затвердженого плану розвитку оператор газотранспортної системи надає Регулятору:\n\n{Пункт глави 4 розділу V доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 855 від 26.05.2021 }\n\n1) зведену інформацію щодо змін до інвестиційної програми затвердженого плану розвитку газотранспортної системи за формою, наведеною в розділі І додатка 8 до цього Кодексу;\n\n{Пункт глави 4 розділу V доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 855 від 26.05.2021 }\n\n2) пропозиції щодо змін до інвестиційної програми на 20__ рік затвердженого Плану розвитку газотранспортної системи Оператора газотранспортної системи на 20__ - 20__ роки за формою, наведеною в розділі II додатка 8 до цього Кодексу;\n\n{Пункт глави 4 розділу V доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 855 від 26.05.2021 }\n\n3) зміни до інвестиційної програми на 20___ рік (перелік заходів) Оператора газотранспортної системи за формою, наведеною в розділі III додатка 8 до цього Кодексу.\n\n{Пункт глави 4 розділу V доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 855 від 26.05.2021 }\n\n{Розділ V доповнено новою главою згідно з Постановою Національної комісії, що здійснює державне регулювання у сферах енергетики та комунальних послуг № 1437 від 27.12.2017 }\n\n5. Виконання плану розвитку\n\n1. Оператор газотранспортної системи зобов’язаний виконувати затверджений Регулятором план розвитку в повному обсязі відповідно до запланованих етапів, обсягів робіт у кількісному вираженні та обсягів фінансування у вартісному вираженні.\n\nВиконання інвестиційної програми має здійснюватися відповідно до затверджених джерел за кожним заходом.\n\n{Пункт 1 глави 5 розділу V доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 855 від 26.05.2021 }\n\n2. Виконаними вважаються об'єкти, які введені в експлуатацію відповідно до вимог чинного законодавства, прийняті на баланс та щодо яких завершено фінансування, що підтверджено такими документами:\n\n1) для основних засобів:\n\nакт виконаних робіт/акт приймання-передачі наданих послуг, та/або акт введення в експлуатацію основних засобів, та/або акт готовності об’єкта до експлуатації, та/або сертифікат (декларація), виданий відповідними органами державного архітектурно-будівельного контролю, та/або інші первинні документи відповідно до стандартів бухгалтерського обліку, що підтверджують прийняття основних засобів на баланс;\n\nплатіжні інструкції та/або інші документи, що підтверджують здійснення оплати;\n\n2) для нематеріальних активів:\n\nакт введення в господарський оборот об'єкта права інтелектуальної власності у складі нематеріальних активів та/або інші первинні документи відповідно до стандартів бухгалтерського обліку, що підтверджують прийняття нематеріальних активів на баланс;\n\nплатіжні інструкції та/або інші документи, що підтверджують здійснення оплати.\n\nЗаходи з розробки проєктно-кошторисної документації вважаються виконаними, якщо за результатами їх виконання складено акт виконаних робіт та/або акт приймання-передачі проєктно-кошторисної документації на об'єкт та щодо яких здійснено повне фінансування.\n\nЕтапи перехідних заходів (об’єкти незавершеного будівництва, розподілені на етапи будівництва), передбачені інвестиційною програмою, вважаються виконаними, якщо за результатами їх виконання складено акти виконаних робіт та/або акти приймання-передачі, а також завершено фінансування відповідно до цих актів.\n\n{Пункт 2 глави 5 розділу V в редакції Постанови Національної комісії, що здійснює державне регулювання у сферах енергетики та комунальних послуг № 1977 від 27.10.2023 }\n\n3. При збільшенні вартості виконання заходів інвестиційної програми (окрім перехідних заходів (об’єктів незавершеного будівництва, розподілених на етапи будівництва) та заходів, щодо яких було проведено експертизу кошторисної вартості заходу), передбачених затвердженим планом розвитку, до 5 (п'яти) відсотків, Оператор ГТС за умови наявності економії коштів при повному виконанні відповідних заходів інвестиційної програми в кількісному вимірі може самостійно зробити перерозподіл фінансування між заходами в розрізі окремого джерела фінансування та за умови незмінності фізичних обсягів цих заходів.\n\n{Пункт 3 глави 5 розділу V в редакції Постанови Національної комісії, що здійснює державне регулювання у сферах енергетики та комунальних послуг № 1977 від 27.10.2023 }\n\n4. У разі недофінансування заходів плану розвитку, запланованих на перший рік, з причин, незалежних від оператора газотранспортної системи, першочергово забезпечується фінансування заходів з будівництва, модернізації і реконструкції трубопроводів та споруд на них і заходів зі зниження виробничо-технологічних витрат та втрат природного газу. При цьому оператор газотранспортної системи може продовжити фінансування цих заходів до 20 числа місяця, наступного після закінчення періоду дії першого року плану розвитку, за рахунок коштів, отриманих як джерело фінансування плану розвитку наступного періоду.\n\n5. Оператор газотранспортної системи має право протягом планованого періоду звернутися до Регулятора з пропозицією щодо внесення змін до затвердженого плану розвитку з наданням відповідного обґрунтування.\n\n{Пункт 5 глави 5 розділу V в редакції Постанови Національної комісії, що здійснює державне регулювання у сферах енергетики та комунальних послуг № 855 від 26.05.2021 }\n\n6. У випадку фактичного збільшення надходження коштів відповідно до визначених джерел фінансування оператор газотранспортної системи ініціює процедуру внесення відповідних змін до плану розвитку в порядку, визначеному цим Кодексом, у частині збільшення джерел фінансування та доповнення запланованих заходів.\n\nПри збільшенні вартості заходів, яке відбулося в період між розробкою кошторисної документації заходів плану розвитку та прийняттям в експлуатацію цих заходів, на більше ніж фактичний індекс інфляції за відповідний період Регулятор або оператор газотранспортної системи може ініціювати проведення експертизи зазначених заходів.\n\n7. Профінансованими вважаються заходи плану розвитку, щодо яких здійснено фактичну оплату грошовими коштами.\n\n{Абзац другий пункту 7 глави 5 розділу V виключено на підставі Постанови Національної комісії, що здійснює державне регулювання у сферах енергетики та комунальних послуг № 1977 від 27.10.2023 }\n\n8. При здійсненні заходів державного контролю не враховуються як виконання інвестиційної програми:\n\nзаходи, які були виконані/профінансовані Оператором ГТС, але не передбачені інвестиційною програмою затвердженого плану розвитку;\n\nобсяги фінансування за заходами інвестиційної програми затвердженого плану розвитку в разі здійснення такого фінансування до моменту затвердження відповідного плану розвитку, крім форс-мажорних обставин (обставин непереборної сили), засвідчених Торгово-промисловою палатою України та підтверджених відповідним сертифікатом.\n\n{Главу 5 розділу V доповнено новим пунктом згідно з Постановою Національної комісії, що здійснює державне регулювання у сферах енергетики та комунальних послуг № 1977 від 27.10.2023 }\n\n{Розділ V доповнено новою главою згідно з Постановою Національної комісії, що здійснює державне регулювання у сферах енергетики та комунальних послуг № 1437 від 27.12.2017 }\n\n6. Порядок надання звітної інформації щодо виконання плану розвитку\n\n1. Звітна інформація щодо виконання заходів інвестиційної програми та зведена інформація щодо виконання за розділами інвестиційної програми, оформлені згідно з додатком 9 до цього Кодексу, надаються Оператором ГТС до НКРЕКП в електронній формі у форматах «docx», «xls» або «xlsx» з накладенням кваліфікованого електронного підпису керівника або уповноваженої особи Оператора ГТС та/або кваліфікованої електронної печатки Оператора ГТС у системі електронної взаємодії (СЕВ) або на офіційну електронну адресу центрального апарату Регулятора з дотриманням вимог законів України «Про електронні документи та електронний документообіг» та «Про електронні довірчі послуги» , щокварталу наростаючим підсумком не пізніше 28 числа місяця, наступного за звітним періодом, та за підсумками року не пізніше 25 лютого року, наступного за звітним періодом, до моменту повного виконання інвестиційної програми та/або проведення заходу державного контролю.\n\n{Абзац перший пункту 1 глави 6 розділу V в редакції Постанов Національної комісії, що здійснює державне регулювання у сферах енергетики та комунальних послуг № 855 від 26.05.2021 , № 1977 від 27.10.2023 }\n\n{Абзац другий пункту 1 глави 6 розділу V виключено на підставі Постанови Національної комісії, що здійснює державне регулювання у сферах енергетики та комунальних послуг № 1977 від 27.10.2023 }\n\n{Абзац третій пункту 1 глави 6 розділу V виключено на підставі Постанови Національної комісії, що здійснює державне регулювання у сферах енергетики та комунальних послуг № 1977 від 27.10.2023 }\n\nЕлектронна форма звіту щодо виконання плану розвитку на перший рік (інвестиційної програми) оприлюднюється ліцензіатом шляхом розміщення на своєму офіційному вебсайті в мережі Інтернет щокварталу не пізніше 28 числа місяця, наступного за звітним періодом, та за підсумками року не пізніше 25 лютого року, наступного за звітним періодом, та зберігається на ньому не менше трьох років.\n\n2. Контроль за виконанням оператором газотранспортної системи плану розвитку здійснюється Регулятором шляхом аналізу звітної інформації щодо виконання плану розвитку та проведення Регулятором планових і позапланових перевірок діяльності оператора газотранспортної системи.\n\n3. Оператор ГТС забезпечує достовірність наданої Регулятору звітної інформації.\n\n{Главу 6 розділу V доповнено новим пунктом згідно з Постановою Національної комісії, що здійснює державне регулювання у сферах енергетики та комунальних послуг № 1977 від 27.10.2023 }\n\n{Розділ V доповнено новою главою згідно з Постановою Національної комісії, що здійснює державне регулювання у сферах енергетики та комунальних послуг № 1437 від 27.12.2017 }\n\nVІ. Технічні умови доступу та порядок приєднання до газотранспортної системи\n\n1. Загальні умови\n\n1. Суб’єкти ринку природного газу (замовники приєднання) мають рівні права на приєднання власних об’єктів будівництва або існуючих об’єктів до об’єктів газотранспортної системи відповідно до цього розділу.\n\n2. Приєднання об’єктів (у тому числі тих, які плануються збудувати) замовника приєднання до газотранспортної системи є нестандартним приєднанням.\n\nУ разі якщо замовник забезпечує виконання підготовчих, проєктних, будівельно-монтажних, пусконалагоджувальних робіт, необхідних для приєднання до газотранспортної системи, самостійно і за власні кошти, то вартість цих робіт не включається в розрахунок вартості послуги приєднання.\n\n{Пункт 2 глави 1 розділу VI доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 2190 від 17.11.2021 }\n\nЗакупівля товарів, робіт і послуг з проєктування, будівництва, реконструкції та/або технічного переоснащення об'єктів газопостачання (до точки приєднання замовника) під час надання послуг з приєднання здійснюється оператором газотранспортної системи на конкурентних засадах.\n\n{Пункт 2 глави 1 розділу VI доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 2190 від 17.11.2021 }\n\n3. Замовники приєднання мають право приєднатися до газотранспортної системи у випадку:\n\nвідмови оператором газорозподільної системи замовнику приєднання у зв’язку з відсутністю або недостатністю вільної потужності;\n\nякщо замовник приєднання є газодобувним підприємством, який приєднує об’єкти видобутку/виробництва природного газу (біометану);\n\nякщо замовником приєднання є оператор газосховищ;\n\n{Пункт 3 глави 1 розділу VI доповнено новим абзацом четвертим згідно з Постановою Національної комісії, що здійснює державне регулювання у сферах енергетики та комунальних послуг № 2190 від 17.11.2021 }\n\nякщо замовник приєднання є оператором газорозподільної системи, межа території ліцензійної діяльності якого максимально наближена до точки приєднання;\n\nякщо тиск, необхідний для забезпечення потреб замовника, перевищує 1,2 МПа.\n\n4. Об’єкти (установки) газовидобувних підприємств (у тому числі виробників біометану або інших видів газу з альтернативних джерел), які мають намір безпосередньо приєднатися з метою передачі видобутого/виробленого ними газу до газотранспортної системи, приєднуються з урахуванням того, що видобутий/вироблений ними газ у місці його передачі до газотранспортної системи за своїми фізико-хімічними характеристиками має відповідати стандартам на природний газ, визначеним цим розділом. При цьому місце передачі газу має бути обладнано пристроями, які на безперервній основі забезпечують контроль фізико-хімічних показників газу (зокрема потоковий хроматограф, вимірювач температури точки роси тощо), з можливістю дистанційного їх контролю, передачі даних та відключення подачі неякісного газу до газотранспортної системи.\n\nОсобливості приєднання об’єкта виробництва біометану для здійснення подачі природного газу та/або біометану до газотранспортної системи через газорозподільну систему визначені главою 3 цього розділу.\n\n{Пункт 4 глави 1 розділу VI доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1021 від 08.06.2023 }\n\n{Пункт 4 глави 1 розділу VI із змінами, внесеними згідно з Постановами Національної комісії, що здійснює державне регулювання у сферах енергетики та комунальних послуг № 2190 від 17.11.2021 , № 1021 від 08.06.2023 }\n\n5. Оператор газотранспортної системи зобов'язаний за зверненням замовника приєднання забезпечити приєднання його об’єкта будівництва (у т.ч. об’єкта, який планується збудувати на земельній ділянці, що знаходиться у власності чи користуванні замовника) або існуючого об’єкта до газотранспортної системи за умови дотримання технічних норм та стандартів безпеки та за умови виконання замовником приєднання вимог цього Кодексу та чинного законодавства України.\n\n6. Оператор газотранспортної системи розміщує на своєму вебсайті інформацію щодо приєднання до газотранспортної системи.\n\n7. Оператор газотранспортної системи має право відмовити в наданні послуги з приєднання виключно у разі недотримання замовником процедури приєднання, визначеної Законом України «Про ринок природного газу» або цим Кодексом. Відмова у приєднанні замовника до газотранспортної системи повинна містити посилання на відповідну норму Закону України «Про ринок природного газу» або цього Кодексу, яка не виконана замовником та перешкоджає чи унеможливлює надання оператором газотранспортної системи послуги з приєднання об'єкта замовника. Про відмову в доступі до газотранспортної системи оператор газотранспортної системи повідомляє (із зазначенням причин відмови) замовника та територіальний орган Регулятора протягом п'яти робочих днів.\n\n{Пункт 7 глави 1 розділу VI в редакції Постанови Національної комісії, що здійснює державне регулювання у сферах енергетики та комунальних послуг № 2190 від 17.11.2021 }\n\n8. Величина вільної потужності для забезпечення технологічного доступу (резерв потужності) у певній точці/ділянці газотранспортної системи визначається як різниця між технічною потужністю в цій точці/дільниці газотранспортної системи та величиною потужності, яка зарезервована технічними умовами та договорами на приєднання до газотранспортної системи в цій точці/ділянці газотранспортної системи. Величина вільної потужності для забезпечення технологічного доступу (резерв потужності) є частиною технічної потужності, право користування якою не надане іншим замовникам та суб’єктам ринку природного газу.\n\nУ разі відсутності технічної можливості приєднатися до існуючої точки газотранспортної системи або відсутності вільної потужності для приєднання оператор газотранспортної системи визначає умови приєднання до нової точки, яка буде розташована якомога ближче до первісно запитуваної точки приєднання, приймаючи до уваги оптимізацію витрат та доцільність технологічних рішень.\n\n9. Приєднання об'єктів замовника оператором газотранспортної системи здійснюються на підставі договору на приєднання, який передбачає, зокрема:\n\nправа та обов’язки сторін;\n\nстроки та умови виконання приєднання;\n\nперіод обов’язкового виконання договору приєднання, а також умови його розірвання;\n\nвідповідальність сторін за невиконання або неналежне виконання умов договору приєднання, у тому числі порушення передбачених строків виконання робіт;\n\nрозмір або спосіб визначення оплати за приєднання, а також терміни внесення оплати окремими частинами (за необхідності);\n\nобсяг робіт, необхідних для виконання приєднання (технічний нагляд, підключення об’єкта замовника до газотранспортної системи, підключення, вартість стравленого газу тощо);\n\nумови одержання доступу до об’єктів, що належать суб’єкту приєднання, з метою будівництва або розширення мережі, необхідної для виконання приєднання;\n\nумови та спосіб, визначені замовником (власність (у тому числі шляхом купівлі-продажу), користування, господарське віддання, експлуатацію), передачі об’єктів газотранспортної системи оператору газотранспортної системи.\n\n10. За необхідності реконструкції чи технічного переоснащення вже підключеного до газотранспортної системи об'єкта, у тому числі в результаті зміни форми власності чи власника цього об'єкта, коли виникає необхідність збільшення технічної потужності в точці приєднання або її перенесення, з новим чи діючим власником об'єкта має бути укладений новий договір приєднання відповідно до умов цього Кодексу.\n\n11. Підключення до газотранспортної системи здійснюється виключно оператором газотранспортної системи.\n\n2. Порядок приєднання об’єктів замовників до газотранспортної системи\n\n1. Для приєднання об'єкта будівництва або існуючого об'єкта до газотранспортної системи їх власник або користувач (замовник приєднання) звертається до оператора газотранспортної системи із відповідною заявою, складеною у довільній формі, до якої додаються:\n\nзаповнений опитувальний лист за формою оператора газотранспортної системи, у якому зазначаються технічні параметри об'єкта замовника, що має приєднатися до газотранспортної системи. Опитувальний лист має передбачати положення, згідно з якими замовник обиратиме на свій розсуд виконавця проєктних, будівельних робіт з приєднання та робіт зі встановлення вузла обліку газу серед суб'єктів господарювання, які мають право на провадження відповідного виду діяльності згідно з вимогами законодавства;\n\nкопія(ї) паспорту(ів) на газоспоживаюче обладнання, яке планується до приєднання та буде використовувати газ в якості палива чи сировини (для замовників, у яких існуючі об’єкти приєднані до газорозподільної системи);\n\nкопії документів, що підтверджують існування у замовника приєднання прав власності чи користування на об'єкт, що планується до приєднання, або на земельну ділянку, де планується збудувати такий об'єкт;\n\nкопії документів замовника, що підтверджують повноваження представника на право укладання договору на приєднання.\n\nНа вимогу оператора газотранспортної системи вказані документи пред'являються для огляду в оригіналі. Оператор газотранспортної системи не має права вимагати від замовника приєднання документи, що не передбачені цим пунктом.\n\n{Пункт 1 глави 2 розділу VI в редакції Постанови Національної комісії, що здійснює державне регулювання у сферах енергетики та комунальних послуг № 2190 від 17.11.2021 }\n\n2. Якщо дані в опитувальному листі чи поданих документах потребують уточнення або визначені не в повному обсязі та/або в ситуації, коли найближче місце забезпечення потужності знаходиться на ділянці газотранспортної системи, яка використовується оператором газотранспортної системи за договором із її власником та потребує узгодження з ним нових приєднань, оператор газотранспортної системи повинен протягом 5 (п'яти) робочих днів з дня реєстрації заяви про приєднання надіслати замовнику письмовий запит щодо уточнення даних та/або надання замовником оригіналу документа, який підтверджує згоду власника газових мереж на приєднання об’єкта замовника. При цьому встановлений пунктом 3 цієї глави строк видачі проєкту договору на приєднання та технічних умов приєднання призупиняється на час уточнення даних. Запит щодо уточнення даних повинен включати вичерпний перелік зауважень.\n\n{Абзац перший пункту 2 глави 2 розділу VI із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 2190 від 17.11.2021 }\n\nДля приєднання об’єкта замовника до газових мереж, які не належать оператору газотранспортної системи, але підключені до його газотранспортної системи і які в результаті приєднання об’єкта замовника набудуть статусу газотранспортної системи, власник зазначених газових мереж має надати письмову згоду на приєднання об’єкта замовника до його газових мереж та підписати з оператором газотранспортної системи угоду (про наміри, меморандум тощо) про зобов’язання укласти з оператором газотранспортної системи перед пуском газу на об’єкт замовника один із договорів на користування газових мереж (господарського відання, користування чи експлуатації) або передати у власність.\n\nПри відмові замовнику в приєднанні його об’єкта (у тому числі тих, які плануються збудувати) до газотранспортної системи оператор газотранспортної системи зобов’язаний протягом 5 (п’яти) робочих днів з дня реєстрації заяви про приєднання (або дати отримання уточнених даних) письмово повідомити про це замовника з відповідним обґрунтуванням такого рішення. Копія письмової відмови в приєднанні в цей самий термін має бути передана в територіальний орган Регулятора за місцезнаходженням точки забезпечення потужності.\n\n3. За відсутності зауважень до поданих документів або після їх усунення оператор газотранспортної системи протягом 10 (десяти) робочих днів з дня реєстрації заяви про приєднання (або дати усунення зауваження) на підставі даних опитувального листа, поданих документів та параметрів місця забезпечення потужності та точки приєднання надає замовнику (у визначений в опитувальному листі спосіб) відповідні рахунки щодо оплати вартості послуг з надання замовнику приєднання договору приєднання та технічних умов.\n\n{Абзац перший пункту 3 глави 2 розділу VI із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 2190 від 17.11.2021 }\n\nВартість надання замовнику приєднання технічних умов визначається відповідно до методології визначення плати за приєднання до газотранспортної та газорозподільної систем, затвердженої Регулятором.\n\n{Абзац другий пункту 3 глави 2 розділу VI із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 2190 від 17.11.2021 }\n\nПісля оплати замовником приєднання вказаних заходів оператор газотранспортної системи надає йому проєкт договору приєднання у двох примірниках та технічні умови.\n\n{Абзац третій пункту 3 глави 2 розділу VI із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 2190 від 17.11.2021 }\n\n4. Після укладання договору на приєднання виконавець проєктних робіт зовнішнього газопостачання на підставі технічних умов приєднання забезпечує:\n\nотримання містобудівних умов та обмежень забудови земельної ділянки під газовими мережами зовнішнього газопостачання (за необхідності);\n\nвиконання інженерно-геодезичних вишукувань;\n\nрозробку та затвердження проєктно-кошторисної документації на зовнішнє газопостачання.\n\n5. Проєктно-кошторисна документація на зовнішнє газопостачання об'єкта замовника має відповідати технічним умовам та передбачати весь комплекс робіт, пов'язаних з приєднанням (будівництвом та введенням в експлуатацію газових мереж зовнішнього газопостачання об'єкта замовника від місця забезпечення потужності до точки приєднання) та підключенням об'єкта замовника до газотранспортної системи, включаючи заходи з відновлення благоустрою, що було порушено в результаті будівництва.\n\n6. Якщо відповідно до даних опитувального листа оператора газотранспортної системи та поданих із заявою на приєднання документів замовник визначає оператора газотранспортної системи виконавцем будівельних робіт зовнішнього газопостачання (незалежно від виконавця проєктних робіт зовнішнього газопостачання), точка приєднання для замовника відповідно до договору на приєднання має визначатися на межі земельної ділянки замовника або за його згодою на території такої земельної ділянки. При цьому договір на приєднання має передбачати норму з відкладальною умовою щодо визначення вартості плати за приєднання та строку його виконання, які в подальшому визначаються окремою додатковою угодою, виходячи з обсягу робіт, передбачених проєктно-кошторисною документацією на зовнішнє газопостачання.\n\n7. Якщо виконавцем проєктних робіт зовнішнього газопостачання є замовник (у тому числі проєктна організація, обрана замовником), він погоджує проєктно-кошторисну документацію на зовнішнє газопостачання на її відповідність технічним умовам з оператором газотранспортної системи, після чого затверджує проєктно-кошторисну документацію та передає один її примірник оператору газотранспортної системи. Погодження проєктно-кошторисної документації на зовнішнє газопостачання здійснюється оператором газотранспортної системи у строк, що не перевищує 15 календарних днів. У цей самий строк надається вичерпний перелік зауважень з посиланням на відповідне положення Закону України «Про ринок природного газу», законодавства у сфері містобудівної діяльності або цього Кодексу, якому не відповідає розроблений проєкт. Після усунення всіх зауважень проєктно-кошторисна документація вважається погодженою оператором газотранспортної системи.\n\n{Абзац перший пункту 7 глави 2 розділу VI в редакції Постанови Національної комісії, що здійснює державне регулювання у сферах енергетики та комунальних послуг № 2190 від 17.11.2021 }\n\nРозмір витрат на заходи оператора газотранспортної системи з погодження проєктно-кошторисної документації на зовнішнє газопостачання визначається відповідно до методології визначення плати за приєднання до газотранспортної та газорозподільної систем, затвердженої Регулятором.\n\nУ разі незгоди з вартістю та/або заходами, передбаченими проєктом зовнішнього або внутрішнього газопостачання, сторона договору на приєднання може ініціювати експертизу проєкту, яка здійснюється відповідно до вимог законодавства та за рахунок її ініціатора. Результати експертизи є обов'язковими для замовника послуги з приєднання та оператора газотранспортної системи.\n\n{Пункт 7 глави 2 розділу VI доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 2190 від 17.11.2021 }\n\n8. У разі незгоди з вартістю робіт та/або роботами, передбаченими проєктно-кошторисною документацією на зовнішнє газопостачання приєднання, сторона договору на приєднання може за свій рахунок та за узгодженням з іншою стороною ініціювати проведення незалежної експертизи проєктно-кошторисної документації. Результати експертизи залежно від її результатів зобов’язують замовника послуг приєднання внести відповідні зміни до проєктно-кошторисної документації та/або оператора газотранспортної системи погодити проєктно-кошторисну документацію.\n\n9. Після отримання проєктно-кошторисної документації на зовнішнє газопостачання від замовника приєднання оператор газотранспортної системи протягом 10 (десяти) робочих днів направляє замовнику приєднання додаткову угоду до договору на приєднання, в якій визначає строк забезпечення приєднання та вартість плати за приєднання. Строк виконання робіт із забезпечення приєднання визначається із врахуванням строку виконання будівельно-монтажних та пусконалагоджувальних робіт, що мають відповідати строкам, передбаченим чинними будівельними нормами та правилами, та строків на закупівлю відповідних товарів, робіт і послуг і необхідних погоджень, передбачених проєктно-кошторисною документацією на зовнішнє газопостачання, у тому числі на отримання містобудівних умов та обмежень під будівництво газових мереж зовнішнього газопостачання. Якщо розробником проєктно-кошторисної документації був не оператор газотранспортної системи, її вартість не включається в плату за приєднання.\n\n10. Якщо на дату підготовки оператором газотранспортної системи технічних умов приєднання є необхідність створення оператором газотранспортної системи додаткової потужності в місці забезпечення потужності, необхідно виходити з такого:\n\nтехнічні умови приєднання видаються замовнику з урахуванням розвитку газових мереж для створення резерву потужності у місці забезпечення потужності замовника і в технічних умовах окремо зазначається величина загальної потужності та потужності, яка замовлена замовником приєднання;\n\nнеобхідні витрати для виконання в повному обсязі робіт згідно з проєктно-кошторисною документацією на зовнішнє газопостачання об'єкта замовника фінансуються за рахунок пропорційної участі замовників приєднання (у разі їх наявності) до того самого місця забезпечення потужності;\n\nу технічних умовах приєднання наступних замовників місце забезпечення потужності має збігатися з місцем забезпечення потужності первинного замовника, для якого технічними умовами передбачено створення резерву потужності. При цьому в договорах на приєднання наступних замовників визначається їх пайова участь у компенсації витрат на створення резерву потужності.\n\n11. Після визначення вартості приєднання у договорі на приєднання оператор газотранспортної системи у випадку, якщо в заяві на приєднання (опитувальному листі) замовник визначає оператора газотранспортної системи виконавцем будівельних робіт зовнішнього газопостачання, у термін (строк), визначений договором на приєднання, та з урахуванням графіка оплати замовника за договором забезпечує в установленому порядку:\n\nоформлення земельних правовідносин під газовими мережами зовнішнього газопостачання;\n\nотримання в установленому порядку дозвільних документів про початок будівельних робіт;\n\nбудівництво та введення в експлуатацію новозбудованих (реконструйованих) газових мереж зовнішнього газопостачання;\n\nвстановлення в точці приєднання вузла обліку із забезпеченням його захисту від несприятливих погодних умов та несанкціонованого доступу (з урахуванням пункту 14 цієї глави);\n\n{Абзац п'ятий пункту 11 глави 2 розділу VI із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 2190 від 17.11.2021 }\n\nвідновлення об’єктів благоустрою, що були порушені в результаті будівництва;\n\n{Абзац сьомий пункту 11 глави 2 розділу VI виключено на підставі Постанови Національної комісії, що здійснює державне регулювання у сферах енергетики та комунальних послуг № 2190 від 17.11.2021 }\n\nпідключення газових мереж зовнішнього газопостачання в місці забезпечення потужності;\n\nпідключення до газотранспортної системи газових мереж внутрішнього газопостачання замовника в точці приєднання з урахуванням вимог цього Кодексу;\n\nпуск газу на об’єкт замовника та укладання договору транспортування природного газу та технічної угоди з урахуванням вимог цього Кодексу.\n\n{Абзац п ункту 11 глави 2 розділу VI із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 621 від 17.03.2020 }\n\n12. Якщо в заяві на приєднання (опитувальному листі) замовник визначає виконавцем будівельних робіт зовнішнього газопостачання іншого (крім оператора газотранспортної системи) суб’єкта господарювання, точка приєднання для замовника відповідно до договору на приєднання та технічних умов приєднання визначається в існуючій газотранспортній системі оператора газотранспортної системи та співпадає з місцем забезпечення потужності (максимально до нього наближена). При цьому заходи, які забезпечуються оператором газотранспортної системи в рамках договору на приєднання, та плата за приєднання мають включати лише послуги з:\n\nпогодження замовнику проєкту на внутрішнє газопостачання від точки приєднання (за необхідності);\n\nвстановлення в установленому порядку комерційного вузла обліку природного газу в точці приєднання (місці забезпечення потужності) з урахуванням пункту 14 цієї глави;\n\n{Абзац третій пункту 12 глави 2 розділу VI в редакції Постанови Національної комісії, що здійснює державне регулювання у сферах енергетики та комунальних послуг № 2190 від 17.11.2021 }\n\nпідключення газових мереж зовнішнього газопостачання (за наявності) у місці забезпечення потужності;\n\nпідключення до газотранспортної системи внутрішніх газових мереж замовника в точці приєднання та пуску газу з урахуванням вимог цього розділу;\n\nпуску газу на об’єкт замовника та укладання договору транспортування природного газу (технічної угоди), з урахуванням вимог цього Кодексу.\n\nРозмір витрат на зазначені заходи визначається відповідно до методології визначення плати за приєднання до газотранспортної та газорозподільної системи, затвердженої Регулятором.\n\nЗамовник після підписання договору на приєднання забезпечує в установленому порядку:\n\nоформлення земельних правовідносин під газовими мережами, що будуть будуватися замовником від точки приєднання;\n\nотримання містобудівних умов та обмежень забудови земельної ділянки від точки приєднання (за необхідності);\n\nвиконання інженерно-геодезичних вишукувань;\n\nрозроблення та погодження з оператором газотранспортної системи проєкту на внутрішнє газопостачання від точки приєднання (за необхідності);\n\nотримання в установленому порядку дозвільних документів про початок будівельних робіт;\n\nвиконання підготовчих та будівельних робіт з прокладання газових мережах внутрішнього газопостачання від точки приєднання;\n\nвведення в експлуатацію в установленому порядку газових мереж внутрішнього газопостачання від точки приєднання;\n\nвідновлення благоустрою, що було порушено в результаті будівництва.\n\n{Абзац сімнадцятий пункту 12 глави 2 розділу VI виключено на підставі Постанови Національної комісії, що здійснює державне регулювання у сферах енергетики та комунальних послуг № 2190 від 17.11.2021 }\n\n13. Якщо з урахуванням перспективи розвитку територій та забезпечення оптимальності витрат на створення газової інфраструктури на територіях є необхідність створення додаткової потужності газотранспортної системи в місці забезпечення потужності, то технічні умови приєднання видаються замовнику з урахуванням розвитку газових мереж для створення резерву потужності в місці забезпечення потужності замовника. При цьому в технічних умовах окремо зазначається величина загальної потужності та потужності, яку замовив замовник.\n\n14. При наданні послуги приєднання організація та облаштування комерційного вузла обліку забезпечується оператором газотранспортної системи за рахунок плати за приєднання в рамках договору про приєднання.\n\nЗа ініціативою замовника організацію і облаштування комерційного вузла обліку газу може бути здійснено суб'єктом господарювання, що має право на провадження відповідного виду діяльності згідно з вимогами законодавства, за рахунок такого замовника. У такому разі вартість цих робіт не включається в розрахунок вартості послуги приєднання.\n\nПісля завершення послуги з приєднання та введення в експлуатацію комерційного вузла обліку його власник у подальшому забезпечує за власний рахунок належний технічний стан комерційного ВОГ та його складових (ЗВТ), у тому числі проведення періодичної повірки.\n\nПриймання в експлуатацію вузла обліку газу здійснюється оператором газотранспортної системи за рахунок плати за приєднання.\n\n{Главу 2 розділу VI доповнено новим пунктом 14 згідно з Постановою Національної комісії, що здійснює державне регулювання у сферах енергетики та комунальних послуг № 2190 від 17.11.2021 }\n\n15. Заходи з організації встановлення комерційного вузла обліку при приєднанні об'єктів (установок) газовидобувних підприємств та виробників біометану або інших видів газу з альтернативних джерел мають передбачати встановлення приладів, які на безперервній основі будуть забезпечувати контроль фізико-хімічних показників газу (зокрема, хроматограф, потоковий густиномір, вимірювач точки роси тощо), з можливістю дистанційного їх контролю та передачі даних та відключення подачі неякісного газу до газотранспортної системи.\n\nЯкщо з технічних причин неможливо чи недоцільно організувати місце встановлення вузла обліку в точці приєднання, місце встановлення вузла обліку визначається в найближчій точці до межі балансової належності. У такому разі проєктна та кошторисна частини щодо організації вузла обліку визначаються у відповідному проєкті зовнішнього або внутрішнього газопостачання.\n\n{Пункт 15 глави 2 розділу VI в редакції Постанови Національної комісії, що здійснює державне регулювання у сферах енергетики та комунальних послуг № 2190 від 17.11.2021 }\n\n16. Замовник на підставі вихідних даних для внутрішнього газопостачання, визначених у технічних умовах приєднання, забезпечує за власний рахунок розроблення проєкту внутрішнього газопостачання, в установленому порядку забезпечує будівництво газових мереж внутрішнього газопостачання (від точки приєднання до газових приладів та пристроїв) та вводить їх в експлуатацію.\n\nЯкщо технічними умовами приєднання точка вимірювання (місце встановлення комерційного вузла обліку) буде визначена в газових мережах внутрішнього газопостачання, проєкт внутрішнього газопостачання має передбачати заходи з організації вузла обліку та кошторисну частину щодо реалізації цих заходів, а сам проєкт внутрішнього газопостачання в частині організації вузла обліку має бути погоджений з оператором газотранспортної системи. Якщо улаштування вузла обліку газу здійснюється оператором газотранспортної системи за рахунок плати за приєднання, то проєкт внутрішнього газопостачання має бути погоджений з оператором газотранспортної системи додатково і в частині кошторису затрат на організацію вузла обліку.\n\nПогодження проєкту внутрішнього газопостачання здійснюється оператором газотранспортної системи у строк, що не перевищує 15 календарних днів, або в цей самий строк надається (у разі наявності) вичерпний перелік зауважень з посиланням на відповідне положення Закону України «Про ринок природного газу», законодавства у сфері містобудівної діяльності або цього Кодексу, якому не відповідає розроблений проєкт.\n\nВартість послуги оператора газотранспортної системи з погодження проєкту внутрішнього газопостачання визначається відповідно до методології встановлення плати за приєднання до газотранспортної та газорозподільної систем, затвердженої Регулятором.\n\nЯкщо виникає потреба в перенесенні існуючих складових газотранспортної системи, роботи та супутні послуги, пов'язані з їх перенесенням, забезпечуються оператором газотранспортної системи за рахунок коштів ініціатора перенесення.\n\n{Пункт 16 глави 2 розділу VI в редакції Постанови Національної комісії, що здійснює державне регулювання у сферах енергетики та комунальних послуг № 2190 від 17.11.2021 }\n\n17. За ініціативи замовника може бути проведена незалежна експертиза вихідних даних на відповідність чинним стандартам, нормам та правилам. Проведення експертизи здійснюється незалежними організаціями, визначеними центральним органом виконавчої влади, що забезпечує формування та реалізацію державної політики в нафтогазовому комплексі в порядку, встановленому Кабінетом Міністрів України, за рахунок замовника.\n\nРезультати експертизи є обов'язковими для замовника послуги з приєднання та оператора газотранспортної системи.\n\n{Пункт 17 глави 2 розділу VI доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 2190 від 17.11.2021 }\n\nЯкщо оператор газотранспортної системи допустив порушення чинних стандартів, норм та правил у підготовлених ним технічних умовах, то він зобов’язаний компенсувати замовнику витрати, понесені ним на проведення експертизи.\n\n{Пункт 17 глави 2 розділу VI доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 2190 від 17.11.2021 }\n\n18. Оператор газотранспортної системи впродовж 10 (десяти) робочих днів після надання замовником приєднання підтвердних документів щодо введення в експлуатацію газових внутрішніх мереж, за умови дотримання ним оплати вартості приєднання та якщо договором на приєднання не встановлений більш пізніший термін, зобов’язаний забезпечити підключення до газотранспортної системи об'єкта замовника внутрішніх газових мереж. При цьому на момент підключення до газотранспортної системи газових мереж внутрішнього газопостачання оператор газотранспортної системи:\n\nзабезпечує прийом комерційного вузла обліку в експлуатацію відповідно до вимог цього Кодексу;\n\nскладає та підписує з власником газових мереж внутрішнього газопостачання акт розмежування балансової належності газопроводів та експлуатаційної відповідальності сторін;\n\nздійснює заходи з унеможливлення несанкціонованого відбору природного газу на період до початку транспортування природного газу, у тому числі шляхом пломбування запірних пристроїв.\n\n19. Пуск газу в газові мережі внутрішнього газопостачання (на об’єкт споживача, суміжного суб’єкта ринку природного газу) здійснюється оператором газотранспортної системи в установленому законодавством порядку протягом 10 (десяти) робочих днів за умови укладання договору транспортування природного газу.\n\n20. Якщо внутрішні мережі замовника передбачатимуть підключення третіх осіб (інших замовників, споживачів) та є частиною газорозподільної системи, то такі мережі до пуску газу необхідно передати у власність (користування) оператору газорозподільної системи, мережі якого найближче розташовані то точки забезпечення потужності (крім випадків, коли замовником приєднання є оператор газорозподільної системи, на території провадження господарської діяльності з розподілу природного газу якого знаходиться точка приєднання).\n\n21. Якщо протягом одного року з дати видачі технічних умов приєднання замовник відповідно до умов договору на приєднання не надасть оператору газотранспортної системи на погодження проєктно-кошторисну документацію на зовнішнє газопостачання та/або проєкт на внутрішнє газопостачання та за відсутності погодженого з боку оператора газотранспортної системи продовження строку щодо їх надання, оператор газотранспортної системи має право не враховувати зарезервовану пропускну (технічну) потужність, яка необхідна для забезпечення газопостачання об'єкта замовника при дефіциті пропускної потужності, для інших замовників (споживачів). При цьому оператор газотранспортної системи не враховує зарезервовану пропускну потужність лише за умови письмового попередження замовника за 30 календарних днів до вчинення таких дій та неотримання у цей самий строк проєктно-кошторисної документації від замовника або погодження продовження строку її надання.\n\n22. Оплата за приєднання здійснюється замовником шляхом перерахування грошових коштів на поточний рахунок оператора газотранспортної системи.\n\n23. При виконанні робіт з приєднання, виконавцем яких визначено оператором газотранспортної системи, останній має право залучати третіх осіб на умовах договору підряду.\n\n24. Після надання оператором газотранспортної системи замовнику послуг з приєднання між сторонами оформлюється акт приймання-передачі послуги по одному примірнику для кожної зі сторін. Оформлення акта приймання-передачі послуги забезпечується оператором газотранспортної системи.\n\n25. У разі необхідності обґрунтованого внесення змін до технічних умов приєднання, проєктно-кошторисної документації та/або умов договору на приєднання ці зміни мають бути письмово погоджені між замовником та оператором газотранспортної системи.\n\n26. Новозбудовані (реконструйовані, технічно переоснащені, капітально відремонтовані) газові мережі повинні відповідати вимогам чинного законодавства.\n\n27. Заходи з приєднання до газотранспортної системи та будівництва газових мереж повинні здійснюватися з дотриманням вимог Закону України \"Про правовий режим земель охоронних зон об'єктів магістральних трубопроводів\", Правил безпеки систем газопостачання , затверджених наказом Міністерства енергетики та вугільної промисловості України від 15 травня 2015 року № 285, зареєстрованих в Міністерстві юстиції України 08 червня 2015 року за № 674/27119, Правил безпечної експлуатації магістральних газопроводів , затверджених наказом Державного комітету України з промислової безпеки, охорони праці та гірничого нагляду від 27 січня 2010 року № 11, зареєстрованих в Міністерстві юстиції України 19 квітня 2010 року за № 292/17587.\n\n28. Технічна (технологічна) послідовність виконання робіт з приєднання до газотранспортної системи та будівництва внутрішніх газових мереж визначається у кожному конкретному випадку їх виконавцями та з урахуванням вимог договору на приєднання і чинного законодавства України.\n\n29. Технічний нагляд за будівництвом (новим будівництвом, капітальним ремонтом, реконструкцією і технічним переоснащенням) зовнішніх та внутрішніх газових мереж здійснюється у встановленому законодавством порядку.\n\n30. Спірні питання між замовником (власником внутрішньої газової мережі) та оператором газотранспортної системи, пов’язані з приєднанням до газотранспортної системи, мають вирішуватися шляхом переговорів, а в разі недосягнення згоди - в суді.\n\n31. Оператор газотранспортної системи зобов’язаний на власному вебсайті в мережі Інтернет розміщувати інформацію про величини технічної та вільної потужності відповідно до розділу XVIІІ цього Кодексу.\n\n3. Особливості приєднання об’єктів виробництва біометану для здійснення подачі біометану до газотранспортної системи через газорозподільну систему\n\n1. Приєднання об’єктів виробництва біометану (у частині будівництва об’єктів газотранспортної системи, зокрема реверсної компресорної станції) для здійснення подачі природного газу та/або біометану до газотранспортної системи через газорозподільну систему здійснюється оператором газотранспортної системи за рахунок замовника послуг приєднання відповідно до вимог цього розділу з урахуванням особливостей, визначених цією главою.\n\n2. Виробник біометану має право звернутися до оператора газотранспортної системи про приєднання об’єкта виробництва біометану (із будівництвом реверсної компресорної станції) для забезпечення можливості передачі надлишкових обсягів біометану від такого об’єкта до газотранспортної системи через газорозподільну систему. Надання такої послуги приєднання здійснюється оператором газотранспортної системи за рахунок плати за приєднання.\n\n3. Технічні умови на приєднання до газотранспортної системи надаються замовнику за наявності письмового висновку оператора газорозподільної системи про відсутність або недостатність вільної потужності для забезпечення принаймні в одну добу протягом календарного року приймання біометану до газорозподільної системи від об’єкта виробництва біометану в межах проєктної потужності такого об’єкта виходячи із обсягів споживання/перетоків та технічних обмежень газорозподільної системи.\n\n4. Технічні умови повинні передбачати, у тому числі, але не виключно:\n\nзаходи з проєктування, будівництва та введення в експлуатацію реверсної компресорної станції;\n\nоблаштування комерційного вузла обліку (встановлення комерційного вузла обліку повинно здійснюватись до компремуючого/газовикористовуючого обладнання реверсної компресорної станції по ходу напрямку руху природного газу);\n\nоблаштування автоматичним потоковим приладом визначення ФХП природного газу у випадку обсягу передачі природного газу більше 3000 куб.м/год, а для обсягів передачі менше 3000 куб.м/год - облаштування місцями відбору проб для визначення ФХП;\n\nпідключення реверсної компресорної станції для приймання природного газу з газорозподільної системи та передачі газу до газотранспортної систем здійснюється до газових мереж, які перебувають у власності (користуванні) оператора газотранспортної системи.\n\n5. Проєктування, будівництво, введення в експлуатацію та інші заходи, пов’язані з приєднанням об’єкта виробництва біометану, здійснюються відповідно до цього розділу.\n\n6. Перед пуском газу власник газових мереж та об’єктів на них, які створені у ході приєднання та які не належать оператору газотранспортної системи, але підключені до його газотранспортної системи, зобов’язаний укласти із оператором газотранспортної системи один із договорів на користування об’єктами газової інфраструктури (господарського відання, користування чи експлуатації) або передати їх у власність.\n\n7. Будь-які заходи зі збільшення потужності, які потрібно здійснити у зв’язку з приєднанням нового замовника (виробника біометану), у тому числі реконструкція компресорної станції та/або комерційного вузла обліку газу, здійснюються за рахунок такого замовника.\n\n8. Після завершення процедури приєднання об’єктів виробника біометану для подачі біометану до газотранспортної системи через газорозподільну систему оператор газотранспортної системи надає копію виданих технічних умов на таке приєднання оператору газорозподільних систем, підключених до відповідної реверсної компресорної станції, для розрахунку оператором газорозподільних систем величини вільної потужності для нових приєднань інших виробників біометану в певній точці/ділянці ГРМ.\n\n9. Після пуску газу Оператор ГТС та Оператор ГРМ зобов’язані впродовж 20 робочих днів внести зміни в Технічну угоду в частині відображення приєднаних до газотранспортної системи об’єктів та здійснити заходи з приймання комерційного вузла обліку в експлуатацію відповідно до вимог цього Кодексу.\n\n{Розділ VI доповнено новою главою згідно з Постановою Національної комісії, що здійснює державне регулювання у сферах енергетики та комунальних послуг № 1021 від 08.06.2023 }\n\nVІІ. Проведення ремонтних робіт на газотранспортній системі\n\n1. Планування робіт, що викликають зміну в умовах функціонування газотранспортної системи\n\n1. Для забезпечення безпеки, а також підтримання відповідного рівня надійності роботи газотранспортної системи оператор газотранспортної системи проводить необхідні експлуатаційні, діагностичні, ремонтні роботи з приєднання, а також роботи з модернізації та технічного переоснащення.\n\n2. При розробці річних інвестиційних програм, планів ремонтів, технічного обслуговування та технічного діагностування оператор газотранспортної системи бере до уваги технічні заходи, передбачені інвестиційними програмами.\n\n3. Газовидобувне підприємство, оператор установки LNG, оператор газосховищ, оператор газорозподільної системи, прямий споживач до 01 вересня поточного року надають оператору газотранспортної системи інформацію про обсяг робіт, запланованих у наступному календарному році, які можуть вплинути на умови одержання або подання природного газу.\n\n4. Оператор газотранспортної системи на умовах, визначених у цьому Кодексі, узгоджує з операторами суміжних систем обсяг, а також терміни проведення запланованих робіт. Якщо такі роботи впливають на розмір потужності, яка може пропонуватись для розподілу в точках входу/виходу на міждержавному з’єднані, оператор газотранспортної системи співпрацює з оператором суміжної газотранспортної системи відповідного міждержавного з’єднання з метою мінімізації впливу проведення запланованих робіт на обсяги транспортування природного газу та розмір потужності в точці міждержавного з’єднання.\n\n{Пункт 4 глави 1 розділу VII із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1182 від 05.08.2025 }\n\n5. Оператор газотранспортної системи до 01 листопада календарного року розміщує на вебсайті інформацію про час та місце проведення робіт, запланованих у наступному календарному році, які можуть викликати зміни в умовах функціонування газотранспортної системи, що призводять до обмеження транспортування природного газу. Оператор газотранспортної системи зазначає список точок входу і виходу, в яких можуть відбутися такі обмеження, а також очікуваний час тривалості цих обмежень.\n\n6. Уточнення обсягу та термінів проведення робіт шляхом узгодження між оператором газотранспортної системи та/або операторами суміжної системи, прямими споживачами, газовидобувними підприємствами повинно відбутися не пізніше ніж за 21 календарний день перед їх початком.\n\n7. В обґрунтованих випадках оператор газотранспортної системи може впровадити зміни в обсязі робіт протягом даного року. Такі зміни можуть також упроваджуватися оператором газотранспортної системи на обґрунтовану заяву оператора суміжної системи, прямого споживача та/або газовидобувного підприємства.\n\n8. Відомості про всі зміни строків робіт, а також строків попередньо запланованих робіт оператор газотранспортної системи передає оператору суміжної системи, прямому споживачу або газовидобувному підприємству залежно від того, кого ці відомості стосуються.\n\n9. У разі якщо заплановані роботи провадяться оператором суміжної системи, прямим споживачем та/або газовидобувним підприємством, оператор газотранспортної системи за їх заявою, поданою не пізніше ніж за 7 календарних днів до запланованого терміну робіт, може забезпечити можливість одержання або доставки додаткової кількості природного газу у визначених точках входу або виходу, зокрема, шляхом надання згоди на перевищення договірної потужності в цих пунктах протягом визначеного часу.\n\n10. Заява оператора суміжної системи, прямого споживача, газовидобувного підприємства, зазначена у пункті 9 цієї глави, повинна вказувати на точку входу або точку виходу, в якій має відбутися додаткова подача або відбір природного газу, а також рівень можливого перевищення договірної потужності. Оператор газотранспортної системи дає згоду на перевищення договірної потужності або відмовляє в цьому у письмовій формі протягом 3 календарних днів з моменту одержання заяви від оператора суміжної системи, прямого споживача та/або газовидобувного підприємства. Оператор газотранспортної системи повинен обґрунтувати своє рішення про відмову в наданні згоди на перевищення потужності.\n\n2. Повідомлення замовника послуг транспортування про зміни в умовах функціонування газотранспортної системи\n\n1. Оператор газотранспортної системи повідомляє замовника послуг транспортування, до якого належать введені обмеження, про строки, а також обсяг обмежень у точках входу або точках виходу, а також про вільні потужності в точках входу та/або точках виходу, в яких запроваджені обмеження:\n\nу разі, якщо ці роботи спричинять перебої в постачанні природного газу до споживачів замовника послуг транспортування, - не менше ніж за 21 день перед датою початку запланованих робіт;\n\nу разі, якщо ці роботи не спричинять перебоїв у постачанні природного газу до споживачів замовника послуг транспортування, - не менше ніж за п’ять днів перед датою початку запланованих робіт.\n\n2. Замовник послуг транспортування оповіщається про події, про які зазначено у пункті 1 цієї глави, шляхом індивідуального повідомлення в письмовому вигляді з повідомленням про вручення, телефоном або за допомогою іншого засобу зв’язку.\n\n3. Замовник послуг транспортування враховує в номінаціях або газотранспортних прогнозах обмеження, про які зазначено у пункті 1 цієї глави.\n\n4. Замовник послуг транспортування повідомляє та зобов’язує своїх споживачів, розташованих за точками виходу (на межі їх балансової належності), в яких діють обмеження, обмежити споживання природного газу.\n\n5. Замовник послуг транспортування повідомляє про відповідні обмеження на точках входу, на які впливає обмеження, та зобов’язує своїх контрагентів впровадити обмеження в подачі природного газу.\n\n6. При виконанні ремонтних робіт, що спричиняють обмеження транспортування в точках виходу, оператор газотранспортної системи звільняється від обов’язку прийняття в точках входу обсягу природного газу, на який відбулося обмеження в точці входу.\n\n7. За період призупинення транспортування або обмеження обсягу природного газу внаслідок робіт, що виконуються оператором газотранспортної системи, оплата за потужності підлягає відповідному зменшенню на період впровадження обмежень.\n\n8. Якщо замовник послуг транспортування або його споживачі, незважаючи на повідомлення, зазначені в пункті 1 цієї глави, не змінять обсяги відбору або постачання природного газу відповідно до встановлених обмежень, то оператор газотранспортної системи має право на отримання оплати за перевищення потужності згідно з положеннями договору.\n\nVIII. Порядок укладення договору транспортування природного газу та фінансове забезпечення\n\n1. Порядок укладення договору транспортування природного газу\n\n1. Одержання доступу до потужності, надання послуг із транспортування, у тому числі вчинення дій з врегулювання добового небалансу, є складовими послуги транспортування природного газу та здійснюються виключно на підставі договору транспортування. Оператор газотранспортної системи не має права відмовити в укладенні договору транспортування за умови дотримання заявником вимог щодо його укладення, передбачених цим розділом.\n\nДоговір транспортування є документом, який регулює правовідносини між оператором газотранспортної системи і окремим замовником послуг транспортування.\n\nЗ моменту укладення договору транспортування замовник послуг транспортування також одержує право доступу до віртуальної торгової точки.\n\nПрямий споживач зобов’язаний зареєструватись як учасник оптового енергетичного ринку у випадках та відповідно до Порядку реєстрації.\n\n{Пункт 1 глави 1 розділу VIII доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 593 від 27.03.2024 ; із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 707 від 13.05.2025 }\n\nЗамовник послуг транспортування зобов’язується зареєструватись як учасник оптового енергетичного ринку відповідно до Порядку реєстрації .\n\n{Пункт 1 глави 1 розділу VIII доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 593 від 27.03.2024 }\n\n{Абзац шостий пункту 1 глави 1 розділу VIII виключено на підставі Постанови Національної комісії, що здійснює державне регулювання у сферах енергетики та комунальних послуг № 707 від 13.05.2025 }\n\n{Абзац сьомий пункту 1 глави 1 розділу VIII виключено на підставі Постанови Національної комісії, що здійснює державне регулювання у сферах енергетики та комунальних послуг № 707 від 13.05.2025 }\n\n{Пункт 1 глави 1 розділу VIII в редакції Постанови Національної комісії, що здійснює державне регулювання у сферах енергетики та комунальних послуг № 1437 від 27.12.2017 }\n\n2. Для укладення договору транспортування замовник послуг транспортування надає оператору газотранспортної системи:\n\nзаяву на укладення договору транспортування, за формою оператора газотранспортної системи, є публічною інформацією та оприлюднюється на його вебсайті;\n\nу випадку, якщо замовником послуг транспортування є нерезидент України, додатково надається документ, що підтверджує його реєстрацію в якості суб’єкта господарювання в країні його постійного місцезнаходження;\n\nДокументи, що підтверджують повноваження осіб представляти, у тому числі вчиняти правочини, замовника послуг транспортування.\n\nУ заяві на укладення договору транспортування вказується, зокрема така інформація:\n\n{Пункт 2 глави 1 розділу VIII доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 707 від 13.05.2025 }\n\nECRB код (для замовника послуг транспортування - резидента);\n\n{Пункт 2 глави 1 розділу VIII доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 707 від 13.05.2025 }\n\nECRB код (для замовника послуг транспортування - нерезидента України, який відповідно до Порядку реєстрації має право реєструватися як учасник оптового енергетичного ринку в добровільному порядку та отримав ECRB код);\n\n{Пункт 2 глави 1 розділу VIII доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 707 від 13.05.2025 }\n\nкод, виданий Агентством з питань співробітництва енергетичних регуляторів (далі - ACER код), або ECRB код, виданий Регуляторним органом Договірної Сторони Енергетичного Співтовариства, крім України, (далі - ECRB код іншого Регулятора) (для замовника послуг транспортування - нерезидента України, який має право реєструватися як учасник оптового енергетичного ринку в добровільному порядку та не отримав ECRB код відповідно до Порядку реєстрації ).\n\n{Пункт 2 глави 1 розділу VIII доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 707 від 13.05.2025 }\n\n3. Якщо документи, зазначені в пункті 2 цієї глави, складені іноземною мовою, подається також їх засвідчений переклад українською мовою.\n\n4. Для укладення договору транспортування оператор газотранспортної системи не має права вимагати документи та/або інформацію, що не передбачені в пункті 2 цієї глави.\n\n5. Оператор газотранспортної системи розглядає заяву про укладення договору транспортування та додані до неї документи у десятиденний строк з дня реєстрації. Якщо заява та додані до неї документи подані не в повному обсязі відповідно до переліку, зазначеного в пункті 2 цієї глави, оператор газотранспортної системи звертається протягом п'яти робочих днів з дня реєстрації заяви до замовника послуг транспортування із письмовим запитом щодо уточнення повноти його заяви та/або документів. При цьому строк розгляду заяви про укладення договору транспортування призупиняється доти, поки заявник не надасть документи в повному обсязі.\n\n6. Оператор газотранспортної системи залишає заяву без розгляду, якщо замовник послуг транспортування не надав відповідь на письмовий запит оператора газотранспортної системи щодо уточнення даних у десятиденний строк. Оператор газотранспортної системи письмово повідомляє замовника послуг транспортування про відмову та її причини.\n\n7. У випадку, коли надані замовником документи відповідають вимогам пункту 2 цієї глави, оператор газотранспортної системи у десятиденний строк з дня реєстрації заяви надає замовнику послуг транспортування проєкт договору транспортування.\n\n8. Якщо протягом двадцяти днів з дня отримання заявником проєкту договору транспортування замовник послуг транспортування не поверне оператору газотранспортної системи підписаний договір транспортування та за відсутності погодженого сторонами строку продовження його підписання, оператор газотранспортної системи має право не розглядати заяву на укладення договору та вважати такий договір неукладеним, про що письмово повідомляє заявника.\n\n9. Замовник послуг транспортування на підставі договору транспортування може замовити в оператора газотранспортної системи нижче наведені послуги, що є складовими послуги транспортування:\n\nдоступ до потужності в точці входу або виходу з газотранспортної системи;\n\nзамовлення фізичного транспортування природного газу газотранспортною системою на підставі підтвердженої номінації;\n\nвчинення дій з врегулювання добового небалансу.\n\n{Абзац четвертий пункту 9 глави 1 розділу VIII в редакції Постанови Національної комісії, що здійснює державне регулювання у сферах енергетики та комунальних послуг № 1437 від 27.12.2017 }\n\n10. Замовлені величини розподілу потужності визначаються додатком до договору транспортування природного газу.\n\n11. Договір транспортування та додатки складаються українською мовою. За письмовим зверненням замовника послуг транспортування оператор газотранспортної системи надає договір транспортування українською та англійською мовами.\n\n2. Фінансове забезпечення\n\n1. З метою забезпечення виконання зобов’язань замовника послуг транспортування щодо оплати послуг оператора газотранспортної системи за договором транспортування природного газу замовник послуг транспортування зобов'язаний:\n\n{Абзац перший пункту 1 глави 2 розділу VIII в редакції Постанови Національної комісії, що здійснює державне регулювання у сферах енергетики та комунальних послуг № 1643 від 24.09.2024 }\n\nздійснити попередню оплату розподіленої (договірної) потужності на підставі договору транспортування природного газу;\n\n{Абзац пункту 1 глави 2 розділу VIII в редакції Постанови Національної комісії, що здійснює державне регулювання у сферах енергетики та комунальних послуг № 1643 від 24.09.2024 }\n\nнадати оператору газотранспортної системи фінансове забезпечення оплати послуг з врегулювання добового небалансу у випадках та відповідно до вимог, встановлених у цьому Кодексі.\n\n{Абзац пункту 1 глави 2 розділу VIII в редакції Постанови Національної комісії, що здійснює державне регулювання у сферах енергетики та комунальних послуг № 1643 від 24.09.2024 }\n\nЗамовник послуг транспортування визначає форму свого фінансового забезпечення щодо всіх його фінансових зобов’язань перед оператором газотранспортної системи відповідно до вимог цієї глави. Інформація про розмір та доступний залишок фінансового забезпечення замовника послуг транспортування має відображатись та бути доступною такому замовнику на інформаційній платформі.\n\n{Абзац четвертий пункту 1 глави 2 розділу VIII із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1643 від 24.09.2024 }\n\nЗамовник послуг транспортування визначає розмір свого фінансового забезпечення щодо його фінансових зобов'язань перед оператором газотранспортної системи та зобов’язаний забезпечити розмір свого фінансового забезпечення на рівні не менше розміру достатнього фінансового забезпечення відповідно до вимог, установлених у цьому Кодексі.\n\nОператор газотранспортної системи визначає розмір достатнього фінансового забезпечення для кожного замовника послуг транспортування відповідно до вимог, установлених у цьому Кодексі, та інформує замовника послуг транспортування з розрахунком кожної складової фінансового забезпечення, відповідно до яких було визначено розмір достатнього фінансового забезпечення відповідно до вимог цього пункту.\n\n2. Послуги транспортування природного газу надаються на умовах 100 % попередньої оплати (крім випадку, передбаченого цим пунктом) у розмірі вартості розподіленої потужності на період газового місяця для послуг на період газового місяця, кварталу та/або року за п’ять банківських днів до початку газового місяця, у якому буде забезпечуватись транспортування природного газу, крім випадку, передбаченого абзацом другим цього пункту.\n\n{Абзац перший пункту 2 глави 2 розділу VIII із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 2086 від 13.11.2020 }\n\nУ випадку якщо розподіл потужності на період газового місяця на переривчастій основі проводиться менше ніж за 5 банківських днів до початку газового місяця, у якому буде забезпечуватись транспортування природного газу, замовник послуг транспортування зобов'язаний здійснити 100 % попередню оплату в розмірі вартості розподіленої потужності. При цьому така оплата має бути отримана оператором газотранспортної системи на його рахунок не пізніше ніж за три години до кінцевого строку подання номінації на першу газову добу відповідного газового місяця надання послуг транспортування.\n\n{Пункт 2 глави 2 розділу VIII доповнено новим абзацом другим згідно з Постановою Національної комісії, що здійснює державне регулювання у сферах енергетики та комунальних послуг № 2086 від 13.11.2020 }\n\nЯкщо така попередня оплата не буде надана замовником послуг транспортування у строк, визначений цим пунктом, то оператор газотранспортної системи тимчасово (до дня, наступного за днем здійснення попередньої оплати) зупиняє надання послуг, стосовно яких замовник не здійснив попередню оплату, та пропонує таку розподілену потужність іншим замовникам послуг транспортування в якості вільної потужності згідно з розділом IX цього Кодексу. При цьому такий замовник послуг не звільняється від зобов'язань щодо сплати за розподілену потужність на час зупинення надання послуг.\n\n{Абзац третій пункту 2 глави 2 розділу VIII із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1643 від 24.09.2024 }\n\nДля послуг транспортування природного газу на період однієї газової доби замовник послуг транспортування зобов’язаний здійснити 100 % попередню оплату в розмірі не менше вартості доступу до потужності на період газової доби, яка планується для використання згідно з номінацією. При цьому така оплата має бути отримана оператором газотранспортної системи на його рахунок не пізніше ніж за три години до кінцевого строку подання номінації.\n\n{Абзац п'ятий пункту 2 глави 2 розділу VIII виключено на підставі Постанови Національної комісії, що здійснює державне регулювання у сферах енергетики та комунальних послуг № 1643 від 24.09.2024 }\n\nЗамовник послуг транспортування зобов’язаний здійснити попередню оплату потужності з обмеженнями не пізніше кінцевого строку попередньої оплати, визначеного цим пунктом для розподіленої потужності точок входу/виходу на міждержавному з’єднанні на гарантованій та переривчастій основі відповідного періоду.\n\n{Пункт 2 глави 2 розділу VIII доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1182 від 05.08.2025 }\n\n3. Фінансове забезпечення виконання замовником послуг транспортування зобов’язань щодо оплати за вчинення дій з врегулювання добового небалансу обсягів природного газу, які подаються до газотранспортної системи і відбираються з неї, надається оператору газотранспортної системи одночасно в одній або декількох з таких форм:\n\n{Абзац перший пункту 3 глави 2 розділу VIII із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1643 від 24.09.2024 }\n\nбанківської гарантії;\n\nпередачі замовником послуг транспортування оператору газотранспортної системи в якості фінансового забезпечення грошових коштів на підставі договору транспортування природного газу.\n\nгрошових коштів на рахунок умовного зберігання (ескроу) замовника послуг транспортування.\n\n{Пункт 3 глави 2 розділу VIII доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1643 від 24.09.2024 }\n\nУ разі надання замовником послуг транспортування в якості фінансового забезпечення банківської гарантії оператор газотранспортної системи має право не пізніше наступного робочого дня звернутися до банку, який видав банківську гарантію, з метою перевірки чинності банківської гарантії.\n\n{Пункт 3 глави 2 розділу VIII доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1643 від 24.09.2024 }\n\nНадане замовником послуг транспортування фінансове забезпечення у формі банківської гарантії зараховується оператором газотранспортної системи та приймається до розрахунку достатнього розміру фінансового забезпечення з моменту отримання від банку, який видав банківську гарантію, підтвердження її чинності.\n\n{Пункт 3 глави 2 розділу VIII доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1643 від 24.09.2024 }\n\nНадане замовником послуг транспортування фінансове забезпечення у формі передачі грошових коштів та перерахунку коштів на рахунок умовного зберігання (ескроу) зараховується оператором газотранспортної системи та приймається до розрахунку достатнього розміру фінансового забезпечення у найкоротший строк, але не пізніше двох годин з моменту отримання/зарахування коштів.\n\n{Пункт 3 глави 2 розділу VIII доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1643 від 24.09.2024 }\n\nОператор газотранспортної системи перевіряє фінансове забезпечення замовника послуг транспортування щодо його достатності при поданні замовником послуг транспортування номінацій/реномінацій.\n\nРозмір достатнього фінансового забезпечення замовника послуг транспортування на період газової доби (D) не повинен бути менше суми таких значень з урахуванням особливостей, визначених цим пунктом:\n\n{Абзац дев'ятий пункту 3 глави 2 розділу VIII із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1643 від 24.09.2024 }\n\n1) суми вартості добових негативних небалансів за попередній газовий місяць (за його наявності), що є:\n\nу період до 14 числа місяця (включно), наступного за звітним, сумою вартості попередніх негативних добових небалансів за попередній газовий місяць (за його наявності);\n\nу період з 15 до 20 число місяця (включно), наступного за звітним, сумою вартості остаточних негативних добових небалансів за попередній газовий місяць (за його наявності), крім випадку оплати замовником послуг транспортування такої вартості;\n\nу період з 21 числа місяця, наступного за звітним, сумою несплаченої вартості негативних добових небалансів за попередній газовий місяць (за його наявності).\n\nПри розрахунку суми вартості добових негативних небалансів за попередній газовий місяць така сума зменшується на суму вартості добових позитивних небалансів за попередній газовий місяць, але не більше ніж на суму вартості добових негативних небалансів за попередній газовий місяць; та\n\n2) неоплаченої плати за нейтральність балансування (позитивного значення плати за нейтральність балансування, яка стягується з замовника послуг транспортування природного газу на користь оператора газотранспортної системи); та\n\n3) суми вартості добових негативних небалансів поточного газового місяця. При розрахунку суми вартості добових негативних небалансів така сума зменшується на суму вартості добових позитивних небалансів за попередні газові доби поточного газового місяця, але не більше ніж на суму вартості добових негативних небалансів за попередні газові доби поточного газового місяця; та\n\n{Абзац пункту 3 глави 2 розділу VIII із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1611 від 26.08.2020 }\n\n4) вартості газу в обсязі, що є абсолютною величиною (модулем) від’ємного значення різниці між плановими обсягами подачі природного газу та плановими обсягами відбору природного газу згідно з номінаціями та/або реномінаціями замовника послуг транспортування природного газу; та\n\n5) незнижувального залишку фінансового забезпечення, який становить розмір вартості газу, який споживачі замовника послуг транспортування, зареєстровані за ним у Реєстрі споживачів постачальника, сумарно використовують за п'ять діб для хімічних та металургійних підприємств та за три доби для інших споживачів з огляду на обсяги їх максимального (пікового) добового використання газу за попередній газовий місяць.\n\nЗамовник послуг транспортування зобов’язаний надати оператору газотранспортної системи фінансове забезпечення виконання замовником послуг транспортування зобов’язань щодо оплати вартості добових негативних небалансів за попередній газовий місяць та вартості добових негативних небалансів поточного газового місяця, які визначаються з урахуванням вимог цього пункту, у формі передачі грошових коштів та/або перерахунку коштів на рахунок умовного зберігання (ескроу). При цьому сума вартості добових негативних небалансів за попередній та/або поточний газовий місяць зменшується на суму вартості оплачених негативних небалансів та суму вартості добових позитивних небалансів за попередній та/або поточний газовий місяць, але не більше ніж на суму вартості добових негативних небалансів за відповідний період.\n\n{Пункт 3 глави 2 розділу VIII доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1643 від 24.09.2024 }\n\nУ випадку якщо за даними остаточної алокації обсяг негативного добового небалансу за попередній газовий місяць буде збільшено і розмір наданого фінансового забезпечення не покриватиме вартості такої різниці, замовник послуг транспортування зобов’язаний збільшити розмір фінансового забезпечення не пізніше, ніж на наступний робочий день. До завершення терміну, визначеного цим абзацом, оператор газотранспортної системи не має права зупиняти надання послуг транспортування з підстав недостатності розміру фінансового забезпечення.\n\n{Пункт 3 глави 2 розділу VIII доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1643 від 24.09.2024 }\n\nРівень достатнього фінансового забезпечення повинен бути забезпечений замовником послуг транспортування природного газу не пізніше ніж за три години до кінцевого строку подання номінації або за три години до подачі реномінації.\n\nУ випадку якщо на момент перевірки достатності фінансового забезпечення замовник послуг транспортування не надав фінансове забезпечення в необхідному розмірі, то оператор газотранспортної системи відхиляє подані замовником послуг транспортування номінацію/реномінацію з підстав недостатності фінансового забезпечення. При цьому якщо замовник послуг транспортування є постачальником, оператор газотранспортної системи вносить до Реєстру споживачів цього постачальника інформацію про припинення такому постачальнику через три дні (п’ять днів по споживачах, які належать до підприємств металургійної та хімічної промисловості) з дня відхилення номінації/реномінації статусу діючого постачальника для всіх його споживачів та одночасно інформує через інформаційну платформу відповідного оператора газорозподільної системи про відсутність у споживачів постачальника.\n\nДля замовника послуг транспортування, яким є газовидобувне підприємство, розмір достатнього фінансового забезпечення зменшується на вартість добового обсягу видобутку (виробництва), що є найменшим за останні три календарні місяці згідно з алокаціями подач цього газовидобувного підприємства.\n\n{Абзац пункту 3 глави 2 розділу VIII із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1021 від 08.06.2023 }\n\nДля замовника послуг транспортування, яким є оператор газорозподільних систем, розмір достатнього фінансового забезпечення повинен дорівнювати виключно розміру елемента витрат «вартість газу на технологічні та власні потреби» річної планованої тарифної виручки, встановленої для цього оператора газорозподільних систем, поділеного на 365.\n\nНа замовників послуг транспортування, у яких одночасно відсутня прострочена заборгованість перед оператором газотранспортної системи з оплати негативних небалансів та відсутні випадки прострочення за останні дванадцять місяців оплати грошових зобов'язань перед оператором газотранспортної системи з оплати негативних небалансів, не поширюється вимога щодо створення незнижувального залишку фінансового забезпечення, який становить розмір вартості газу, який споживачі замовника послуг транспортування, зареєстровані за ним у Реєстрі споживачів постачальника, сумарно використовують за п'ять діб для хімічних та металургійних підприємств та за три доби для інших споживачів з огляду на обсяги їх максимального (пікового) добового використання газу за попередній газовий місяць.\n\n{Абзац пункту 3 глави 2 розділу VIII в редакції Постанови Національної комісії, що здійснює державне регулювання у сферах енергетики та комунальних послуг № 1611 від 26.08.2020 }\n\nУ разі зміни ліцензіата, який виконує функції оператора газотранспортної системи, новий ліцензіат повинен здійснювати визначення розміру достатнього фінансового забезпечення замовника послуг транспортування з урахуванням інформації щодо випадків прострочення такими замовниками послуг транспортування оплати грошових зобов’язань перед попереднім ліцензіатом.\n\n{Пункт 3 глави 2 розділу VIII доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 370 від 11.02.2020 }\n\nДля всіх інших замовників послуг транспортування, у тому числі замовників, які останні шість місяців не замовляли послуги транспортування, розмір достатнього фінансового забезпечення визначається в загальному порядку, визначеному цим пунктом.\n\nГрошові кошти, які надаються замовником послуг транспортування оператору газотранспортної системи як фінансове забезпечення, не вважаються попередньою оплатою за вчинення дій з врегулювання добового небалансу та не підлягають поверненню замовнику послуг транспортування до моменту виконання умов договору транспортування природного газу в частині грошових зобов’язань, виконання яких вони забезпечують.\n\nНадання фінансового забезпечення у формі перерахунку грошових коштів на рахунок умовного зберігання (ескроу) здійснюється на підставі тристороннього договору рахунку умовного зберігання (ескроу) між банком, замовником послуг транспортування та оператором газотранспортної системи.\n\n{Пункт 3 глави 2 розділу VIII доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1643 від 24.09.2024 }\n\nТристоронній договір рахунку умовного зберігання (ескроу) між банком, замовником послуг транспортування та оператором газотранспортної системи має передбачати такі повноваження оператора газотранспортної системи:\n\n{Пункт 3 глави 2 розділу VIII доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1643 від 24.09.2024 }\n\nотримувати від банку інформацію про надходження та залишки коштів на рахунку умовного зберігання (ескроу);\n\n{Пункт 3 глави 2 розділу VIII доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1643 від 24.09.2024 }\n\nнадавати до банку розпорядження на договірне списання грошових коштів з рахунку умовного зберігання (ескроу) замовника послуг транспортування та перерахування їх на рахунок оператора газотранспортної системи у випадку порушення замовником послуг транспортування виконання грошових зобов’язань за договором транспортування природного газу;\n\n{Пункт 3 глави 2 розділу VIII доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1643 від 24.09.2024 }\n\nнадавати (не пізніше одного банківського дня з моменту отримання заяви від замовника послуг транспортування) до банку розпорядження про повернення вільних від зобов’язань коштів замовнику послуг транспортування з рахунку умовного зберігання (ескроу);\n\n{Пункт 3 глави 2 розділу VIII доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1643 від 24.09.2024 }\n\nпогоджувати закриття рахунку умовного зберігання (ескроу);\n\n{Пункт 3 глави 2 розділу VIII доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1643 від 24.09.2024 }\n\nвчиняти будь-які інші дії, необхідні для забезпечення розрахунків за договором транспортування природного газу в повному обсязі.\n\n{Пункт 3 глави 2 розділу VIII доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1643 від 24.09.2024 }\n\nОбслуговування рахунків умовного зберігання (ескроу) та будь-які інші операції чи послуги, що здійснюються/надаються банком, здійснюються за рахунок замовника послуг транспортування.\n\n{Пункт 3 глави 2 розділу VIII доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1643 від 24.09.2024 }\n\nУ разі невиконання замовником послуг транспортування зобов’язання щодо оплати за вчинення дій з врегулювання добового небалансу згідно з умовами договору транспортування природного газу оператор газотранспортної системи в односторонньому порядку здійснює зарахування грошових коштів, які надані замовником послуг транспортування у вигляді фінансового забезпечення, у рахунок оплати за вчинення дій з врегулювання добового небалансу, про що, відповідно, повідомляє замовника послуг транспортування.\n\nФінансове забезпечення у формах банківської гарантії та/або грошових коштів може надаватися у гривнях, доларах США та євро. Якщо фінансове забезпечення у формі банківської гарантії та/або грошових коштів буде надано в іноземній валюті, то для розрахунку достатності розміру фінансового забезпечення використовується офіційний курс Національного банку України на день такого розрахунку.\n\nУ випадку відмови банку в задоволенні вимоги оператора газотранспортної системи за банківською гарантією на підставах, не пов’язаних з тим, що вимога або додані до неї документи не відповідають умовам гарантії або вимога або додані до неї документи подані банку після закінчення строку дії гарантії, оператор газотранспортної системи має право відмовитися від банківських гарантій, виданих таким банком. Оператор газотранспортної системи публікує на своєму вебсайті перелік таких банків (далі - Перелік банків, що не виконали зобов’язання).\n\n{Абзац пункту 3 глави 2 розділу VIII в редакції Постанов Національної комісії, що здійснює державне регулювання у сферах енергетики та комунальних послуг № 1611 від 26.08.2020 , № 2086 від 13.11.2020 }\n\nОператор газотранспортної системи не має права відмовити замовнику послуг транспортування у прийнятті банківської гарантії, виданої банком, який не віднесений до Переліку банків, що не виконали зобов’язання.\n\n{Абзац пункту 3 глави 2 розділу VIII в редакції Постанов Національної комісії, що здійснює державне регулювання у сферах енергетики та комунальних послуг № 1611 від 26.08.2020 , № 2086 від 13.11.2020 }\n\nУ випадку якщо на день надання банківської гарантії, яка була прийнята оператором газотранспортної системи, банк не був включений до Переліку банків, що не виконали зобов’язання, але згодом був включений до такого Переліку, оператор газотранспортної системи в той же день шляхом направлення повідомлення через інформаційну платформу інформує про це замовника послуг транспортування. Замовник послуг транспортування протягом десяти робочих днів з дня отримання повідомлення оператора газотранспортної системи повинен надати іншу банківську гарантію від іншого банку, який не включений до Переліку банків, що не виконали зобов’язання, або інший вид фінансового забезпечення. При цьому протягом цього строку надана раніше банківська гарантія вважається такою, що відповідає вимогам цього Кодексу.\n\n{Абзац пункту 3 глави 2 розділу VIII в редакції Постанови Національної комісії, що здійснює державне регулювання у сферах енергетики та комунальних послуг № 2086 від 13.11.2020 }\n\nБанківські гарантії, видані банками, щодо яких Національним банком України прийнято рішення про віднесення до категорії неплатоспроможних або щодо яких прийнято рішення про відкликання банківської ліцензії, не вважаються належним фінансовим забезпеченням.\n\n{П ункт 3 глави 2 розділу VIII доповнено новим абзацом сорок другим згідно з Постановою Національної комісії, що здійснює державне регулювання у сферах енергетики та комунальних послуг № 1643 від 24.09.2024 }\n\nПри визначенні розміру фінансового забезпечення вартість природного газу розраховується як добуток обсягу природного газу і маржинальної ціни придбання (з урахуванням величини коригування 10 %), яка визначається відповідно до положень розділу XIV цього Кодексу, та щоденно оприлюднюється оператором газотранспортної системи в інтерфейсі користувача інформаційної платформи.\n\n{Абзац пункту 3 глави 2 розділу VIII в редакції Постанови Національної комісії, що здійснює державне регулювання у сферах енергетики та комунальних послуг № 1611 від 26.08.2020 }\n\nПри визначенні розміру фінансового забезпечення щодо оплати за вчинення дій з врегулювання добового небалансу не враховуються обсяги природного газу, які плануються до транспортування в рамках виконання спеціальних обов’язків, покладених на такого замовника, в обсязі та на умовах, визначених Кабінетом Міністрів України, а також у рамках діяльності постачальника «останньої надії».\n\n{Абзац пункту 3 глави 2 розділу VIII із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1752 від 23.09.2020 }\n\nСтрок дії фінансового забезпечення повинен закінчуватись не раніше ніж через п’ять робочих днів після настання строку здійснення оплати дій з врегулювання добового небалансу за період, в якому таке фінансове забезпечення враховувалось оператором газотранспортної системи для надання послуг транспортування природного газу.\n\nПовернення банківських гарантій, наданих замовником послуг транспортування в якості фінансового забезпечення, здійснюється на умовах договору, на підставі якого воно було надане, а у випадку якщо такі умови не встановлені - на вимогу замовника послуг транспортування у строк не пізніше п'яти банківських днів з моменту отримання оператором газотранспортної системи вимоги від замовника послуг транспортування за умови, якщо розмір фінансового забезпечення, що залишиться після повернення банківських гарантій, достатній згідно з вимогами цього Кодексу, в іншому випадку - з моменту закінчення строку дії фінансового забезпечення та за умови відсутності заборгованості за надані послуги.\n\n{Абзац пункту 3 глави 2 розділу VIII із змінами, внесеними згідно з Постановами Національної комісії, що здійснює державне регулювання у сферах енергетики та комунальних послуг № 1611 від 26.08.2020 , № 1643 від 24.09.2024 }\n\nПовернення грошових коштів, наданих замовником послуг транспортування в якості фінансового забезпечення, здійснюється на вимогу замовника послуг транспортування не пізніше 1 (одного) банківського дня з дня отримання оператором газотранспортної системи такої вимоги за умови відсутності заборгованості за надані послуги та якщо розмір фінансового забезпечення, що залишиться після повернення грошових коштів, є достатнім згідно з вимогами Кодексу.\n\n{П ункт 3 глави 2 розділу VIII доповнено новим абзацом сорок сьомим згідно з Постановою Національної комісії, що здійснює державне регулювання у сферах енергетики та комунальних послуг № 1643 від 24.09.2024 }\n\nЗамовник послуг транспортування має право використовувати надане оператору газотранспортної системи одне й те саме чинне фінансове забезпечення протягом часу надання послуг транспортування.\n\nФінансове забезпечення щодо оплати за вчинення дій з врегулювання добового небалансу не вимагається від замовників послуг транспортування, які мають довгостроковий кредитний рейтинг не нижчий за рівень «ВВВ», підтверджений агентством (компанією) Standard & Poor’s та/або Fitch IBCA, та/або не нижчий за рівень «Ваа2», підтверджений агентством (компанією) Moody’s Investors Service.\n\n{Глава 2 розділу VIII в редакції Постанов Національної комісії, що здійснює державне регулювання у сферах енергетики та комунальних послуг № 615 від 28.04.2017 , № 844 від 28.05.2019 }\n\nIX. Розподіл потужності\n\n{Назва розділу IX із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 580 від 22.04.2019 }\n\n1. Загальні умови\n\n1. Оператор газотранспортної системи надає право користування потужністю точок входу/виходу на прозорих та недискримінаційних засадах відповідно до положень цього Кодексу та договору транспортування природного газу.\n\nРозмір потужності, що надається замовнику послуг транспортування в точці входу/виходу, визначається відповідно до положень цього Кодексу та договору транспортування природного газу.\n\n2. Доступ до потужності надається оператором газотранспортної системи на такі періоди:\n\n1) річний - потужність визначеного обсягу, доступна строком на 1 газовий рік, з постійним потоком за кожну газову добу протягом газового року;\n\n2) квартальний - потужність визначеного обсягу, доступна строком на 1 газовий квартал, з постійним потоком за кожну газову добу протягом газового кварталу (квартали газового року починаються 01 жовтня, 01 січня, 01 квітня або 01 липня відповідно);\n\n3) місячний - потужність визначеного обсягу, доступна строком на 1 газовий місяць, з постійним потоком за кожну газову добу протягом газового місяця (місяці починаються кожного першого дня газового місяця);\n\n4) на добу наперед - потужність визначеного обсягу, доступна строком на 1 газову добу, з постійним потоком протягом газової доби, наступної за газовою добою, у якій відбувся розподіл потужності;\n\n5) протягом доби - потужність визначеного обсягу, яка доступна з певного часу протягом газової доби і до часу закінчення газової доби з постійним потоком. При цьому одиниця виміру потужності протягом доби - тис куб. м/добу.\n\n{Пункт 2 розділу IX доповнено новим підпунктом згідно з Постановою Національної комісії, що здійснює державне регулювання у сферах енергетики та комунальних послуг № 370 від 11.02.2020 }\n\n3. Оператор газотранспортної системи розподіляє вільну потужність у точках входу/виходу на річний, квартальний, місячний, на добу наперед, протягом доби періоди окремо для кожного виду потужності:\n\n{Абзац перший пункту 3 розділу IX із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 370 від 11.02.2020 }\n\n1) гарантованої потужності;\n\n2) переривчастої потужності;\n\n{Підпункт 3 пункту 3 розділу IX виключено на підставі Постанови Національної комісії, що здійснює державне регулювання у сферах енергетики та комунальних послуг № 1182 від 05.08.2025 }\n\n4. При наданні доступу до гарантованої потужності оператор газотранспортної системи зобов’язаний надавати право користування визначеним обсягом потужності на гарантованій (постійній) основі.\n\nПри наданні переривчастої потужності оператор газотранспортної системи зобов’язаний надавати право користування визначеним обсягом потужності, якщо для цього є технічна можливість, але має право в будь-який час (із додержанням мінімального часу на повідомлення про переривання) перервати надання послуги, якщо транспортування технічно неможливе. Мінімальний час повідомлення про переривання для певної години газової доби становить 45 хвилин після початку циклу реномінації для цієї години газової доби.\n\n{Абзац другий пункту 4 розділу IX із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 370 від 11.02.2020 }\n\nОсобливості надання доступу до потужностей з обмеженим доступом та обмежені умови їх використання визначені главою 7 цього розділу.\n\n{Абзац третій пункту 4 розділу IX в редакції Постанови Національної комісії, що здійснює державне регулювання у сферах енергетики та комунальних послуг № 1182 від 05.08.2025 }\n\n5. Замовник послуг транспортування, на якого в установленому порядку рішенням Кабінету Міністрів України відповідно до статті 11 Закону України «Про ринок природного газу» покладено спеціальні обов’язки з постачання природного газу, здійснює окреме замовлення потужності в межах виконання ним таких спеціальних обов’язків.\n\n6. Потужність фізичної точки входу до газотранспортної системи з газосховища, приєднаного до газотранспортної системи, та фізичної точки виходу до газосховища надається виключно оператору газосховища на гарантованій основі.\n\n7. Потужність фізичної точки входу з установок LNG надається замовникам послуг транспортування відповідно до вимог цього Кодексу на гарантованій основі.\n\n8. Потужність фізичної та/або віртуальної точки входу від суміжного газовидобувного підприємства (через мережі якого може передаватися природний газ іншого газовидобувного підприємства чи групи газовидобувних підприємств) надається виключно суміжному газовидобувному підприємству та газовидобувним підприємствам, що подають обсяги природного газу власного видобутку (виробництва), через мережі суміжного газовидобувного підприємства на гарантованій основі.\n\n{Пункт 8 глави 1 розділу IX із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1021 від 08.06.2023 }\n\n9. Потужність віртуальної точки входу з газорозподільної системи надається газовидобувному підприємству, що безпосередньо підключене до газорозподільної системи, та газовидобувним підприємствам, що подають обсяги природного газу власного видобутку, через мережі газовидобувного підприємства, яке безпосередньо підключене до газорозподільних систем.\n\nПотужність віртуальної точки входу з газорозподільної системи пропонується на переривчастій основі.\n\n10. Потужність віртуальної точки виходу до газорозподільних систем надається замовникам послуг транспортування відповідно до вимог цього Кодексу на гарантованій основі.\n\nОператори газорозподільних систем для забезпечення транспортування природного газу, необхідного для покриття власних виробничо-технологічних витрат та втрат, замовляють потужність віртуальної точки виходу до газорозподільної системи відповідно до вимог цього Кодексу.\n\nЗагальна потужність кожної віртуальної точки виходу до газорозподільної системи дорівнює сумі технічних потужностей усіх фізичних точок виходу до газорозподільної системи, які вона об’єднує.\n\nПотужність фізичних точок виходу до газорозподільної системи не розподіляється.\n\n11. Потужність фізичної точки виходу до прямого споживача надається замовникам послуг транспортування відповідно до вимог цього Кодексу на гарантованій основі.\n\nУ випадку несанкціонованого відбору природного газу прямим споживачем відповідальність за фактично використану потужність несе прямий споживач як за перевищення потужності у точці виходу до прямого споживача.\n\n12. Потужність віртуальної точки виходу до суміжного газовидобувного підприємства розподіляється замовникам послуг транспортування, які здійснюють постачання природного газу споживачам, підключеним до мереж суміжного газовидобувного підприємства.\n\nПотужність віртуальної точки виходу до суміжного газовидобувного підприємства пропонується на переривчастій основі.\n\nПотужність віртуальної точки виходу до суміжного газовидобувного підприємства не розподіляється для цілей переміщення природного газу промисловими газопроводами суміжного газовидобувного підприємства, який передається оператором газотранспортної системи у точці виходу до суміжного газовидобувного підприємства та відбирається оператором газотранспортної системи у точці входу від суміжного газовидобувного підприємства (через мережі якого може передаватися природний газ іншого газовидобувного підприємства чи групи газовидобувних підприємств).\n\n{Пункт 12 глави 1 розділу ІХ доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 773 від 23.04.2024 }\n\n13. Потужність точок входу/виходу на міждержавних з’єднаннях у разі замовлення гарантованих та/або переривчастих потужностей надається замовнику послуг транспортування згідно з вимогами розділу XIX цього Кодексу.\n\n{Пункти 13 - 15 розділу IX замінено одним пунктом 13 згідно з Постановою Національної комісії, що здійснює державне регулювання у сферах енергетики та комунальних послуг № 370 від 11.02.2020 }\n\n14. Замовник послуг транспортування одночасно може використовувати як гарантовану, так і переривчасту потужність у точках входу та виходу газотранспортної системи.\n\n15. Величина використаних замовником послуг транспортування обсягів потужності точок входу/виходу дорівнює величинам остаточних алокацій щодобових подач та відборів замовника послуг транспортування природного газу у відповідних точках входу/виходу. Відповідальність за перевищення замовлених потужностей несуть замовники послуг транспортування відповідно до договору транспортування природного газу.\n\n16. Оператор газотранспортної системи оприлюднює на своєму вебсайті перелік точок входу/виходу, обсяг технічної, договірної та вільної потужності. Оператор газотранспортної системи зазначає про точки входу/виходу, для яких з точки зору технічних обмежень обсяг та вид потужності може відрізнятись в окремі періоди газового року.\n\n17. Доступ замовника послуг транспортування до потужності може бути обмежений на період проведення планових ремонтних робіт у газотранспортній системі, а також виникнення аварій та впровадження обмежень згідно з положеннями цього Кодексу.\n\n{Пункт 18 розділу IX виключено на підставі Постанови Національної комісії, що здійснює державне регулювання у сферах енергетики та комунальних послуг № 370 від 11.02.2020 }\n\n{Глава 1 розділу IX в редакції Постанови Національної комісії, що здійснює державне регулювання у сферах енергетики та комунальних послуг № 580 від 22.04.2019 }\n\n2. Надання доступу до потужності\n\n1. Доступ до потужності надається лише замовникам послуг транспортування, які уклали з оператором газотранспортної системи договір транспортування.\n\n2. У договорі транспортування природного газу чи його окремому додатку зазначаються:\n\nточки входу та/або виходу;\n\nобсяг розподіленої (договірної) потужності;\n\nперіод (річний, квартальний, місячний);\n\nтип потужності (гарантована чи переривчаста, у тому числі потужність з обмеженнями);\n\n{Абзац п'ятий пункту 2 глави 2 розділу IX із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1182 від 05.08.2025 }\n\nстрок, на який потужність була розподілена.\n\n{Пункт 2 глави 2 розділу IX в редакції Постанови Національної комісії, що здійснює державне регулювання у сферах енергетики та комунальних послуг № 580 від 22.04.2019 }\n\n3. Оператор газотранспортної системи визначає обсяг вільної потужності на точках входу та точках виходу з урахуванням потужностей, які були надані в рамках процедури розподілу потужності.\n\n{Пункт 3 глави 2 розділу IX в редакції Постанови Національної комісії, що здійснює державне регулювання у сферах енергетики та комунальних послуг № 370 від 11.02.2020 }\n\n4. Розподіл потужності здійснюється за таких умов:\n\nу випадку річних періодів - для будь-яких п’ятнадцяти (15) газових років, наступних за газовим роком, у якому відбулося розподілення потужності;\n\nу випадку квартальних періодів - для будь-яких послідовних окремих газових кварталів газового року, які слідують за газовим кварталом, у якому відбувся розподіл потужності, або останнього газового кварталу газового року, наступного за газовим кварталом, у якому відбувся розподіл потужності;\n\nу випадку місячних періодів - для газового місяця, наступного за газовим місяцем, у якому відбувся розподіл потужності;\n\nу випадку потужності на період на добу наперед - для будь-якої газової доби, наступної за газовою добою, у якій відбувся розподіл потужності;\n\nу випадку потужності протягом доби - для будь-яких годин, які починаються наступної години, у якій відбувся розподіл потужності, і до часу закінчення газової доби.\n\n{Пункт 4 глави 2 розділу IX в редакції Постанови Національної комісії, що здійснює державне регулювання у сферах енергетики та комунальних послуг № 370 від 11.02.2020 }\n\n5. Оператор газотранспортної системи зобов’язаний на власному вебсайті в мережі Інтернет оприлюднювати інформацію про величини технічної та вільної потужності відповідно до розділу XVIII цього Кодексу.\n\n3. Заявка на розподіл потужності\n\n1. Замовник послуг транспортування, який має намір замовити (забронювати) потужність (крім потужності на добу наперед/протягом доби) в певній точці входу до газотранспортної системи та/або точці виходу з газотранспортної системи, крім точок міждержавного з’єднання, подає у строки, визначені цим Кодексом, оператору газотранспортної системи заявку на розподіл потужності за формою, визначеною додатком до договору транспортування природного газу.\n\nЗаявка на розподіл потужності надається замовником послуг транспортування через інформаційну платформу з накладенням електронного підпису уповноваженої особи та/або електронної печатки.\n\n{Пункт 1 глави 3 розділу IX в редакції Постанов Національної комісії, що здійснює державне регулювання у сферах енергетики та комунальних послуг № 580 від 22.04.2019 , № 370 від 11.02.2020 , № 1182 від 05.08.2025 }\n\n2. Заявки на розподіл потужності, подані з порушенням строків, передбачених процедурою розподілу потужностей, що визначена в главі 4 цього розділу, залишаються без розгляду.\n\n{Пункт 2 глави 3 розділу IX із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1182 від 05.08.2025 }\n\n3. Замовник послуг транспортування може подати зведену заявку на розподіл потужності, що передбачає декілька точок входу та/або точок виходу.\n\n{Пункт 3 глави 3 розділу IX із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 580 від 22.04.2019 }\n\n4. У заявці зазначається потужність окремо для кожної точки входу та окремо для кожної точки виходу, а також період, на який має бути наданий доступ до потужності.\n\n{Пункт 4 глави 3 розділу IX із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 580 від 22.04.2019 }\n\n{Пункт 5 глави 3 розділу IX виключено на підставі Постанови Національної комісії, що здійснює державне регулювання у сферах енергетики та комунальних послуг № 370 від 11.02.2020 }\n\n{Главу 4 розділу IX виключено на підставі Постанови Національної комісії, що здійснює державне регулювання у сферах енергетики та комунальних послуг № 1182 від 05.08.2025 }\n\n4. Процедура розподілу потужності\n\n1. Кожний замовник послуг транспортування може подати одну заявку на розподіл гарантованої потужності та одну заявку на розподіл переривчастої потужності в цій точці входу або виходу.\n\n{Абзац перший пункту 1 глави розділу IX із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 580 від 22.04.2019 }\n\nЗамовник послуг транспортування, на якого в установленому порядку рішенням Кабінету Міністрів України відповідно до статті 11 Закону України «Про ринок природного газу» покладено спеціальні обов’язки з постачання природного газу, подає одну заявку на розподіл гарантованої потужності та одну заявку на розподіл переривчастої потужності в цій точці входу або виходу окремо для замовлення потужності в межах виконання ним таких спеціальних обов’язків та замовлення потужності не в межах виконання ним таких обов’язків.\n\n{Пункт 1 глави розділу IX доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 580 від 22.04.2019 }\n\n2. У рамках процедури розподілу потужності беруть участь заявки щодо:\n\n1) річних періодів, які були подані в робочі дні в період з останнього понеділка червня до другого понеділка липня включно, які належать до одного або декількох з п’ятнадцяти газових років, наступних за газовим роком, у якому подається заявка;\n\n2) квартальних періодів, які були подані щодо кожного кварталу окремо:\n\nІ-IV кварталів наступного газового року (починається 01 жовтня) в робочі дні в період з останнього понеділка липня поточного газового року до другого понеділка серпня поточного газового року включно;\n\nII-IV кварталів поточного газового року (починається 01 січня) в робочі дні в період з останнього понеділка жовтня до другого понеділка листопада включно;\n\nIII-IV кварталів поточного газового року (починається 01 квітня) в робочі дні в період з останнього понеділка січня до другого понеділка лютого включно;\n\nIV кварталу поточного газового року (починається 01 липня) в робочі дні в період з останнього понеділка квітня до другого понеділка травня включно;\n\n3) місячних періодів, які були подані в робочі дні в період з першого до третього понеділка місяця, що передує місяцю, у якому розподіляється потужність.\n\n{Пункт 2 глави розділу IX в редакції Постанови Національної комісії, що здійснює державне регулювання у сферах енергетики та комунальних послуг № 370 від 11.02.2020 }\n\n3. Розмір вільної потужності протягом наступних п’ятнадцяти (15) газових років у фізичних точках входу і виходу, яка буде предметом процедури розподілу потужності, оператор повідомляє на своєму вебсайті за 30 календарних днів до початку прийняття заявок.\n\n4. Під час процедури розподілу потужностей оператор газотранспортної системи проводить технічний аналіз, який включає оцінку можливості газотранспортної системи задовольнити заявку замовника послуг транспортування.\n\n5. Оператор газотранспортної системи задовольняє заявки шляхом надання гарантованої або переривчастої потужності відповідно до вимог цього Кодексу.\n\nЯкщо сумарна потужність, визначена замовниками послуг транспортування в заявках на розподіл потужності, не перевищує вільну потужність, кожний із замовників послуг транспортування одержує заявлений обсяг потужності, зазначений у поданій заявці.\n\nПри цьому якщо така сумарна потужність перевищує вільну потужність, оператор газотранспортної системи задовольняє заявки пропорційно до заявлених обсягів кожного із замовників послуг транспортування.\n\n{Пункт 5 глави 4 розділу IX в редакції Постанови Національної комісії, що здійснює державне регулювання у сферах енергетики та комунальних послуг № 1182 від 05.08.2025 }\n\n{ Пункт 6 глави 4 розділу IX виключено на підставі Постанови Національної комісії, що здійснює державне регулювання у сферах енергетики та комунальних послуг № 1182 від 05.08.2025 }\n\n6. Розподіл вільної гарантованої потужності повинен відбуватися в такому порядку: річна, квартальна, місячна потужності.\n\n7. Оператор газотранспортної системи за результатами проведення процедури розподілу потужності повідомляє замовнику послуг транспортування:\n\n1) для заявок, поданих на річні періоди, - до третього понеділка липня поточного року про розподілену йому потужність у точках входу та виходу;\n\n2) для заявок, поданих на квартальні періоди:\n\nдо третього понеділка серпня щодо І-IV кварталів наступного газового року (починається 01 жовтня) про розподілену йому потужність у точках входу та виходу;\n\nдо третього понеділка листопада щодо II-IV кварталів поточного газового року (починається 01 січня) про розподілену йому потужність у точках входу та виходу;\n\nдо третього понеділка лютого щодо III-IV кварталів поточного газового року (починається 01 квітня) про розподілену йому потужність у точках входу та виходу;\n\nдо третього понеділка травня щодо IV кварталу поточного газового року (починається 01 липня) про розподілену йому потужність у точках входу та виходу;\n\n3) для заявок, поданих на місячні періоди, які належать до поточного року, - протягом двох днів після завершення періоду прийому заявок про розподілену йому потужність у точках входу та виходу.\n\n{Пункти 8 - 11 глави розділу IX замінено одним пунктом згідно з Постановою Національної комісії, що здійснює державне регулювання у сферах енергетики та комунальних послуг № 370 від 11.02.2020 }\n\n5. Узгодження розподілу потужності\n\n1. Якщо обсяг вільної потужності віртуальної точки більший або дорівнює сумарній потужності, визначеної в заявках на розподіл потужності у цій точці, то оператор газотранспортної системи задовольняє заявки всіх замовників послуг транспортування в такій точці у повному обсязі. У такому випадку оператор газотранспортної системи повідомляє замовників послуг транспортування про результати розподілу потужності через інформаційну платформу у строк визначений пунктом 7 глави 4 цього розділу шляхом підписання заявки на розподіл потужності, у тому числі сканованої копії заявки на розподіл потужності замовника-нерезидента, з накладенням електронного підпису уповноваженої особи та/або електронної печатки.\n\n2. Якщо обсяг вільної потужності віртуальної точки менший ніж сумарна потужність, визначена в заявках на розподіл потужності у цій точці, то оператор газотранспортної системи задовольняє заявки на розподіл потужності кожного замовника послуг транспортування пропорційно до заявлених ним обсягів у заявці на розподіл потужності. При цьому оператор газотранспортної системи надає кожному замовнику послуг транспортування через інформаційну платформу нову заявку на розподіл потужності з накладенням електронного підпису уповноваженої особи та/або електронної печатки, де зазначається розмір розподіленої потужності замовника послуг транспортування. У такому випадку не пізніше ніж на наступний день з дня направлення оператором газотранспортної системи нової заявки на розподіл потужності замовник послуг транспортування повертає таку заявку на розподіл потужності на інформаційній платформі з накладенням електронного підпису уповноваженої особи та/або електронної печатки.\n\nЯкщо через інформаційну платформу відповідно до вимог цього пункту замовником послуг транспортування не повернуто нову заявку на розподіл потужності, вважається, що замовник послуг транспортування відмовився від обсягу потужності, визначеного оператором газотранспортної системи в такій заявці на розподіл потужності. Така нерозподілена потужність пропонується оператором газотранспортної системи на наступні періоди розподілу потужності.\n\n{Глава 5 розділу IX в редакції Постанови Національної комісії, що здійснює державне регулювання у сферах енергетики та комунальних послуг № 1182 від 05.08.2025 }\n\n6. Потужність на період однієї газової доби\n\n1. Доступ до потужності точок входу/виходу на добу наперед надається на підставі укладеного договору транспортування та номінації, підтвердженої оператором газотранспортної системи.\n\nДоступ до потужності точок входу/виходу протягом доби надається на підставі укладеного договору транспортування та реномінації, підтвердженої оператором газотранспортної системи.\n\nНомінація/реномінація підтверджується оператором газотранспортної системи відповідно до глави 1 цього розділу та вимог розділу XI цього Кодексу.\n\n{Пункт 1 глави розділу IX в редакції Постанов Національної комісії, що здійснює державне регулювання у сферах енергетики та комунальних послуг № 580 від 22.04.2019 , № 370 від 11.02.2020 }\n\n2. У випадку якщо обсяг природного газу, визначений у номінації, поданій замовником послуг транспортування, перевищує величину суми вже розподіленої йому потужності на річний, квартальний та місячний періоди, то вважається, що замовник послуг транспортування на величину перевищення подав заявку на розподіл потужності на добу наперед.\n\nПідтверджена оператором газотранспортної системи номінація на газову добу є підтвердженням розподілу потужності на добу наперед (на величину перевищення обсягом природного газу, визначеним у номінації, величини суми вже розподіленої замовнику послуг транспортування потужності на річний, квартальний та місячний періоди).\n\nУ випадку якщо обсяг природного газу, визначений у реномінації, поданій замовником послуг транспортування, перевищує величину суми вже розподіленої йому потужності на річний, квартальний, місячний періоди та на добу наперед, то вважається, що замовник послуг транспортування на величину перевищення подав заявку на розподіл потужності протягом доби.\n\nПідтверджена оператором газотранспортної системи реномінація на газову добу є підтвердженням розподілу потужності протягом доби (на величину перевищення обсягом природного газу, визначеним у реномінації, величини суми вже розподіленої замовнику послуг транспортування потужності на річний, квартальний, місячний періоди та на добу наперед).\n\n{Главу розділу IX доповнено новим пунктом 2 згідно з Постановою Національної комісії, що здійснює державне регулювання у сферах енергетики та комунальних послуг № 580 від 22.04.2019 ; в редакції Постанови Національної комісії, що здійснює державне регулювання у сферах енергетики та комунальних послуг № 370 від 11.02.2020 }\n\n3. Оператор газотранспортної системи публікує на своєму вебсайті розмір гарантованої потужності та переривчастої потужності фізичних точок входу/виходу на міждержавних з’єднаннях на період однієї газової доби.\n\n4. Номінації на період однієї газової доби подаються оператору газотранспортної системи відповідно до положень розділу XI цього Кодексу.\n\n5. Якщо існують технічні можливості надання газотранспортних послуг згідно з номінацією, оператор газотранспортної системи розподіляє замовнику послуг транспортування гарантовану потужність відповідно до положень розділу XI цього Кодексу. Якщо відсутня вільна гарантована потужність, то замовнику послуг транспортування розподіляється потужність на переривчастій основі з урахуванням особливостей, визначених у главі 1 цього розділу.\n\n{Пункти 5-6 глави розділу IX замінено одним пунктом 5 згідно з Постановою Національної комісії, що здійснює державне регулювання у сферах енергетики та комунальних послуг № 580 від 22.04.2019 }\n\n7. Потужність з обмеженнями\n\n1. Оператор газотранспортної системи надає такі види потужності з обмеженнями:\n\n1) право одночасного користування потужністю точки входу та точки виходу на міждержавному з’єднанні з урахуванням обмежень, встановлених цією главою;\n\n2) право одночасного користування потужністю точки входу/виходу на міждержавному з’єднанні та точки виходу/входу до/з газосховища чи групи газосховищ з урахуванням обмежень, встановлених цією главою. Право одночасного користування потужністю точки виходу на міждержавному з’єднанні та точки входу з газосховища чи групи газосховищ може бути надане замовнику послуг транспортування виключно на обсяги природного газу, які були подані на точку виходу до газосховища чи групи газосховищ на умовах користування потужністю з обмеженнями.\n\nДля отримання доступу до потужності з обмеженнями, крім потужності з обмеженнями точки входу/виходу на міждержавних з’єднаннях на період протягом доби на переривчастій основі, потужності з обмеженнями точки входу/виходу до/з газосховища чи групи газосховищ, замовник послуг транспортування подає оператору газотранспортної системи заяву про обмеження умов використання потужності на повний або частковий обсяг, який було розподілено відповідно до вимог розділу XIX цього Кодексу.\n\n{Абзац четвертий пункту 1 глави 7 розділу IX в редакції Постанови Національної комісії, що здійснює державне регулювання у сферах енергетики та комунальних послуг № 1182 від 05.08.2025 }\n\nПеріод, на який подається заява про обмеження умов використання потужності, повинен відповідати періоду, на який було розподілено потужність точок входу/виходу на міждержавному з’єднанні, або бути кратним газовому місяцю. При цьому після подання заяви про обмеження умов використання потужності коефіцієнт, який враховує період замовлення потужності, не змінюється, у тому числі для потужності з обмеженнями.\n\n{Абзац пункту 1 глави 7 розділу IX в редакції Постанови Національної комісії, що здійснює державне регулювання у сферах енергетики та комунальних послуг № 1182 від 05.08.2025 }\n\nДля потужності з обмеженнями точки входу/виходу на міждержавних з’єднаннях на річний, квартальний та місячний періоди форма заяви про обмеження умов використання потужності визначається додатком до договору транспортування природного газу. Форма заяви про обмеження умов використання потужності на міждержавних з’єднаннях на добу наперед та на гарантованій основі на період протягом доби встановлюється оператором газотранспортної системи та публікується на його вебсайті.\n\n{Абзац пункту 1 глави 7 розділу IX в редакції Постанови Національної комісії, що здійснює державне регулювання у сферах енергетики та комунальних послуг № 1182 від 05.08.2025 }\n\nЗамовник послуг транспортування подає заяву про обмеження умов використання потужності оператору газотранспортної системи через інформаційну платформу з накладенням електронного підпису уповноваженої особи та/або електронної печатки. Замовники послуг транспортування, які є нерезидентами, мають право подавати підписану заяву про обмеження умов використання потужності на міждержавних з’єднаннях на річний, квартальний та місячний періоди у паперовій формі із попереднім направленням відповідних сканованих копій через інформаційну платформу.\n\n{Абзац пункту 1 глави 7 розділу IX в редакції Постанови Національної комісії, що здійснює державне регулювання у сферах енергетики та комунальних послуг № 1182 від 05.08.2025 }\n\nЗаява про обмеження умов використання потужності подається до настання кінцевого строку попередньої оплати розподіленої потужності точок входу/виходу на міждержавному з’єднанні, визначеного цим Кодексом, крім потужності на добу наперед на гарантованій та переривчастій основі та потужності протягом доби на гарантованій основі.\n\n{Абзац пункту 1 глави 7 розділу IX в редакції Постанови Національної комісії, що здійснює державне регулювання у сферах енергетики та комунальних послуг № 1182 від 05.08.2025 }\n\nЗамовник послуг транспортування, якому була розподілена потужність на добу наперед на гарантованій та переривчастій основі або потужність протягом доби на гарантованій основі, має право подати заяву про обмеження умов використання потужності до кінцевого строку подання реномінації. При цьому замовник послуг транспортування зобов’язаний подати заяву про обмеження умов використання потужності перед поданням ним реномінації на використання такої потужності.\n\n{Абзац пункту 1 глави 7 розділу IX в редакції Постанови Національної комісії, що здійснює державне регулювання у сферах енергетики та комунальних послуг № 1182 від 05.08.2025 }\n\nОператор газотранспортної системи має право відмовити в розгляді заяви про обмеження умов використання потужності, якщо замовником послуг транспортування подано таку заяву з порушенням вимог цього пункту.\n\n{Абзац пункту 1 глави 7 розділу IX в редакції Постанови Національної комісії, що здійснює державне регулювання у сферах енергетики та комунальних послуг № 1182 від 05.08.2025 }\n\nНе пізніше ніж через 30 хвилин з часу надходження на інформаційну платформу заяви про обмеження умов використання потужності оператор газотранспортної системи через інформаційну платформу надсилає замовнику послуг транспортування повідомлення про відмову в розгляді заяви про обмеження умов використання потужності із зазначенням причини такої відмови або повертає заяву про обмеження умов використання потужності, подану замовником послуг транспортування. Повідомлення про відмову надсилається оператором газотранспортної системи із накладенням електронного підпису уповноваженої особи та/або електронної печатки оператора газотранспортної системи.\n\n{Абзац пункту 1 глави 7 розділу IX в редакції Постанови Національної комісії, що здійснює державне регулювання у сферах енергетики та комунальних послуг № 1182 від 05.08.2025 }\n\nДля отримання доступу до потужності з обмеженнями на переривчастій основі на період протягом доби замовник послуг транспортування зобов’язаний подати оператору газотранспортної системи реномінацію, у якій зазначити обсяг транспортування для використання потужності з обмеженнями.\n\n{Абзац пункту 1 глави 7 розділу IX в редакції Постанови Національної комісії, що здійснює державне регулювання у сферах енергетики та комунальних послуг № 1182 від 05.08.2025 }\n\n2. Оператор газотранспортної системи надає доступ до потужностей з обмеженнями по всіх точках входу/виходу на міждержавному з’єднанні, по яких Регулятор затвердив коефіцієнти для потужності з обмеженнями згідно з Методикою визначення та розрахунку тарифів на послуги транспортування природного газу для точок входу і точок виходу на основі багаторічного стимулюючого регулювання. Перелік таких точок входу/виходу та розміри коефіцієнтів оператор газотранспортної системи публікує на своєму вебсайті.\n\n3. Вартість доступу до потужності розраховується із застосуванням коефіцієнтів та тарифів для точок входу та точок виходу до/з газотранспортної системи, встановлених Регулятором. Умови оплати доступу до потужності з обмеженнями визначаються в договорі транспортування природного газу та цьому Кодексі.\n\n4. Для використання потужності з обмеженнями замовник послуг транспортування подає оператору газотранспортної системи номінацію/реномінацію, у якій зазначається обсяг транспортування для використання потужності з обмеженнями, але не більше ніж обсяги потужності з обмеженнями, визначені за заявою про обмеження умов використання потужності, крім випадків розподілу переривчастої потужності на період протягом доби. Замовник, який має намір використовувати потужність з обмеженнями, повинен попередньо отримати від оператора газотранспортної системи додатковий код ідентифікації - шипер-код, який використовується замовником при наданні номінацій/реномінацій та оператором газотранспортної системи під час процедури перевірки відповідності номінацій/реномінацій із оператором суміжної газотранспортної системи для обсягів газу, які транспортуються шляхом замовлення потужності з обмеженнями. У випадку використання потужності з обмеженнями замовник подає окрему номінацію/реномінацію із зазначенням цього коду ідентифікації - шипер-коду.\n\n{Пункт 4 глави 7 розділу IX із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1182 від 05.08.2025 }\n\n5. Обсяги природного газу, що транспортуються на умовах користування потужністю з обмеженнями, не обліковуються оператором газотранспортної системи в портфоліо балансування замовника послуг та не враховуються в розрахунку його добового небалансу.\n\n6. Потужність з обмеженнями, зазначена в підпункті 1 пункту 1 цієї глави, передбачає такі додаткові умови (обмеження):\n\n1) потужність з обмеженнями визначених точок входу/виходу на міждержавному з’єднанні може використовуватися замовником виключно для транспортування природного газу між цими точками і не може використовуватися для транспортування природного газу від/до інших точок входу/виходу;\n\n2) відсутність доступу до віртуальної торгової точки;\n\n3) обсяг природного газу, поданий до газотранспортної системи у визначеній точці входу на міждержавному з’єднанні, повинен дорівнювати обсягу природного газу, відібраному з газотранспортної системи у визначеній точці виходу на міждержавному з’єднанні, протягом кожної газової доби;\n\n{Підпункт 4 пункту 6 глави 7 розділу IX виключено на підставі Постанови Національної комісії, що здійснює державне регулювання у сферах енергетики та комунальних послуг № 1182 від 05.08.2025 }\n\n4) обсяг природного газу, зазначений у номінації/реномінації для точки входу на міждержавному з’єднанні, має відповідати обсягу природного газу, зазначеному для точки виходу на міждержавному з’єднанні, в іншому випадку оператор газотранспортної системи відхиляє таку номінацію/реномінацію;\n\n5) природний газ транспортується в митному режимі транзиту відповідно до вимог Митного кодексу України .\n\nЯкщо в результаті процесу перевірки відповідності номінації/реномінації з операторами суміжних систем виявляється, що підтверджені обсяги природного газу для потужності з обмеженнями в точці входу відрізняються від підтверджених обсягів у точці виходу, оператор газотранспортної системи з метою уникнення добового небалансу у замовника в односторонньому порядку зменшує підтверджені обсяги до найменшого із підтверджених обсягів природного газу та інформує про це замовників та відповідного оператора суміжної системи.\n\n7. Потужність з обмеженнями, зазначена в підпункті 2 пункту 1 цієї глави, передбачає такі додаткові умови (обмеження):\n\n1) потужність з обмеженнями визначених точок входу/виходу на міждержавному з’єднанні може використовуватися замовником послуг транспортування виключно для транспортування природного газу між такими точками входу/виходу на міждержавному з’єднанні та точками виходу/входу до/з газосховища чи групи газосховищ і не може використовуватися для транспортування природного газу до/від інших точок входу/виходу газотранспортної системи;\n\n2) відсутність доступу до віртуальної торгової точки;\n\n3) обсяг природного газу, поданий/відібраний до/з газотранспортної системи у визначеній точці входу/виходу на міждержавному з’єднанні, повинен дорівнювати обсягу природного газу, відібраному/поданому з/до газотранспортної системи в точці виходу/входу до/з газосховища чи групи газосховищ, протягом кожної газової доби;\n\n{Підпунктт 4 пункту 7 глави 7 розділу IX виключено на підставі Постанови Національної комісії, що здійснює державне регулювання у сферах енергетики та комунальних послуг № 1182 від 05.08.2025 }\n\n4) обсяг природного газу, зазначений у номінації/реномінації для точки входу або виходу на міждержавному з’єднанні, має відповідати обсягу природного газу, зазначеному для точки виходу або входу до/з газосховища чи групи газосховищ, в іншому випадку оператор газотранспортної системи відхиляє таку номінацію/реномінацію;\n\n5) природний газ транспортується до/від газосховищ та зберігається в газосховищах у митному режимі митного складу, за яким такий природний газ має статус іноземного товару відповідно до статті 4 Митного кодексу України.\n\nЗамовлення та оплата послуг зберігання (закачування, відбору) природного газу здійснюється замовником окремо на підставі договору зберігання (закачування, відбору) природного газу, укладеного між таким замовником та оператором газосховищ.\n\nЯкщо в результаті процесу перевірки відповідності номінації з операторами суміжних систем виявляється, що підтверджені обсяги природного газу для потужності з обмеженнями в точці входу або виходу на міждержавному з’єднанні відрізняються від підтверджених обсягів у точці виходу або входу до/з газосховища чи групи газосховищ, оператор газотранспортної системи з метою уникнення небалансу у замовника в односторонньому порядку зменшує підтверджені обсяги до найменшого із підтверджених обсягів природного газу та інформує про це замовника та відповідного оператора суміжної системи.\n\n8. Замовник послуг транспортування має право змінити встановлені в пункті 7 цієї глави умови (обмеження) шляхом оплати за зміни умов (обмежень) потужності з обмеженнями.\n\nЗамовлення зміни умов (обмежень) використання потужності з обмеженнями, встановлених у пункті 7 цієї глави, здійснюється в таких випадках:\n\n1) транспортування природного газу, який був поданий на точку виходу до газосховища чи групи газосховищ на умовах користування потужністю з обмеженнями, від точки входу з газосховища чи групи газосховищ у точки виходу на міждержавних з’єднаннях, на яких не пропонується потужність з обмеженнями;\n\n2) зміни митного режиму природного газу, який був поданий на точку виходу до газосховища чи групи газосховищ на умовах користування потужністю з обмеженнями, на митний режим, за яким природний газ набув статусу українського товару відповідно до статті 4 Митного кодексу України.\n\nЗамовник послуг транспортування зобов’язаний повідомити про намір змінити встановлені в пункті 7 цієї глави умови (обмеження) використання потужності з обмеженнями шляхом надсилання оператору газотранспортної системи належним чином оформленого повідомлення. Оператор газотранспортної системи повинен протягом одного робочого дня надіслати відповідний рахунок на оплату змін умов (обмежень) потужності з обмеженнями. Зміна умов (обмежень) здійснюється на наступний робочий день після зарахування повної суми, зазначеної в рахунку на оплату змін умов (обмежень) потужності з обмеженнями. Повідомлення про намір змінити умови (обмеження) потужності з обмеженнями надається оператору газотранспортної системи відповідно до форми, яка встановлюється оператором газотранспортної системи та публікується на його вебсайті.\n\n9. Вартість, порядок та строки оплати за зміни умов (обмежень) потужності з обмеженнями визначаються відповідно до умов договору транспортування природного газу та цього Кодексу.\n\n{Розділ IX доповнено новою главою згідно з Постановою Національної комісії, що здійснює державне регулювання у сферах енергетики та комунальних послуг № 580 від 22.04.2019 }\n\n8. Процедура передачі потужності\n\n1. Замовник послуг транспортування, якому була розподілена потужність на річний, квартальний або місячний період, має право передати право доступу до такої потужності повністю або частково на період, який кратний газовому місяцю, іншому замовнику послуг транспортування після погодження з оператором газотранспортної системи.\n\n{Пункт 1 глави розділу IX із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 370 від 11.02.2020 }\n\n2. Для передачі права користування договірною потужністю між замовниками послуг транспортування замовники не пізніше ніж за 5 робочих днів до дати запланованого початку права користування потужністю іншим замовником повинні надати оператору газотранспортної системи заявку про відчуження права користування потужністю та заявку про набуття права користування потужністю.\n\nОператор упродовж 2 робочих днів розглядає такі заявки та має право погодити їх або відмовити в передачі потужності.\n\n3. Підставою для відмови у передачі потужності є:\n\n1) наявність простроченої заборгованості принаймні в одного суб’єкта, що подає заявку, за чинним договором транспортування;\n\n2) відсутність чинного договору транспортування в одного із суб’єктів, що подає заявку;\n\n3) невиконання суб'єктом, що подає заявку, вимог до подання заявки про відчуження або про набуття права користування потужністю;\n\n4) наявність прийнятої до розгляду оператором газотранспортної системи заявки на повернення розподіленої (договірної) потужності згідно з вимогами глави 2 розділу XV цього Кодексу, потужність якої визначається в заявці про відчуження права користування;\n\n5) надсилання оператором газотранспортної системи повідомлення про намір та/або факт вилучення розподіленої (договірної) потужності згідно з вимогами глави 2 розділу XV цього Кодексу.\n\n{Пункт 3 глави розділу IX в редакції Постанови Національної комісії, що здійснює державне регулювання у сферах енергетики та комунальних послуг № 370 від 11.02.2020 }\n\n4. У разі відмови в погодженні передачі потужності оператор газотранспортної системи протягом 2 робочих днів повинен повідомити обох замовників послуг транспортування та вказати причину відмови.\n\nУ разі погодження передачі потужності оператор газотранспортної системи протягом 2 робочих днів надсилає замовникам послуг транспортування підписаний додаток до договору транспортування природного газу з відповідними змінами. Замовники повинні протягом 2 робочих днів повернути підписані додатки до договору.\n\nЯкщо підписані замовниками додатки до договору не будуть надані в зазначений строк, то погодження такої передачі потужності анулюється та потужність залишається розподіленою на попереднього замовника. При цьому зобов’язання по оплаті за таку розподілену потужність залишається за попереднім замовником.\n\n5. У випадку розподілу об’єднаної потужності передача потужності з однієї сторони міждержавного з’єднання не дозволяється.\n\n{Главу розділу IX доповнено новим пунктом 5 згідно з Постановою Національної комісії, що здійснює державне регулювання у сферах енергетики та комунальних послуг № 370 від 11.02.2020 }\n\n{Розділ IX доповнено новою главою згідно з Постановою Національної комісії, що здійснює державне регулювання у сферах енергетики та комунальних послуг № 580 від 22.04.2019 }\n\nX. Припинення, обмеження та відновлення транспортування природного газу\n\n{У розділі Х, крім пунктів 1, 2, 4, 8, 9 та 15 глави 1 та пункту 1 глави 2, слово «припинення» у всіх відмінках замінено відповідно словами та символами «припинення (обмеження)» згідно з Постановою Національної комісії, що здійснює державне регулювання у сферах енергетики та комунальних послуг № 1079 від 25.09.2018 }\n\n1. Припинення, обмеження транспортування природного газу\n\n1. Оператор газотранспортної системи має право припинити (обмежити) транспортування природного газу в точці входу до газотранспортної системи або точці виходу з газотранспортної системи у випадках:\n\n1) визнання аварійним стану систем газопостачання;\n\n2) невідповідності якості природного газу на точці входу.\n\n{Пункт 1 глави 1 розділу X в редакції Постанови Національної комісії, що здійснює державне регулювання у сферах енергетики та комунальних послуг № 1079 від 25.09.2018 }\n\n2. Оператор газотранспортної системи зобов’язаний припинити (обмежити) транспортування природного газу в точці входу до газотранспортної системи або точці виходу з газотранспортної системи у випадках:\n\n1) несанкціонованого відбору природного газу (крім оператора газорозподільної системи);\n\n{Підпункт 1 пункту 2 глави 1 розділу Х із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 773 від 23.04.2024 }\n\n2) відсутності договірної потужності у точці входу/виходу;\n\n3) направлення замовником послуг транспортування повідомлення/доручення про припинення (обмеження) транспортування природного газу до точки виходу, в якій споживач, що порушує умови договору на постачання, одержує природний газ;\n\n4) недостатності фінансового забезпечення у замовника послуг транспортування, невиконання умов договору транспортування природного газу;\n\n5) в інших випадках, передбачених законодавством.\n\nОператор газотранспортної системи/замовник послуг транспортування надає повідомлення/доручення про припинення (обмеження) транспортування природного газу виконавцю з використанням електронного цифрового підпису уповноваженої особи.\n\nВідповідальність за наявність підстав для припинення (обмеження) транспортування/постачання природного газу несе ініціатор такого припинення (обмеження).\n\n{Пункт 2 глави 1 розділу X в редакції Постанови Національної комісії, що здійснює державне регулювання у сферах енергетики та комунальних послуг № 1079 від 25.09.2018 }\n\n3. Припинення (обмеження) транспортування природного газу здійснюється у порядку, встановленому цим розділом, договором транспортування, Правилами постачання природного газу та іншими нормативно-правовими актами, що регулюють питання припинення (обмеження) транспортування природного газу.\n\n{Пункт 3 глави 1 розділу X із змінами, внесеними згідно з Постановами Національної комісії, що здійснює державне регулювання у сферах енергетики та комунальних послуг № 1080 від 10.06.2020 , № 416 від 03.05.2022 }\n\n4. Якщо за ініціативою замовника послуг транспортування (постачальника) необхідно припинити (обмежити) газопостачання споживачу, стосовно якого він є діючим постачальником, такий замовник послуг транспортування зобов'язаний ініціювати заходи з припинення (обмеження) розподілу (транспортування) природного газу такому споживачу шляхом звернення до оператора газорозподільної системи (оператора газотранспортної системи по прямих споживачах) з одночасним направленням оператору газотранспортної системи через інформаційну платформу повідомлення про таке припинення (обмеження).\n\nПри цьому оператори газорозподільної системи (оператор газотранспортної системи по прямих споживачах), на території ліцензованої діяльності яких розташовані споживачі відповідного замовника послуг транспортування, не пізніше двох робочих днів з моменту отримання від замовника послуг транспортування повідомлення про припинення (обмеження) розподілу (транспортування) природного газу зобов’язані повідомити про це відповідних споживачів та розпочати дії з припинення (обмеження) розподілу (транспортування) природного газу в порядку, визначеному чинним законодавством.\n\nДо закінчення строку, встановленого законодавством для припинення (обмеження) розподілу (транспортування) природного газу відповідним споживачам, алокація їх відборів здійснюється на замовника послуг транспортування, який має статус діючого постачальника таких споживачів.\n\nПісля закінчення строку, встановленого законодавством для припинення (обмеження) розподілу (транспортування) природного газу споживачам, алокація фактичного обсягу споживання природного газу такими споживачами здійснюється на відповідного оператора газорозподільної системи.\n\n{Пункт 4 глави 1 розділу X в редакції Постанови Національної комісії, що здійснює державне регулювання у сферах енергетики та комунальних послуг № 1079 від 25.09.2018 }\n\n5. Повідомлення про припинення (обмеження) можуть стосуватися лише тих фізичних точок виходу, стосовно яких існують технічні можливості здійснення припинення (обмеження) транспортування природного газу до споживача.\n\n6. До повідомлення про припинення (обмеження) транспортування природного газу додаються документи, які підтверджують наявність умов припинення (обмеження) транспортування/постачання природного газу, визначених Правилами постачання природного газу .\n\nУ повідомленні про припинення (обмеження) транспортування природного газу замовник послуг транспортування (постачальник) зобов’язаний визначити, зокрема:\n\nточку виходу, якої стосується повідомлення;\n\nдату припинення (обмеження) транспортування природного газу оператором газотранспортної системи до точки виходу, в якій споживач одержує природний газ, але не раніше строку, визначеного Правилами постачання природного газу ;\n\nпідставу припинення (обмеження) транспортування/постачання природного газу;\n\nдані представника замовника послуг транспортування (постачальника), який має повноваження на цілодобові контакти з оператором газотранспортної системи (ім’я, прізвище, посада, номер телефону та факс), у тому числі для прийняття обов’язкового письмового рішення стосовно відкликання повідомлення.\n\n7. У разі припинення (обмеження) постачання природного газу бюджетним установам та організаціям повідомлення про припинення (обмеження) транспортування природного газу повинно бути надіслане оператору газотранспортної системи разом з документами, визначеними пунктом 6 цієї глави, не пізніше одинадцяти днів до зазначеної в повідомленні дати припинення (обмеження) транспортування природного газу, у разі припинення (обмеження) постачання природного газу на підприємствах металургійної та хімічної промисловості - не пізніше 6 (шести) календарних днів до зазначеної у повідомленні дати припинення (обмеження) транспортування природного газу, у разі припинення (обмеження) постачання природного газу іншим споживачам - не пізніше чотирьох календарних днів до зазначеної в повідомленні дати припинення (обмеження) транспортування природного газу.\n\n{П ункт 7 глави 1 розділу X із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 621 від 17.03.2020 ; в редакції Постанови Національної комісії, що здійснює державне регулювання у сферах енергетики та комунальних послуг № 416 від 03.05.2022 }\n\n8. У разі виникнення випадку, зазначеного в пункті 1 цієї глави, оператор газотранспортної системи має право надіслати, а у разі виникнення випадку, зазначеного в пункті 2 цієї глави, зобов’язаний надіслати операторам газорозподільної системи, у газорозподільній зоні яких розташовані споживачі відповідного замовника послуг транспортування, повідомлення про припинення (обмеження) подачі природного газу відповідним споживачам.\n\nПри цьому оператори газорозподільної системи, у газорозподільній зоні яких розташовані споживачі відповідного замовника послуг транспортування, не пізніше одного дня з моменту отримання від оператора газотранспортної системи повідомлення про припинення (обмеження) подачі природного газу зобов’язані повідомити таких споживачів та розпочати дії з припинення (обмеження) розподілу природного газу в порядку, визначеному чинним законодавством.\n\n{Пункт глави 1 розділу X із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1437 від 27.12.2017 ; в редакції Постанови Національної комісії, що здійснює державне регулювання у сферах енергетики та комунальних послуг № 1079 від 25.09.2018 }\n\n9. У разі виникнення випадку, зазначеного в пункті 1 цієї глави, оператор газотранспортної системи має право надіслати, а у разі виникнення випадку, зазначеного в пункті 2 цієї глави, зобов’язаний надіслати на адресу суб'єкта, що приєднаний до точки входу або точки виходу, повідомлення-вимогу про самостійне припинення (обмеження) подачі природного газу в точку входу або про самостійне припинення (обмеження) споживання природного газу в точці виходу. Оператор газотранспортної системи надсилає повідомлення-вимогу не пізніше десяти днів до зазначеної в повідомленні дати припинення (обмеження) транспортування природного газу у випадку припинення (обмеження) постачання природного газу бюджетним установам та організаціям, не пізніше п'яти календарних днів до зазначеної у повідомленні дати припинення (обмеження) транспортування природного газу для випадків припинення (обмеження) постачання природного газу на підприємствах металургійної та хімічної промисловості, не пізніше трьох календарних днів до зазначеної в повідомленні дати припинення (обмеження) транспортування природного газу для випадків припинення (обмеження) постачання природного газу іншим споживачам.\n\n{Пункт 9 глави 1 розділу X в редакції Постанови Національної комісії, що здійснює державне регулювання у сферах енергетики та комунальних послуг № 1079 від 25.09.2018 ; із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 416 від 03.05.2022 }\n\n10. Повідомлення-вимога має містити інформацію про підставу припинення (обмеження) транспортування природного газу, дату і час припинення (обмеження).\n\n11. Припинення (обмеження) подачі природного газу в точку входу або припинення (обмеження) споживання природного газу з точки виходу здійснюється самостійно суб’єктом господарювання, що приєднаний до точки входу або точки виходу, які обслуговують газопроводи чи газоспоживне обладнання, у присутності посадової особи оператора газотранспортної системи, яка здійснює опломбування та складає акт про припинення (обмеження) транспортування природного газу.\n\n12. У разі відмови суб’єкта, що приєднаний до точки входу або точки виходу, самостійно припинити подачу природного газу в точку входу або самостійно припинити споживання природного газу з точки виходу або у разі самовільного його відновлення оператор газотранспортної системи здійснює примусове припинення (обмеження) шляхом часткового чи повного перекриття вхідної засувної арматури з її опломбуванням або механічного (зварного) від'єднання газопроводу, про що посадовою особою оператора газотранспортної системи складається акт.\n\n13. Оператор газотранспортної системи має право залучити представників органів внутрішніх справ для безперешкодного доступу його працівників та посадових осіб до вхідної/вихідної засувної арматури газопроводу або газорозподільного пункту (за його наявності) та виконання ними робіт щодо припинення (обмеження) подачі природного газу в точку входу або припинення (обмеження) споживання природного газу з точки виходу.\n\n14. Вартість та порядок здійснення оплати за використаний природний газ прямим споживачем з часу, вказаного в повідомленні-вимозі про самостійне припинення (обмеження) споживання природного газу, до часу фактичного припинення (обмеження) споживання природного газу визначається договором транспортування природного газу.\n\n15. У разі усунення випадків, передбачених пунктами 1 і 2 цієї глави, до дати припинення (обмеження) подачі природного газу в точку входу або припинення (обмеження) споживання природного газу з точки виходу припинення (обмеження) транспортування природного газу не здійснюється.\n\n{Пункт 15 глави 1 розділу X в редакції Постанови Національної комісії, що здійснює державне регулювання у сферах енергетики та комунальних послуг № 1079 від 25.09.2018 }\n\n16. Припинення (обмеження) подачі природного газу в точку входу або припинення (обмеження) споживання природного газу з точки виходу не звільняє суб’єкта, якому було припинено транспортування газу, від оплати послуг за договором транспортування.\n\n2. Відновлення транспортування природного газу\n\n1. Відновлення транспортування природного газу здійснюється за умов:\n\nусунення причин припинення (обмеження) транспортування природного газу, зазначених у пунктах 1 і 2 глави 1 цього розділу;\n\nоплати вартості природного газу згідно з пунктом 14 глави 1 цього розділу;\n\nоплати послуг з його транспортування;\n\nоплати витрат на виконання робіт з припинення (обмеження) та відновлення транспортування природного газу.\n\n{Пункт 1 глави 2 розділу X в редакції Постанови Національної комісії, що здійснює державне регулювання у сферах енергетики та комунальних послуг № 1079 від 25.09.2018 }\n\n2. Відновлення подачі природного газу в точку виходу або відновлення споживання природного газу з точки виходу здійснюється самостійно працівниками суб’єкта, якому було припинено транспортування газу, у дату та час, визначені оператором газотранспортної системи, у присутності його посадової особи, яка складає акт про відновлення транспортування природного газу.\n\nXI. НОМІНАЦІЯ ТА РЕНОМІНАЦІЯ\n\n1. Загальні умови надання номінацій/реномінацій\n\n1. Номінації подаються замовниками послуг транспортування на відповідну добу в розрізі кожної точки входу/виходу.\n\nПри цьому природний газ, що перебуває в митному режимі митного складу, може подаватись/відбиратись виключно в точках входу/виходу на міждержавних з’єднаннях та/або точках входу/виходу до/з митного складу газосховища чи групи газосховищ.\n\n{Пункт 1 глави 1 розділу XI доповнено новим абзацом другим згідно з Постановою Національної комісії, що здійснює державне регулювання у сферах енергетики та комунальних послуг № 580 від 22.04.2019 }\n\nЗамовник послуг транспортування, на якого в установленому порядку рішенням Кабінету Міністрів України відповідно до статті 11 Закону України «Про ринок природного газу» покладено спеціальні обов’язки щодо постачання природного газу окремим категоріям споживачів, подає окремі номінації/реномінації в рамках виконання спеціальних обов’язків для кожної точки входу/виходу, з/до якої такий замовник має намір подати/відбирати природний газ у відповідну газову добу.\n\n2. Обсяг природного газу, зазначений у номінації/реномінації, виражається у куб. м та одночасно інформативно в одиницях енергії (кВт·год). При цьому для здійснення операцій на ринку природного газу використовується обсяг, зазначений у номінації/реномінації, виражений у куб. м. Для вираження обсягів у кВт·год використовується середньоарифметичне значення мінімального та максимального значення вищої теплоти згорання (25 ° C/20 ° C), визначених розділом ІІ цього Кодексу, що дорівнює 10,35 кВт·год/куб. м.\n\n3. Номінації/реномінації, що подаються замовником послуг транспортування природного газу, повинні містити таку інформацію:\n\nідентифікацію точки входу або виходу, з/до якої замовник послуг транспортування має намір подати/відбирати природний газ у відповідну газову добу;\n\nідентифікацію замовника послуг транспортування природного газу, що надає номінацію/реномінацію на відповідну точку входу та виходу (назва замовника, його ЕІС-код);\n\nECRB код (для замовника послуг транспортування - резидента);\n\n{Пункт 3 глави 1 розділу XI доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 707 від 13.05.2025 }\n\nECRB код (для замовника послуг транспортування - нерезидента України, який відповідно до Порядку реєстрації має право реєструватися як учасник оптового енергетичного ринку в добровільному порядку та отримав ECRB код);\n\n{Пункт 3 глави 1 розділу XI доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 707 від 13.05.2025 }\n\nACER код або ECRB код іншого Регулятора (для замовника послуг транспортування - нерезидента України, який має право реєструватися як учасник оптового енергетичного ринку в добровільному порядку та не отримав ECRB код відповідно до Порядку реєстрації );\n\n{Пункт 3 глави 1 розділу XI доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 707 від 13.05.2025 }\n\nідентифікацію, що номінація/реномінація подається на обсяги природного газу, які заявляються до транспортування з використанням потужностей з обмеженнями;\n\n{Пункт 3 глави 1 розділу XI доповнено новим абзацом четвертим згідно з Постановою Національної комісії, що здійснює державне регулювання у сферах енергетики та комунальних послуг № 580 від 22.04.2019 }\n\nідентифікацію, що номінація/реномінація подається по окремому портфоліо балансування, створеному відповідно до абзацу четвертого пункту 2 глави 1 розділу XIV цього Кодексу;\n\n{Пункт 3 глави 1 розділу XI доповнено новим абзацом п'ятим згідно з Постановою Національної комісії, що здійснює державне регулювання у сферах енергетики та комунальних послуг № 1445 від 01.09.2021 }\n\nдля точок входу/виходу на міждержавних з’єднаннях - напрямок потоку природного газу; час початку і кінця потоку природного газу, щодо якого надається номінація/реномінація; ідентифікацію контрагента замовника послуг транспортування природного газу, що отримує/передає природний газ у відповідній точці входу або виходу суміжного оператора газотранспортної системи (назва контрагента, його ЕІС-код);\n\nгазову добу, до якої належить відповідна номінація/реномінація;\n\nобсяг природного газу, що заявляється до транспортування.\n\nНазва замовника послуг транспортування, його ЕІС-код, ECRB код/ACER код/ECRB код іншого Регулятора в номінаціях/реномінаціях такого замовника послуг транспортування зазначається автоматично на інформаційній платформі.\n\n{Пункт 3 глави 1 розділу XI доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 707 від 13.05.2025 }\n\nУ разі необхідності актуалізації інформації щодо ECRB коду/ACER коду/ECRB коду іншого Регулятора, замовник послуг транспортування не пізніше, ніж за три години до кінцевого терміну подання номінації/реномінації, надає оператору газотранспортної системи через інформаційну платформу діючий ECRB код/ACER код/ECRB код іншого Регулятора, який йому присвоєно у встановленому законодавством порядку. Оператор газотранспортної системи перевіряє наявність наданого замовником послуг транспортування ECRB коду у реєстрі учасників оптового енергетичного ринку, ACER коду - у реєстрі учасників оптового енергетичного ринку Агентства з питань співробітництва енергетичних регуляторів та ECRB коду - у реєстрі учасників оптового енергетичного ринку ECRB Договірної Сторони Енергетичного Співтовариства, крім України. У разі відсутності ECRB коду/ACER коду/ECRB коду іншого Регулятора у відповідних реєстрах учасників оптового енергетичного ринку, оператор газотранспортної системи не пізніше, ніж за одну годину до кінцевого терміну подання номінації/реномінації, відмовляє замовнику послуг транспортування у закріпленні за ним ECRB коду/ACER коду/ECRB коду іншого Регулятора на інформаційній платформі.\n\n{Пункт 3 глави 1 розділу XI доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 707 від 13.05.2025 }\n\n4. Подача природного газу в газотранспортну систему від (через) суміжних газовидобувних підприємств забезпечується за умови подання номінації/реномінації на віртуальну точку входу від суміжного газовидобувного підприємства. На віртуальній точці входу від суміжного газовидобувного підприємства номінацію/реномінацію має право подати лише замовник послуг транспортування природного газу, що є газовидобувним підприємством, на обсяги природного газу власного видобутку (виробництва), що будуть подані через суміжне газовидобувне підприємство.\n\n{Пункт 4 глави 1 розділу XI із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1021 від 08.06.2023 }\n\n5. Подача природного газу газовидобувними підприємствами через підключення до газорозподільної системи забезпечується за умови подання номінації/реномінації на віртуальну точку входу з газорозподільної системи. На віртуальній точці входу з газорозподільної системи номінацію/реномінацію має право подати лише замовник послуг транспортування природного газу, що є газовидобувним підприємством, на обсяги природного газу власного видобутку (виробництва), що будуть подані через місце підключення до газорозподільної системи. При цьому якщо до/через газовидобувне підприємство, що безпосередньо підключене до газорозподільної системи, підключені інші газовидобувні підприємства, газовидобувне підприємство, що безпосередньо підключене до газорозподільної системи, одночасно з наданням оператору газотранспортної системи номінації/реномінації подає до оператора газорозподільної системи інформацію (за формою цього оператора) про планові обсяги подачі природного газу цими газовидобувними підприємствами через віртуальну точку входу з газорозподільної системи.\n\n{Пункт 5 глави 1 розділу XI із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1021 від 08.06.2023 }\n\n6. У випадку якщо обсяг природного газу, визначений у номінації, поданій замовником послуг транспортування, перевищує величину вже розподіленої йому потужності, крім потужностей точок міждержавного з’єднання на гарантованій та/або переривчастій основі, на річний, квартальний та місячний періоди, то вважається, що замовник послуг транспортування на величину перевищення подав заявку на розподіл потужності на добу наперед.\n\n{Пункт 6 глави 1 розділу XI в редакції Постанов Національної комісії, що здійснює державне регулювання у сферах енергетики та комунальних послуг № 580 від 22.04.2019 , № 370 від 11.02.2020 }\n\n7. Номінація/реномінація надається через інформаційну платформу оператора газотранспортної системи.\n\n8. Якщо замовник послуг транспортування природного газу не надав номінацію на точку входу/виходу, на яку йому було розподілено потужність на відповідну газову добу, то вважається, що замовником було подано нульову номінацію на відповідну точку входу та/або виходу.\n\n{Пункт 8 глави 1 розділу XI із змінами, внесеними згідно з Постановами Національної комісії, що здійснює державне регулювання у сферах енергетики та комунальних послуг № 1079 від 25.09.2018 , № 580 від 22.04.2019 }\n\n9. Номінації можуть бути змінені відповідно до процедури подачі реномінації.\n\n10. У номінаціях/реномінаціях необхідно враховувати зміну часу з літнього на зимовий, а також із зимового на літній.\n\n11. Номінації/реномінації, які подаються замовником послуг транспортування природного газу, повинні враховувати обмеження та припинення постачання/транспортування природного газу, які впроваджуються згідно з положеннями цього Кодексу, Національного плану дій , Правилами про безпеку постачання природного газу , а також інші обмеження, які впроваджуються згідно з чинними нормативно-правовими актами.\n\nУ разі отримання оператором газотранспортної системи в установленому законодавством порядку документа уповноваженого органу, яким накладено арешт на природний газ, обсяги якого зазначені в підтверджених номінаціях, такі номінації вважаються анульованими (крім обсягів природного газу, які фактично протранспортовані на дату отримання відповідного документа), про що оператор газотранспортної системи в цей же день інформує відповідного замовника послуг транспортування природного газу.\n\n12. Оператор газорозподільної системи, оператор установки LNG, оператор газосховищ, суміжне газовидобувне підприємство, замовник послуг транспортування природного газу та прямий споживач у порядку, визначеному цим Кодексом, повинні повідомляти оператора газотранспортної системи про відсутність технічної можливості подавати/приймати обсяг природного газу, зазначений у номінаціях для точок входу та/або виходу. Оператор газотранспортної системи повинен негайно поінформувати про це замовників послуг транспортування природного газу. Замовники послуг транспортування природного газу протягом двох годин після одержання вищезазначеної інформації зобов’язані скоригувати номінацію в даній точці та подати оператору газотранспортної системи реномінацію.\n\nНомінації/реномінації повинні враховувати обмеження та припинення транспортування, які впроваджуються згідно з положеннями цього Кодексу, Національного плану дій , а також інші обмеження, які впроваджуються згідно з чинними нормативно-правовими актами.\n\nОператор газотранспортної системи повинен негайно після прийняття рішення про обмеження/припинення транспортування природного газу проінформувати про це замовників послуг транспортування шляхом надсилання електронного повідомлення.\n\nУ разі якщо замовники послуг транспортування не подали оператору газотранспортної системи відповідну реномінацію, оператор газотранспортної системи має право в односторонньому порядку зменшити підтверджений обсяг замовників послуг транспортування з урахуванням пріоритету договірної потужності.\n\nУ випадку зменшення підтвердженого обсягу оператор газотранспортної системи повинен оперативно проінформувати відповідних замовників послуг транспортування за допомогою інформаційної платформи або електронною поштою. Таке повідомлення повинно містити таку інформацію:\n\nзазначення точки входу/виходу;\n\nрівень та очікуваний період обмеження;\n\nновий підтверджений обсяг.\n\nПро вжиття заходів, визначених абзацами другим - сьомим цього пункту, оператор газотранспортної системи негайно інформує Регулятора.\n\n13. Обсяги транспортування природного газу, визначені у підтверджених номінаціях/реномінаціях замовників послуг транспортування природного газу, яким надано право користування переривчастою потужністю у точках входу/виходу на міждержавних з’єднаннях, можуть бути зменшені оператором газотранспортної системи в односторонньому порядку у випадку, коли немає вільної потужності для надання таких послуг та/або існує необхідність виконання реномінацій замовників послуг транспортування природного газу, яким надано право користування гарантованою потужністю.\n\nЗменшення повинно здійснюватись у такій послідовності: потужність на добу, місячна потужність, квартальна потужність, річна потужність. У випадку якщо продукти мають однаковий строк, зменшення повинно бути пропорційним обсягам природного газу, вказаним у відповідній номінації. Оператор газотранспортної системи повинен негайно поінформувати про це відповідних замовників послуг транспортування природного газу.\n\nОператор газотранспортної системи повинен одночасно із підтвердженням реномінації замовнику послуг транспортування природного газу, якому надається послуга з транспортування на гарантованих засадах, проінформувати про зміну номінації/реномінації в односторонньому порядку замовника послуг транспортування природного газу, якому надається послуга транспортування природного газу на переривчастих засадах.\n\n14. Оператор газотранспортної системи проводить перевірку поданих йому номінацій/реномінацій замовника послуг транспортування природного газу на відповідність вимогам, визначеним у цьому розділі.\n\nВідхилення номінації/реномінації замовника послуг транспортування природного газу оператором газотранспортної системи відбувається не пізніше ніж через дві години після настання кінцевого строку подачі номінації та не пізніше ніж через дві години після початку розгляду реномінації та здійснюється через:\n\nвідсутність діючого договору транспортування природного газу або порушення його умов;\n\nпорушення вимог щодо змісту та/або порядку подання номінації/реномінації;\n\nперевищення номінацією/реномінацією потужності, що розподілена замовнику послуг транспортування природного газу на міждержавних точках, крім випадків замовлення переривчастої потужності протягом доби на міждержавних з’єднаннях;\n\n{Абзац п'ятий пункту 14 глави 1 розділу XI в редакції Постанов Національної комісії, що здійснює державне регулювання у сферах енергетики та комунальних послуг № 580 від 22.04.2019 , № 370 від 11.02.2020 ; із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1182 від 05.08.2025 }\n\nперевищення номінацією/реномінацією, яка подається для використання потужності з обмеженнями, крім випадків замовлення переривчастої потужності протягом доби на міждержавних з’єднаннях, обсягів, визначених у заяві про обмеження умов використання потужності;\n\n{Пункт 14 глави 1 розділу XI доповнено новим абзацом шостим згідно з Постановою Національної комісії, що здійснює державне регулювання у сферах енергетики та комунальних послуг № 1182 від 05.08.2025 }\n\nпорушення умов (обмежень), визначених главою 7 розділу IX цього Кодексу, та/або порушення пункту 22 цієї глави;\n\n{Абзац пункту 14 глави 1 розділу XI в редакції Постанови Національної комісії, що здійснює державне регулювання у сферах енергетики та комунальних послуг № 580 від 22.04.2019 ; із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1182 від 05.08.2025 }\n\nнедостатність фінансового забезпечення, визначеного згідно з положеннями глави 2 розділу VIIІ цього Кодексу;\n\nневиконання вимог чинного законодавства щодо наявності страхового запасу природного газу;\n\nоголошення оператором газотранспортної системи, оператором газорозподільної системи, оператором LNG, оператором газосховищ, суміжним газовидобувним підприємством або прямим споживачем у точках входу або виходу про обмеження, аварію або надзвичайну ситуацію, що робить неможливим надання послуг транспортування природного газу за наданою номінацією;\n\nвідсутність, зупинення дії чи анулювання ліцензії на постачання природного газу для замовників послуг транспортування природного газу, які подали номінації/реномінації на точку виходу до прямого споживача та/або точки виходу до газорозподільної системи, за винятком подачі оператором газорозподільної системи номінації/реномінації на точку виходу до газорозподільної системи для покриття об’ємів (обсягів) втрат та виробничо-технологічних витрат природного газу в газорозподільній системі.\n\n{Абзац пункту 14 глави 1 розділу XI із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 370 від 11.02.2020 }\n\nпорушення пунктів 5 та 6 цієї глави;\n\n{Зміни до абзацу пункту 14 глави 1 розділу XI затверджені Постановою Національної комісії, що здійснює державне регулювання у сферах енергетики та комунальних послуг № 1182 від 05.08.2025 внести неможливо (відсутні слова для заміни) }\n\nпорушення абзацу третього пункту 1 глави 3 цього розділу;\n\nневиконання вимог чинного законодавства щодо переміщення природного газу через митний кордон України трубопровідним транспортом відповідно до обраного митного режиму;\n\nнакладення в установленому законодавством порядку арешту на обсяги, визначені в номінації/реномінації.\n\nКожній причині відхилення номінації/реномінації замовника послуг транспортування природного газу, визначеній у цьому пункті, оператор газотранспортної системи присвоює відповідний код.\n\n15. Оператор газотранспортної системи не має права відхиляти номінацію та/або реномінацію замовника послуг транспортування природного газу у зв’язку з тим, що планові обсяги подачі природного газу замовником послуг транспортування природного газу відрізняються від його планового обсягу відборів, крім випадку надання замовником номінацій/реномінацій, поданих для використання потужності з обмеженнями.\n\n{Пункт 15 глави 1 розділу XI із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 580 від 22.04.2019 }\n\n16. У випадку відхилення реномінації оператор газотранспортної системи використовує останній підтверджений замовнику послуг транспортування обсяг природного газу (за наявності).\n\n17. У разі відхилення номінації/реномінації оператор газотранспортної системи надає замовнику послуг транспортування природного газу код причини відхилення. Перелік кодів та їх значень, визначених у пункті 14 цієї глави, оператор газотранспортної системи розміщує на власному вебсайті.\n\n18. При перевірці номінацій/реномінацій оператор газотранспортної системи враховує пріоритет видів розподіленої потужності на замовників на відповідний період (від найбільшого до найменшого пріоритету):\n\nгарантована потужність;\n\nпереривчаста потужність;\n\n{Абзац четвертий пункту 18 глави 1 розділу XI виключено на підставі Постанови Національної комісії, що здійснює державне регулювання у сферах енергетики та комунальних послуг № 1182 від 05.08.2025 }\n\nСеред потужності одного виду пріоритет надається замовнику, якому розподілена потужність з найбільшим строком: річна, квартальна, місячна, на добу наперед. Потужність одного виду і строку, якщо номінацію на неї з технічних причин задовольнити повністю неможливо, розподіляється пропорційно до заявлених обсягів.\n\n19. Номінація/реномінація, що пройшли процес перевірки, отримують статус підтвердженої номінації.\n\n20. Оператор газотранспортної системи має право змінювати підтверджений обсяг транспортування природного газу (обмежувати та/або припиняти транспортування природного газу) у випадку, коли обсяги відборів замовника послуг транспортування природного газу у точках виходу на міждержавних з’єднаннях перевищують обсяги подач такого замовника у точках входу на міждержавних з’єднаннях на 5 та більше відсотків незалежно від розміру достатнього фінансового забезпечення такого замовника послуг транспортування природного газу.\n\n21. Електронні документи, що надаються оператором газотранспортної системи відповідно до цього розділу, повинні містити його електронний цифровий підпис і на запит замовника послуг транспортування надаються йому у паперовій формі за підписом уповноваженої особи у строк, що не перевищує п’яти робочих днів.\n\n22. Номінації/реномінації на транспортування природного газу з використанням потужностей з обмеженнями надаються виключно на точках входу або виходу, на яких пропонується потужність з обмеженнями.\n\n{Главу 1 розділу XI доповнено новим пунктом згідно з Постановою Національної комісії, що здійснює державне регулювання у сферах енергетики та комунальних послуг № 580 від 22.04.2019 }\n\n23. Якщо у точці входу/виходу на міждержавному з’єднанні з боку суміжного оператора газотранспортної системи подається погодинна номінація, оператор газотранспортної системи має право проводити консультації із замовниками послуг транспортування для визначення необхідності подання гармонізованих номінацій та реномінацій у такій точці міждержавного з’єднання. Під час консультацій мають бути враховані такі фактори:\n\nфінансовий вплив на оператора газотранспортної системи та замовників послуг транспортування;\n\nвплив на транскордонну торгівлю;\n\nвплив на режим добового балансування в точці міждержавного з’єднання.\n\nЗа результатами консультацій оператор газотранспортної системи може подати Регулятору пропозиції із внесення змін до цього Кодексу щодо процедури подання гармонізованих номінацій та реномінацій у відповідній точці входу/виходу міждержавного з’єднання. Оператор газотранспортної системи зобов’язаний привести угоду про взаємодію, укладену із суміжним оператором газотранспортної системи, у відповідність з такими змінами.\n\n{Главу 1 розділу XI доповнено новим пунктом 23 згідно з Постановою Національної комісії, що здійснює державне регулювання у сферах енергетики та комунальних послуг № 1182 від 05.08.2025 }\n\n2. Процедура подання номінації\n\n1. Замовники послуг транспортування природного газу подають номінацію оператору газотранспортної системи на газову добу (D) не пізніше ніж до 13:00 UTC (15:00 за київським часом) години для зимового періоду та 12:00 UTC (15:00 за київським часом) години для літнього періоду газової доби (D-1). Якщо замовник послуг транспортування природного газу надає більше ніж одну номінацію по одній і тій самій точці входу/виходу у визначений цим пунктом строк, оператор газотранспортної системи розглядає номінацію, яка була одержана останньою.\n\nОператор газотранспортної системи повинен повідомити замовника послуг транспортування природного газу про підтверджену номінацію транспортування природного газу згідно з номінацією, яка пройшла процес перевірки, до 15:00 UTC (17:00 за київським часом) години для зимового періоду та 14:00 UTC (17:00 за київським часом) години для літнього періоду газової доби (D-1).\n\n2. Номінація може бути надана не раніше ніж за 60 діб до газової доби, до якої така номінація належить. При цьому перевірка відповідності фінансового забезпечення замовника послуг транспортування природного газу вимогам розділу VIII цього Кодексу окремо щодо кожної номінації на газову добу (D) здійснюється оператором газотранспортної системи під час перевірки номінації та у період часу, визначений пунктом 1 цієї глави, протягом газової доби (D-1).\n\n3. У випадку якщо замовник послуг транспортування природного газу не надасть оператору газотранспортної системи номінацію згідно з положеннями пункту 1 цієї глави, вважається підтвердженою номінація для такого замовника послуг транспортування природного газу з обсягами природного газу, що дорівнює нулю відносно замовленої точки входу/виходу. При цьому відповідна потужність точок входу/виходу на міждержавному з’єднанні, яка не була номінована, може бути надана оператором газотранспортної системи іншим замовникам на період однієї газової доби.\n\n4. У випадку відхилення номінації по точці входу/виходу в повному обсязі обсяг природного газу, узгоджений для замовника послуг транспортування природного газу у відповідній точці, становить нуль.\n\nУ разі ненадання або відхилення номінації постачальника «останньої надії» по точці виходу до прямих споживачів та до газорозподільних систем узгоджений обсяг для такого замовника послуг транспортування природного газу у відповідній точці становить нуль.\n\n{Пункт 4 глави 2 розділу XI доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1752 від 23.09.2020 }\n\n5. На точках входу/виходу на міждержавному з’єднанні суміжні оператори газотранспортних систем можуть погодити впровадження попереднього циклу прийняття номінацій, який полягає у такому:\n\n1) замовники послуг транспортування не зобов’язані подавати номінації;\n\n2) замовники послуг транспортування можуть подати номінації операторам газотранспортних систем на газову добу (D) не пізніше 12:00 UTC години для зимового часу чи 11.00 UTC години для літнього часу у газову добу (D-1);\n\n3) оператор газотранспортної системи надсилає повідомлення про визначені обсяги відповідним замовникам послуг транспортування не пізніше 12.30 UTC години для зимового часу чи 11.30 UTC години для літнього часу у газову добу (D-1).\n\n6. За відсутності номінації, поданої замовником послуг транспортування, до кінця строку подання номінацій, визначеного відповідно до положень цієї глави, оператор газотранспортної системи застосовує правило номінації за замовчуванням, погоджене з суміжним оператором газотранспортної системи. Правила номінації за замовчуванням, що застосовуються до точок входу/виходу на міждержавному з’єднанні, повинні бути повідомлені замовникам послуг транспортування оператором газотранспортної системи.\n\nОператор газотранспортної системи на своєму вебсайті публікує перелік погоджених точок входу/виходу на міждержавному з’єднанні, на яких застосовується попередній цикл прийняття номінацій, та правила номінації за замовчуванням, що застосовуються до таких точок.\n\n3. Процедура надання реномінації\n\n1. Замовники послуг транспортування природного газу мають право змінити заявлені обсяги на точках входу та/або виходу, визначені в підтвердженій оператором газотранспортної системи номінації, шляхом подання реномінації обсягів транспортування природного газу для окремої газової доби.\n\nНа точках входу/виходу з/до газосховищ та точках входу/виходу на міждержавних з’єднаннях транспортування природного газу протягом доби здійснюється рівним погодинним графіком.\n\nЗмінам не підлягають обсяги, які були (будуть) протранспортовані/розподілені на підставі підтвердженої номінації до початку зміни обсягів транспортування, визначених реномінацією.\n\nРеномінації обсягів транспортування природного газу для газової доби (D) надаються з 16:00 UTC (18:00 за київським часом) години для зимового періоду та з 15:00 UTC (18:00 за київським часом) для літнього періоду газової доби (D-1) до 02:00 UTC (04:00 за київським часом) години для зимового періоду та 01:00 UTC (04:00 за київським часом) для літнього періоду газової доби (D). Реномінація надається не менше ніж за 3 години до початку зміни обсягів транспортування, які були визначені номінацією.\n\n2. Процедура розгляду реномінації обсягів транспортування природного газу для газової доби розпочинається кожну повну годину та триває 2 години.\n\nОператор газотранспортної системи розглядає останню реномінацію, одержану перед повною годиною.\n\n3. Оператор газотранспортної системи повідомляє замовника послуг транспортування природного газу, який подав реномінацію, про підтвердження або про відхилення реномінації із зазначенням причин відхилення протягом двох годин від початку процедури розгляду реномінації обсягів транспортування природного газу для газової доби.\n\n4. Оператор газотранспортної системи направляє повідомлення про підтверджені реномінації (із зазначенням обсягів) відповідним замовникам послуг транспортування природного газу протягом двох годин з початку розгляду реномінації. Час початку фактичної зміни підтвердженої номінації (у тому числі зміни потоку) природного газу складає дві години з початку розгляду реномінації, за винятком таких випадків:\n\nвідстрочення початку відбувається на запит замовника послуг транспортування природного газу;\n\nоператор газотранспортної системи дозволив більш ранній початок.\n\n5. Будь-яка зміна потоку природного газу відбувається на початку відповідної години.\n\n4. Перевірка відповідності номінацій/реномінацій для точок входу/виходу на міждержавних з’єднаннях\n\n1. Оператор газотранспортної системи проводить перевірку поданих номінацій/реномінацій для точок входу/виходу на міждержавних з’єднаннях на предмет відсутності причин відхилення, передбачених пунктом 14 глави 1 цього розділу, та відповідності номінаціям/реномінаціям, що були подані оператору суміжної газотранспортної системи.\n\n2. Процес перевірки номінацій/реномінацій для точок входу або виходу на міждержавних з’єднаннях повинен проходити відповідно до угод про взаємодію, укладених з оператором іншої газотранспортної системи.\n\n3. Якщо процес перевірки номінацій/реномінацій для точок входу/виходу на міждержавних з’єднаннях виявляє невідповідності в обсягах, застосовується «правило меншого». При цьому оператор газотранспортної системи підтверджує номінацію/реномінацію, що визначає обсяг природного газу, встановлений до рівня меншого обсягу природного газу, зазначеного в номінаціях/реномінаціях.\n\n4. Якщо за результатами перевірки номінації/реномінації, поданої замовником, для точки входу/виходу на міждержавних з’єднаннях оператором газотранспортної системи не виявлено причин для відхилення, передбачених пунктом 14 глави 1 цього розділу, та відповідна номінація/реномінація не підтверджується з боку суміжного оператора газотранспортної системи, така номінація/реномінація враховується на інформаційній платформі оператора газотранспортної системи як автоматично подана реномінація на кожну наступну годину до кінця газової доби та підтверджується оператором газотранспортної системи відповідно до вимог цієї глави.\n\n{Главу 4 розділу ХІ доповнено новим пунктом згідно з Постановою Національної комісії, що здійснює державне регулювання у сферах енергетики та комунальних послуг № 773 від 23.04.2024 }\n\n5. Перевірка відповідності номінацій для точок входу від суміжних газовидобувних підприємств (через мережі яких може передаватися природний газ іншого газовидобувного підприємства чи групи газовидобувних підприємств) та точок виходу до суміжних газовидобувних підприємств\n\n1. Оператор газотранспортної системи проводить перевірку поданих номінацій для точок входу від суміжних газовидобувних підприємств (через мережі яких може передаватися природний газ іншого газовидобувного підприємства чи групи газовидобувних підприємств) та точок виходу до суміжних газовидобувних підприємств на предмет відсутності причин відхилення, передбачених пунктом 14 глави 1 цього розділу.\n\n2. Оператор газотранспортної системи у разі відсутності причин відхилення, передбачених главою 1 цього розділу, до 13:30 UTC (15:30 за київським часом) години для зимового періоду та до 12:30 UTC (15:30 за київським часом) години для літнього періоду газової доби (D-1) направляє суміжному газовидобувному підприємству (а по газовидобувних підприємствах, підключених до/через газорозподільну систему, - відповідному оператору газорозподільної системи) номінації, подані газовидобувними підприємствами, що планують передачу природного газу через систему зазначеного суміжного газовидобувного підприємства (газовидобувного підприємства, безпосередньо підключеного до газорозподільних систем), з метою проведення перевірки технічної можливості та погодження загального обсягу природного газу, що планується для транспортування через точку входу від суміжного газовидобувного підприємства (точку входу з газорозподільної системи).\n\nНомінації, подані газовидобувними підприємствами на точки входу до газотранспортної системи, через які подається газ тільки їх власного видобутку (виробництва), на перевірку не направляються.\n\n{Пункт 2 глави 5 розділу XI доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 580 від 22.04.2019 ; із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1021 від 08.06.2023 }\n\n{Пункт 2 глави 5 розділу XI із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 580 від 22.04.2019 }\n\n{Пункт 3 глави 5 розділу XI виключено на підставі Постанови Національної комісії, що здійснює державне регулювання у сферах енергетики та комунальних послуг № 580 від 22.04.2019 }\n\n3. Суміжне газовидобувне підприємство/оператор газорозподільної системи (у випадку подачі номінації на віртуальну точку входу з газорозподільної системи) надсилає оператору газотранспортної системи інформацію про погоджені номінації до 14:15 UTC (16:15 за київським часом) години для зимового періоду та 13:15 UTC (16:15 за київським часом) години для літнього періоду газової доби (D-1).\n\n4. Якщо оператор газотранспортної системи не отримує інформацію щодо погодження номінацій згідно з положенням цієї глави, оператор газотранспортної системи підтверджує номінації пропорційно поданим заявкам.\n\n5. Якщо оператор газотранспортної системи не отримує інформацію про погодження обсягу природного газу, що планується до подачі/відбору замовником послуг транспортування через точку входу/виходу від/до суміжного газовидобувного підприємства, він відхиляє подані номінації.\n\n6. Перевірка відповідності номінації для точок входу з установок LNG, для точок входу/виходу з/до газосховищ та для точок входу/виходу з/до митного складу газосховища чи групи газосховищ\n\n{Назва глави 6 розділу XI в редакції Постанови Національної комісії, що здійснює державне регулювання у сферах енергетики та комунальних послуг № 580 від 22.04.2019 }\n\n1. Номінації, подані замовником послуг транспортування природного газу для віртуальних точок входу або точок виходу з/до газосховищ, віртуальних точок входу або точок виходу з/до митного складу газосховищ, віртуальної точки входу з установки LNG, повинні збігатися з відповідними номінаціями, поданими оператору газосховища/оператору установки LNG, включаючи ідентифікацію про те, що номінація/реномінація подається на обсяги газу, які заявляються до транспортування з використанням потужностей з обмеженнями.\n\n{Абзац перший пункту 1 глави 6 розділу XI в редакції Постанови Національної комісії, що здійснює державне регулювання у сферах енергетики та комунальних послуг № 580 від 22.04.2019 }\n\nОператор газотранспортної системи проводить перевірку поданих номінацій для точок входу з установок LNG та для точок входу/виходу до/з газосховищ на предмет відсутності причин відхилення, передбачених пунктом 14 глави 1 цього розділу.\n\nОператор газотранспортної системи надсилає оператору газосховищ/оператору установки LNG номінації, подані замовником послуг транспортування природного газу, до 13:30 UTC (15:30 за київським часом) години для зимового періоду та 12:30 UTC (15:30 за київським часом) години для літнього періоду газової доби (D-1) з метою перевірки та погодження поданих номінацій.\n\n2. Оператор газосховища/оператор установки LNG надсилає оператору газотранспортної системи інформацію про погоджені номінації до 14:15 UTC (16:15 за київським часом) години для зимового періоду та 13:15 UTC (16:15 за київським часом) години для літнього періоду газової доби (D-1).\n\n3. Якщо процес перевірки відповідності номінацій для віртуальних точок входу або точок виходу з/до газосховищ, віртуальних точок входу або точок виходу з/до митного складу газосховища чи групи газосховищ, віртуальної точки входу з установки LNG виявляє невідповідності в номінаціях, застосовується «правило меншого». При цьому оператор газотранспортної системи підтверджує номінацію, що визначає обсяг природного газу, встановлений до рівня меншого обсягу природного газу, зазначеного в номінаціях.\n\n{Пункт 3 глави 6 розділу XI із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 580 від 22.04.2019 }\n\n4. Якщо оператор газотранспортної системи не отримує інформацію про погодження обсягу природного газу, що планується до подачі/відбору замовником послуг транспортування для точок входу з установок LNG та для точок входу/виходу до/з газосховищ, він відхиляє подані номінації.\n\n7. Перевірка відповідності реномінації для точок входу від суміжних газовидобувних підприємств, віртуальних точок входу з газорозподільних систем, віртуальних точок входу або віртуальних точок виходу до/з газосховищ, віртуальних точок входу або віртуальних точок виходу до/з митного складу газосховищ та для віртуальної точки входу з установки LNG\n\n{Назва глави 7 розділу XI в редакції Постанови Національної комісії, що здійснює державне регулювання у сферах енергетики та комунальних послуг № 580 від 22.04.2019 }\n\n1. У разі подання замовником послуг транспортування природного газу реномінації обсягів природного газу для віртуальних точок входу з газорозподільних систем, для віртуальних точок входу або віртуальних точок виходу з/до газосховищ, для віртуальних точок входу або віртуальних точок виходу з/до митного складу газосховищ, віртуальної точки входу з установки LNG оператор газотранспортної системи надсилає оператору газорозподільної системи, оператору газосховища, оператору установки LNG цю реномінацію протягом 30 хвилин від початку процедури розгляду реномінації.\n\nРеномінації, подані газовидобувними підприємствами, що подають природний газ через систему суміжного газовидобувного підприємства (газовидобувного підприємства, безпосередньо підключеного до газорозподільних систем) та/або через газорозподільні мережі, надсилаються суміжному газовидобувному підприємству, оператору газорозподільної системи протягом 30 хвилин від початку процедури розгляду реномінації.\n\nРеномінації, подані газовидобувними підприємствами на точки входу до газотранспортної системи, через які подається газ тільки їх власного видобутку, на перевірку не направляються.\n\n{Пункт 1 глави 7 розділу XI в редакції Постанови Національної комісії, що здійснює державне регулювання у сферах енергетики та комунальних послуг № 580 від 22.04.2019 }\n\n2. Суміжне газовидобувне підприємство, через мережі якого подається газ іншого газовидобувного підприємства, оператор газорозподільної системи, оператор газосховища, оператор установки LNG здійснюють перевірку реномінації та надсилають оператору газотранспортної системи інформацію про результати перевірки реномінації протягом 45 хвилин з часу одержання реномінації від оператора газотранспортної системи.\n\n{Пункт 2 глави 7 розділу XI із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 580 від 22.04.2019 }\n\n3. Якщо процес перевірки відповідності реномінації для віртуальної точки входу/виходу з/до газосховищ, для віртуальної точки входу/виходу з/до митного складу газосховищ або віртуальної точки входу з установки LNG виявляє невідповідності в реномінаціях, застосовується «правило меншого». При цьому оператор газотранспортної системи підтверджує реномінацію, що визначає обсяг природного газу, встановлений до рівня меншого обсягу природного газу, зазначеного в реномінаціях.\n\n{Пункт 3 глави 7 розділу XI із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 580 від 22.04.2019 }\n\n4. Процес перевірки відповідності реномінації для точок входу від суміжних газовидобувних підприємств, віртуальних точок входу з газорозподільних систем здійснюється відповідно до глави 5 цього розділу.\n\n5. Якщо оператор газотранспортної системи не отримує інформацію про погодження обсягів природного газу, що планується для подачі/відбору через точки входу/виходу від/до суміжних газовидобувних підприємств, точку входу з газорозподільних систем, точки входу/виходу до/з газосховищ та точку входу з установок LNG, він відхиляє подані реномінації.\n\n{Розділ XI в редакції Постанови Національної комісії, що здійснює державне регулювання у сферах енергетики та комунальних послуг № 1437 від 27.12.2017 }\n\nXII. ОБМІН ІНФОРМАЦІЄЮ ПРО ПОДАЧІ ТА ВІДБОРИ ПРИРОДНОГО ГАЗУ ЗАМОВНИКА ПОСЛУГ ТРАНСПОРТУВАННЯ ПРИРОДНОГО ГАЗУ ТА ВИЗНАЧЕННЯ АЛОКАЦІЙ\n\n1. Загальні положення\n\n1. Оператор газотранспортної системи на підставі інформації про виміряний за газову добу обсяг природного газу та всі його подачі та відбори, яка надається оператором газорозподільної системи, суміжним газовидобувним підприємством, газовидобувним підприємством, підключеним безпосередньо до газорозподільної системи, оператором газосховищ, оператором установки LNG та прямим споживачем, надає кожному замовнику послуг транспортування природного газу інформацію про його подачі та відбори в точках входу/виходу до/з газотранспортної системи за відповідну газову добу (D) в порядку, встановленому цим розділом. Інформація про відбори в точках виходу до газорозподільних систем надається в розрізі споживачів замовника послуг транспортування.\n\n2. Якщо інформація про фактичний обсяг споживання природного газу не може бути отримана щодобово (за відсутністю дистанційної передачі даних комерційного вузла обліку), використовується розрахункове (прогнозоване) значення.\n\n3. Алокація природного газу по кожному замовнику послуг транспортування природного газу, поданих (отриманих) ним у точці входу та відібраних (переданих) у точці виходу за певний період, визначається оператором газотранспортної системи та доводиться ним до відома замовника послуг транспортування природного газу у порядку, визначеному цим Кодексом.\n\n4. Відповідальність за своєчасність, повноту і достовірність інформації, що надається відповідно до цього розділу, несе той суб’єкт, на якого покладається обов’язок щодо надання інформації оператору газотранспортної системи відповідно до цього розділу.\n\nЕлектронні документи (електронні повідомлення), що надаються оператором газотранспортної системи відповідно до цього розділу, повинні містити його електронний цифровий підпис і на запит замовника послуг транспортування надаються йому у паперовій формі за підписом уповноваженої особи у строк, що не перевищує 5 робочих днів.\n\n5. Інформація про обсяги подач та відборів природного газу, попередня та остаточна алокація визначаються в метрах кубічних та інформативно в одиницях енергії (кВт·год).\n\n2. Прогноз відборів/споживання, що не вимірюються щодобово\n\n1. Не пізніше ніж об 11:00 UTC (13:00 за київським часом) годині для зимового періоду або о 10:00 UTC (13:00 за київським часом) годині для літнього періоду газової доби (D-1) оператор газотранспортної системи надає замовнику послуг транспортування природного газу на газову добу (D) прогноз його відборів/споживання, що не вимірюються щодобово, окремо по кожному з них, у тому числі відборів кожного споживача, постачальником якого є цей замовник послуг транспортування природного газу.\n\n2. У газову добу (D) оператор газотранспортної системи надає замовнику послуг транспортування природного газу два оновлення прогнозу відборів, що не вимірюються щодобово.\n\n{Абзац перший пункту 2 глави 2 розділу XII із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1909 від 29.10.2021 }\n\nПерше оновлення надається не пізніше ніж о 13:00 UTC (15:00 за київським часом) годині для зимового періоду або о 12:00 UTC (15:00 за київським часом) годині для літнього періоду газової доби (D).\n\nДруге оновлення надається не пізніше ніж о 17:00 UTC (19:00 за київським часом) годині для зимового періоду або о 16:00 UTC (19:00 за київським часом) годині для літнього періоду газової доби (D).\n\n3. Оператор газотранспортної системи надає замовнику послуг транспортування природного газу прогноз відборів/споживання, що не вимірюються щодобово, та оновлення такого прогнозу на підставі інформації (прогнозу), наданої оператором газорозподільної системи, стосовно споживачів, які знаходяться в його газорозподільній зоні.\n\n4. Оператор газорозподільної системи здійснює прогнозування відборів/споживання у газорозподільній зоні, в якій він здійснює діяльність з розподілу природного газу.\n\nОператор газорозподільної системи надає оператору газотранспортної системи інформацію, необхідну для надання замовникам послуг транспортування природного газу згідно з цим Кодексом, у тому числі з метою проведення оператором газотранспортної системи процедури алокації.\n\n5. Розрахунок прогнозів відборів/споживання, що не вимірюються щодобово, проводиться оператором газорозподільної системи. При цьому такий розрахунок здійснюється на підставі статистики місячних відборів/споживання за попередні три роки та враховує зміни температури навколишнього природного середовища, профілі споживання, дні тижня, сезон відпусток та інші параметри, що впливають на добовий відбір/споживання.\n\n6. Оператор газорозподільної системи надає оператору газотранспортної системи прогнози відборів/споживання, що не вимірюються щодобово, та оновлення таких прогнозів не пізніше ніж за одну годину до закінчення строку надання такої інформації оператором газотранспортної системи замовникам послуг транспортування природного газу згідно з цією главою.\n\n7. Інформація повинна надаватись оператором газорозподільної системи в електронному вигляді через інформаційну платформу за встановленою оператором газотранспортної системи формою, погодженою Регулятором.\n\n8. Оператор газорозподільної системи щорічно оприлюднює звіт про точність прогнозування відборів/споживання, що не вимірюються щодобово, до 01 березня року, наступного за звітним.\n\n9. У разі порушення оператором газорозподільної системи обов’язків, передбачених цією главою, оператор газотранспортної системи терміново інформує про це Регулятора.\n\n3. Порядок обміну інформацією про подачі та відбори/споживання, що вимірюються протягом доби\n\n1. Оператор газотранспортної системи надає замовнику послуг транспортування природного газу інформацію про його подачі та відбори/споживання природного газу, що вимірюються протягом доби, щодобово окремо по кожному з його споживачів щонайменше два рази на газову добу.\n\nПерше оновлення надається не пізніше 13:00 UTC (15:00 за київським часом) години для зимового періоду або 12:00 UTC (15:00 за київським часом) години для літнього періоду газової доби (D).\n\nДруге оновлення надається не пізніше 17:00 UTC (19:00 за київським часом) години для зимового періоду або 16:00 UTC (19:00 за київським часом) години для літнього періоду газової доби (D).\n\n2. Оператор газорозподільної системи, суміжне газовидобувне підприємство, газовидобувне підприємство, підключене безпосередньо до газорозподільної системи, оператор газосховищ, оператор установки LNG та прямий споживач надають оператору газотранспортної системи інформацію про подачі та відбори/споживання, що вимірюються протягом доби, не пізніше ніж за одну годину до закінчення строку надання такої інформації оператором газотранспортної системи замовникам послуг транспортування природного газу згідно з пунктом 1 цієї глави. При цьому інформація про добові обсяги подач та відборів/споживання, що вимірюються протягом доби, надається оператору газотранспортної системи не пізніше ніж о 08:00 UTC (10:00 за київським часом) годині для зимового періоду або о 07:00 UTC (10:00 за київським часом) годині для літнього періоду після закінчення газової доби (D). Така інформація повинна надаватись в електронному вигляді через інформаційну платформу за встановленою оператором газотранспортної системи формою, погодженою Регулятором.\n\n3. Оператор газотранспортної системи надає через інформаційну платформу оператору газорозподільних систем не пізніше 15:00 UTC (17:00 за київським часом) години для зимового періоду або о 14:00 UTC (17:00 за київським часом) години для літнього періоду газової доби (D) інформацію про фактично подані обсяги природного газу у фізичних точках виходу до газорозподільних систем такого оператора станом на 16:00 (за київським часом) газової доби (D).\n\n{Главу 3 розділу XII доповнено новим пунктом 3 згідно з Постановою Національної комісії, що здійснює державне регулювання у сферах енергетики та комунальних послуг № 416 від 03.05.2022 }\n\n4. Порядок обміну інформацією про подачі та відбори/споживання по закінченню газової доби\n\n1. Оператор газорозподільної системи, суміжне газовидобувне підприємство, газовидобувне підприємство, підключене безпосередньо до газорозподільної системи, оператор газосховищ, оператор установки LNG та прямий споживач надають оператору газотранспортної системи інформацію про фактичні обсяги подач або відборів/споживання, що вимірюються протягом доби та щодобово, не пізніше ніж за одну годину до закінчення строку надання такої інформації оператором газотранспортної системи замовникам послуг транспортування природного газу згідно з пунктом 1 глави 5 цього розділу.\n\nЯкщо газорозподільна система має місце передачі природного газу в/з іншу(ої) газорозподільну(ої) систему(и), оператори відповідних газорозподільних систем подають оператору газотранспортної системи інформацію про фактичний обсяг приймання-передачі природного газу з однієї газорозподільної зони в іншу у строк, визначений абзацом першим цього пункту, в електронному вигляді через інформаційну платформу за встановленою оператором газотранспортної системи формою, погодженою Регулятором.\n\n{Пункт 2 глави 4 розділу XII виключено на підставі Постанови Національної комісії, що здійснює державне регулювання у сферах енергетики та комунальних послуг № 1909 від 29.10.2021 }\n\n{Пункт 3 глави 4 розділу XII виключено на підставі Постанови Національної комісії, що здійснює державне регулювання у сферах енергетики та комунальних послуг № 1909 від 29.10.2021 }\n\n5. Попередня щодобова алокація подач природного газу замовника послуг транспортування природного газу\n\n1. Оператор газотранспортної системи не пізніше ніж о 15:00 UTC (17:00 за київським часом) годині для зимового періоду або о 14:00 UTC (17:00 за київським часом) годині для літнього періоду газової доби (D+1) здійснює попередню алокацію подач природного газу та надає її кожному замовнику послуг транспортування природного газу за газову добу (D).\n\n2. У точках входу з газосховищ оператор газотранспортної системи визначає алокацію обсягів згідно з даними підтверджених номінацій/реномінацій. При цьому обсяги, визначені в алокації, дорівнюють обсягам, визначеним у підтверджених номінаціях/реномінаціях.\n\n3. У точках входу на міждержавних з’єднаннях оператор газотранспортної системи визначає попередню алокацію обсягів подач замовника послуг транспортування згідно з даними підтверджених номінацій/реномінацій. При цьому обсяги, визначені в попередній алокації, дорівнюють обсягам, визначеним у підтверджених номінаціях/реномінаціях (крім випадків, визначених цим пунктом).\n\nУ випадку якщо угодою про взаємодію із суміжним оператором газотранспортної системи передбачено інший порядок визначення алокації, визначення попередньої алокації здійснюється відповідно до такої угоди про взаємодію з урахуванням вимог цього абзацу. При цьому оператор газотранспортної системи на своєму вебсайті публікує перелік точок входу на міждержавному з’єднанні, на яких попередня алокація здійснюється відповідно до угоди про взаємодію, а також положення угоди про взаємодію, які передбачають порядок визначення алокації.\n\n4. Для здійснення оператором газотранспортної системи алокації в точках входу від суміжних газовидобувних підприємств суміжне газовидобувне підприємство надає оператору газотранспортної системи відповідну інформацію про обсяги подач природного газу (у розрізі газовидобувних підприємств, що подають природний газ до газотранспортної системи в цій точці входу) не пізніше ніж за одну годину до закінчення строку надання такої інформації оператором газотранспортної системи, встановленого пунктом 1 цієї глави, в електронному вигляді через інформаційну платформу за встановленою оператором газотранспортної системи формою, погодженою Регулятором.\n\nЯкщо інформація про обсяги подачі природного газу у відповідній точці входу не буде надана оператору газотранспортної системи (у строки, визначені цією главою) для проведення алокації, обсяг природного газу, поданий у відповідних точках входу від газовидобувних підприємств, повинен бути визначений у такому порядку:\n\nякщо обсяг по відповідній точці входу перевищує сумарні підтверджені номінації/реномінації газовидобувних підприємств по цій точці, то оператор газотранспортної системи визначає газовидобувним підприємствам, номінації/реномінації яких були підтверджені по цій точці, обсяг їх підтверджених номінацій/реномінацій, а різниця визначається суміжному газовидобувному підприємству, про що оператор газотранспортної системи інформує замовників послуг транспортування природного газу та суміжне газовидобувне підприємство;\n\nякщо фактичний обсяг по відповідній точці входу не перевищує сумарні підтверджені номінації/реномінації газовидобувних підприємств по цій точці, то оператор газотранспортної системи визначає газовидобувним підприємствам, номінації/реномінації яких були підтверджені по цій точці, обсяг пропорційно їх підтвердженим номінаціям/реномінаціям, про що оператор газотранспортної системи інформує газовидобувні підприємства, для яких по цій точці входу були підтверджені номінації/реномінації.\n\nОбсяг природного газу, який передається оператором газотранспортної системи у точці виходу до суміжного газовидобувного підприємства та відбирається оператором газотранспортної системи у точці входу від суміжного газовидобувного підприємства (через мережі якого може передаватися природний газ іншого газовидобувного підприємства чи групи газовидобувних підприємств) не відноситься на замовника послуг транспортування при визначені алокації у зазначених точках.\n\n{Пункт 4 глави 5 розділу ХІІ доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 773 від 23.04.2024 }\n\n5. Для здійснення оператором газотранспортної системи алокації в точках входу з газорозподільних систем (місце надходження природного газу від газовидобувного підприємства в точці його підключення до газорозподільної системи, через яку, у тому числі, може передаватися природний газ іншого газовидобувного підприємства чи групи газовидобувних підприємств) оператор газорозподільної системи надає оператору газотранспортної системи відповідну інформацію про обсяги подач природного газу у віртуальній точці входу з газорозподільної системи в розрізі газовидобувних підприємств не пізніше ніж за одну годину до закінчення строку надання такої інформації оператором газотранспортної системи, встановленого пунктом 1 цієї глави, в електронному вигляді через інформаційну платформу за встановленою оператором газотранспортної системи формою, погодженою Регулятором.\n\nПри цьому газовидобувне підприємство, що безпосередньо підключене до газорозподільної системи, зобов’язане надати відповідному оператору газорозподільної системи інформацію (за формою цього оператора) щодо фактичного обсягу подачі природного газу у віртуальній точці входу з газорозподільної системи у розрізі підключених до/через нього газовидобувних підприємств не пізніше ніж за три години до закінчення строку надання інформації оператором газотранспортної системи, встановленого пунктом 1 цієї глави, в електронному вигляді.\n\nЯкщо інформація про обсяг подачі природного газу через місце підключення газовидобувного підприємства до газорозподільної системи буде відрізнятися від даних комерційного вузла обліку, що обліковує природний газ через зазначене місце підключення, для проведення алокації обсяг подачі природного газу через місце підключення газовидобувного підприємства визначається за даними комерційного вузла обліку, а обсяги, подані газовидобувними підприємствами через зазначене місце підключення, повинні бути визначені в такому порядку:\n\nякщо обсяг подачі природного газу за даними комерційного вузла обліку буде перевищувати обсяг, наданий газовидобувним підприємством, то оператор газорозподільної системи визначає газовидобувним підприємствам (крім безпосередньо підключеного) обсяг їх підтверджених номінацій/реномінацій, а різницю визначає газовидобувному підприємству, що безпосередньо підключене до газорозподільної системи, про що оператор газорозподільної системи його інформує;\n\nякщо обсяг подачі природного газу за даними комерційного вузла обліку буде меншим від даних, наданих газовидобувним підприємством, то оператор газорозподільної системи визначає газовидобувним підприємствам обсяг пропорційно їх підтвердженим номінаціям/реномінаціям, про що оператор газорозподільної системи їх інформує.\n\n6. Попередня щодобова алокація відборів замовника послуг транспортування природного газу\n\n1. Оператор газотранспортної системи не пізніше ніж о 15:00 UTC (17:00 за київським часом) годині для зимового періоду або о 14:00 UTC (17:00 за київським часом) годині для літнього періоду газової доби (D+1) здійснює попередню алокацію відборів природного газу та надає її кожному замовнику послуг транспортування природного газу за газову добу (D).\n\n2. У точках виходу до газосховищ оператор газотранспортної системи визначає алокацію обсягів згідно з даними підтверджених номінацій/реномінацій. При цьому обсяги, визначені в алокації, дорівнюють обсягам, визначеним у підтверджених номінаціях/реномінаціях.\n\n3. У точках виходу на міждержавних з’єднаннях оператор газотранспортної системи визначає попередню алокацію обсягів відборів замовника послуг транспортування згідно з даними підтверджених номінацій/реномінацій. При цьому обсяги, визначені в попередній алокації, дорівнюють обсягам, визначеним у підтверджених номінаціях/реномінаціях (крім випадків, визначених цим пунктом).\n\nУ випадку якщо угодою про взаємодію із суміжним оператором газотранспортної системи передбачено інший порядок визначення алокації, визначення попередньої алокації здійснюється відповідно до такої угоди про взаємодію з урахуванням вимог цього абзацу. При цьому оператор газотранспортної системи на своєму вебсайті публікує перелік точок виходу на міждержавному з’єднанні, на яких попередня алокація здійснюється відповідно до угоди про взаємодію, а також положення угоди про взаємодію, які передбачають порядок визначення алокації.\n\n4. Весь обсяг природного газу, відібраний у точці виходу до газорозподільної системи, підлягає розподілу на відповідних замовників послуг транспортування природного газу шляхом визначення алокації.\n\nОператор газотранспортної системи визначає попередню щодобову алокацію відборів замовника послуг транспортування природного газу на основі інформації, отриманої згідно з цим розділом, та даних Реєстру споживачів постачальника.\n\nУ випадку відбору/споживання, що вимірюється щодобово, для проведення попередньої щодобової алокації використовуються фактичні дані відбору/споживання, отримані на кінець газової доби.\n\nУ випадку відбору/споживання, що не вимірюється щодобово, попередня щодобова алокація дорівнює другому оновленню прогнозу відбору/споживання, визначеного згідно з пунктом 2 глави 2 цього розділу.\n\n{Абзац четвертий пункту 4 глави 6 розділу XII із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1909 від 29.10.2021 }\n\nЯкщо обсяг природного газу, переданий до газорозподільної системи (з урахуванням обсягів подачі природного газу газовидобувним підприємством, приєднаним до мереж газорозподільної системи, та перетоку природного газу в газотранспортну систему і в суміжну газорозподільну систему), перевищує суму обсягів несанкціонованого відбору та відбору споживачів згідно з інформацією про відбори з газорозподільної системи, то вся різниця є відбором відповідного оператора газорозподільної системи для покриття об’ємів (обсягів) фактичних втрат та виробничо-технологічних витрат природного газу в газорозподільній системі.\n\n{Абзац п'ятий пункту 4 глави 6 розділу XII в редакції Постанови Національної комісії, що здійснює державне регулювання у сферах енергетики та комунальних послуг № 182 від 31.01.2023 ; із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1021 від 08.06.2023 }\n\nАлокація діючого постачальника оператора газорозподільної системи зменшується на обсяг газу, поданого оператором газорозподільної системи до газотранспортної системи у визначену газову добу, у тому числі придбаного у власника природного газу (у тому числі ГДП, ВБГ, оптового продавця), та який по закінченню цієї газової доби не було відібрано з газорозподільної системи.\n\n{Абзац пункту 4 глави 6 розділу XII в редакції Постанови Національної комісії, що здійснює державне регулювання у сферах енергетики та комунальних послуг № 182 від 31.01.2023 }\n\nЯкщо обсяг природного газу, переданий до газорозподільної системи (з урахуванням обсягів подачі природного газу газовидобувним підприємством, приєднаним до мереж газорозподільної системи, та перетоку природного газу в газотранспортну систему і в суміжну газорозподільну систему), є меншим за суму обсягів несанкціонованого відбору та відбору споживачів згідно з інформацією про відбори з газорозподільної системи, то оператор газотранспортної системи пропоційно зменшує остаточний розрахунковий обсяг по відборах, що не вимірюються щодобово, з цієї газорозподільної системи.\n\n{Абзац сьомий пункту 4 глави 6 розділу XII із змінами, внесеними згідно з Постановами Національної комісії, що здійснює державне регулювання у сферах енергетики та комунальних послуг № 182 від 31.01.2023 , № 1021 від 08.06.2023 }\n\n5. У точках виходу до прямого споживача оператор газотранспортної системи проводить алокацію всього обсягу природного газу на його діючого постачальника на підставі даних Реєстру споживачів постачальника.\n\n6. Якщо газорозподільна система має місце передачі природного газу в іншу газорозподільну систему (тобто через суміжну газорозподільну систему природний газ передається в іншу газорозподільну систему), оператор газорозподільної системи, якому належить чи в експлуатації якого знаходиться комерційний вузол обліку, надає оператору газотранспортної системи інформацію про фактичний обсяг приймання-передачі природного газу з однієї газорозподільної системи в іншу не пізніше ніж за одну годину до закінчення строку надання такої інформації оператором газотранспортної системи, встановленого пунктом 1 цієї глави.\n\n7. Алокація відборів природного газу споживача можлива тільки на замовника послуг транспортування природного газу, що є діючим постачальником такого споживача згідно з даними Реєстру споживачів постачальника, та відноситься на нього оператором газотранспортної системи до моменту припинення постачання природного газу такому споживачу в установленому порядку, крім випадків, передбачених нижче.\n\nОбсяг відборів природного газу в мережах оператора газорозподільних систем споживачів за їх відсутності в Реєстрі споживачів будь-якого постачальника або після закінчення строку, встановленого законодавством для припинення (обмеження) розподілу природного газу, а також відбору оператором газорозподільних систем за його відсутності в Реєстрі споживачів будь-якого постачальника, крім випадку закупівлі природного газу відповідно до положення про покладення спеціальних обов’язків на суб’єктів ринку природного газу для забезпечення загальносуспільних інтересів у процесі функціонування ринку природного газу, є обсягом несанкціонованого відбору відповідного оператора газорозподільної системи.\n\n{Абзац другий пункту 7 глави 6 розділу XII в редакції Постанови Національної комісії, що здійснює державне регулювання у сферах енергетики та комунальних послуг № 182 від 31.01.2023 }\n\nУ разі відбору природного газу прямим споживачем за відсутності у нього діючого постачальника (якщо прямий споживач не включений до Реєстру споживачів будь-якого постачальника) весь обсяг відбору газу є обсягом несанкціонованого відбору прямого споживача.\n\n{Абзац пункту 7 глави 6 розділу XII в редакції Постанови Національної комісії, що здійснює державне регулювання у сферах енергетики та комунальних послуг № 182 від 31.01.2023 }\n\nУ разі письмової вимоги замовника послуг транспортування природного газу, що є постачальником, або оператора газотранспортної системи до оператора газорозподільної системи про припинення розподілу природного газу споживачу замовника, яка подається в установленому законодавством порядку, алокація фактичного обсягу споживання природного газу таким споживачем після строку, установленого законодавством на припинення розподілу природного газу такому споживачу, здійснюється на оператора газорозподільної системи з урахуванням положень цього пункту.\n\n{Абзац четвертий пункту 7 глави 6 розділу XII із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 182 від 31.01.2023 }\n\nУ разі письмової вимоги замовника послуг транспортування природного газу, що є постачальником, до оператора газотранспортної системи про припинення транспортування природного газу прямому споживачу замовника, яка подається в установленому законодавством порядку, фактичний обсяг споживання природного газу таким прямим споживачем після строку, установленого законодавством на припинення транспортування природного газу такому прямому споживачу, є обсягом несанкціонованого відбору прямого споживача.\n\n{Абзац п'ятий пункту 7 глави 6 розділу XII із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 182 від 31.01.2023 }\n\n7. Остаточні алокації щодобових подач та відборів замовника послуг транспортування природного газу\n\n1. Остаточна алокація щодобових подач та відборів замовника послуг транспортування природного газу газового місяця (М) здійснюється оператором газотранспортної системи з урахуванням вимог цієї глави.\n\n2. У точках виходу до газорозподільної системи з метою проведення остаточної алокації щодобових відборів/споживання, що не вимірюються щодобово, оператор газорозподільної системи до 08 числа газового місяця (М+1) надає оператору газотранспортної системи інформацію про фактичний місячний відбір/споживання природного газу окремо по кожному споживачу, відбір/споживання якого не вимірюється щодобово. У випадку якщо комерційний вузол обліку обладнаний обчислювачем (коректором) з можливістю встановити за результатами місяця фактичне щодобове споживання природного газу, така інформація додатково надається в розрізі газових днів газового місяця (М).\n\n3. У точках виходу до газорозподільної системи оператор газотранспортної системи здійснює остаточну алокацію щодобових відборів замовника послуг транспортування природного газу з урахуванням інформації про прогнозовані та фактичні обсяги споживання по кожному окремому споживачу замовника послуг транспортування природного газу з урахуванням вимог цієї глави.\n\n4. Остаточна алокація відборів/споживання, що вимірюються щодобово, дорівнює обсягам попередніх добових алокацій, крім випадків зміни режимів нарахування споживачу обсягів у порядку, встановленому Кодексом газорозподільних систем . При зміні режимів нарахування споживачу обсягів за період такої зміни коригування добових обсягів споживання здійснюється відповідно до пункту 6 цієї глави.\n\n5. Остаточна алокація відборів/споживання, що не вимірюються щодобово, за умови здійснення обліку комерційним вузлом обліку, обладнаним обчислювачем (коректором) з можливістю встановити за результатами місяця фактичне щодобове споживання природного газу, а також обсяги остаточних щодобових алокацій по такому споживачу коригуються та дорівнюють фактичному споживанню за відповідну газову добу газового місяця (М) за даними обчислювача (коректора), крім випадків зміни режимів нарахування споживачу обсягів у порядку, встановленому Кодексом газорозподільних систем . При зміні режимів нарахування споживачу обсягів за період такої зміни коригування добових обсягів споживання здійснюється відповідно до пункту 6 цієї глави.\n\n6. У випадку якщо фактичний місячний обсяг відбору/споживання дорівнює сумі попередніх щодобових алокацій за місяць, для відбору/споживання, що не вимірюється щодобово та облік якого здійснюється комерційним вузлом обліку, не обладнаним обчислювачем (коректором), обсяги щодобових остаточних алокацій дорівнюють обсягам, визначеним попередніми щодобовими алокаціями.\n\nУ випадку якщо фактичний місячний обсяг відборів/споживання не дорівнює сумі попередніх щодобових алокацій за місяць, для відбору/споживання, що не вимірюється щодобово та облік якого здійснюється комерційним вузлом обліку, не обладнаним обчислювачем (коректором), для визначення щодобових остаточних алокацій відборів приймаються дані скоригованих щодобових алокацій. При цьому попередні щодобові алокації відбору/споживання коригуються на величину &Delta; (з урахуванням додатної/від’ємної величини), розмір якої визначається за формулою\n\n&Delta; = VD прогноз &times; (VM факт / VM прогноз - 1),\n\nде\n\nVD прогноз\n\n-\n\nпопередня щодобова алокація;\n\nVM факт\n\n-\n\nфактичний місячний обсяг споживання/відбору;\n\nVM прогноз\n\n-\n\nмісячна сума попередніх щодобових алокацій.\n\nЯкщо місячна сума щодобових алокацій за даними оператора газорозподільної системи дорівнює нулю, розмір коригування остаточних щодобових алокацій визначається за формулою\n\n&Delta; = VM факт / n,\n\nде\n\nn\n\n-\n\nкількість днів у газовому місяці, у які об’єкт споживача був підключений до газових мереж.\n\nКоригування обсягів добового відбору/споживання не здійснюється щодо днів, протягом яких об’єкт споживача був відключений в установленому порядку від газорозподільної системи.\n\nКоригування обсягів добового відбору/споживання забезпечується оператором газорозподільної системи на інформаційній платформі.\n\nОператор газорозподільної системи зобов’язаний здійснювати прогнозування відборів/споживання у своїй газорозподільній зоні таким чином, щоб різниця між місячною сумою остаточних щодобових алокацій та місячною сумою попередніх щодобових алокацій для відборів/споживання, що не вимірюються щодобово та облік яких здійснюється комерційним вузлом обліку, не обладнаним обчислювачем (коректором), не перевищувала 10 % у межах портфеля замовника послуг транспортування (постачальника) з кількістю споживачів більше 1000, приєднаних до мереж одного оператора ГРМ, відбори/споживання яких не вимірюються щодобово. У випадку перевищення 10 %, визначених цим абзацом, оператор газотранспортної системи у строк до 20 числа місяця, наступним за звітним, повідомляє про це Регулятора.\n\n{Пункт 6 глави 7 розділу XII доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1909 від 29.10.2021 }\n\n7. Остаточна алокація щодобових подач та відборів природного газу замовника послуг транспортування природного газу по точках входу/виходу до/з газотранспортної системи, крім точки виходу до газорозподільної системи, здійснюється на підставі попередніх щодобових алокацій подач та відборів. При цьому обсяги в остаточній щодобовій алокації дорівнюють обсягам, визначеним у попередній щодобовій алокації.\n\n8. Угода про впровадження оперативного балансового рахунку\n\n1. Оператор газотранспортної системи може укласти угоду про впровадження оперативного балансового рахунку з оператором суміжної газотранспортної системи, оператором газорозподільної системи, суміжним газовидобувним підприємством, оператором установки LNG або оператором газосховища, що мають фізичне з’єднання з газотранспортною системою, для підтримання подачі природного газу на точку входу до газотранспортної системи або відбору з точки виходу з газотранспортної системи. Угода може бути укладена, якщо існують технічні можливості для впровадження такого рахунку.\n\n2. Для точок входу/виходу, стосовно яких укладена угода про впровадження оперативного балансового рахунку, алокацією замовника послуг транспортування природного газу є підтверджена номінація.\n\n3. Список точок, стосовно яких укладена угода про впровадження оперативного балансового рахунку, розміщується на вебсайті оператора газотранспортної системи.\n\n9. Угода про алокацію\n\n1. Постачальники зі споживачем, комерційний ВОГ якого віднесено до І категорії (річний обсяг споживання становить більше 3 млн куб. м), мають право укласти угоду про алокацію, предметом якої є розподілення обсягів постачання природного газу на одну точку комерційного обліку, якій присвоєно окремий EIC-код, в одному розрахунковому періоді між замовниками послуг транспортування (постачальниками), які є сторонами угоди про алокацію.\n\n2. Угоди про алокацію реєструються на інформаційній платформі оператора газотранспортної системи. Оператор газотранспортної системи зобов’язаний забезпечити на своїй інформаційній платформі можливість здійснення реєстрації угоди про алокацію.\n\n3. З метою реєстрації на інформаційній платформі угоди про алокацію замовник послуг транспортування (постачальник), який є стороною угоди про алокацію, зобов’язаний внести до інформаційної платформи такі дані:\n\n1) ЕІС-код споживача та, за наявності, ЕІС-код його точки комерційного обліку;\n\n2) період постачання природного газу, на який розповсюджується дія алокаційного алгоритму;\n\n3) кількість замовників послуг транспортування (постачальників), які є сторонами угоди про алокацію;\n\n4) власний ЕІС-код та ЕІС-коди інших сторін угоди про алокацію;\n\n5) дані алокаційного алгоритму: власну частку та частку кожної зі сторін угоди про алокацію у відсотках від загального об’єму/обсягу добового відбору/споживання природного газу споживачем, що буде відноситись до алокації відборів кожного із замовників послуг транспортування (постачальників) та обліковуватись оператором газотранспортної системи в їх портфоліо балансування.\n\nВнесення таких даних скріплюється електронним цифровим підписом уповноваженої особи замовника послуг транспортування (постачальника), авторизованої на інформаційній платформі.\n\nПеріод постачання не може перевищувати строк чинності договору транспортування природного газу замовника послуг транспортування (постачальника), який є стороною угоди про алокацію.\n\nУ випадку якщо угода про алокацію передбачає постачання природного газу споживачу одним із замовників послуг транспортування (постачальників), який є стороною угоди про алокацію, у рамках виконання ним спеціальних обов’язків, які в установленому порядку покладені рішенням Кабінету Міністрів України на підставі статті 11 Закону України «Про ринок природного газу», період постачання має бути кратний газовому місяцю.\n\nОператор газотранспортної системи здійснює перевірку даних для реєстрації угоди про алокацію з моменту внесення даних усіма замовниками послуг транспортування (постачальниками), які є сторонами угоди про алокацію (крім споживача), на інформаційній платформі оператора газотранспортної системи.\n\n4. Якщо дані, внесені кожним із замовників послуг транспортування (постачальників), який є стороною угоди про алокацію, збігаються, сума часток пропорційного розподілення (алокаційний алгоритм) добового відбору/споживання природного газу споживачем дорівнює 100 відсоткам, а інформаційна платформа не виявляє споживача в Реєстрі іншого(-ших) постачальника(-ків) у періоді постачання природного газу, визначеному в угоді про алокацію, оператор газотранспортної системи реєструє угоду про алокацію на інформаційній платформі, а такий споживач включається до Реєстрів споживачів кожного постачальника, який є стороною угоди про алокацію.\n\n5. Якщо дані, внесені кожним із постачальників, який є стороною угоди про алокацію, не збігаються та/або сума часток пропорційного розподілення (алокаційний алгоритм) добового відбору/споживання природного газу споживачем не дорівнює 100 відсоткам, оператор газотранспортної системи відмовляє в реєстрації на інформаційній платформі угоди про алокацію, про що кожному з учасників, які є замовниками послуг транспортування (постачальниками), надсилається відповідне інформаційне повідомлення через інформаційну платформу у строк не пізніше однієї газової доби з моменту внесення даних усіма замовниками послуг транспортування (постачальниками), які є сторонами угоди про алокацію.\n\n6. Якщо дані, внесені кожним із замовників послуг транспортування (постачальників), який є стороною угоди про алокацію, збігаються, сума часток пропорційного розподілення (алокаційний алгоритм) добового відбору/споживання природного газу споживачем дорівнює 100 відсоткам, але інформаційна платформа виявляє споживача в Реєстрі іншого постачальника у періоді постачання природного газу, визначеному в угоді про алокацію, оператор газотранспортної системи призупиняє реєстрацію угоди про алокацію та застосовуються загальні правила про зміну постачальника, передбачені пунктом 4 глави 5 розділу IV цього Кодексу, з урахуванням того, що обмін інформацією здійснюється щодо всіх сторін угоди про алокацію.\n\nУ випадку якщо при реєстрації нової угоди про алокацію інформаційна платформа виявляє, що в ініційований період постачання природного газу споживач вже включений до Реєстрів постачальників, які є сторонами діючої угоди про алокацію, вимоги про вчинення дій щодо підтвердження на інформаційній платформі згоди на перехід споживача до нових постачальників або непогодження на інформаційній платформі переходу споживача до нових постачальників, передбачені пунктом 4 глави 5 розділу IV цього Кодексу, поширюються на кожного діючого постачальника.\n\nПри цьому надання згоди на перехід споживача до нових постачальників хоча б однією зі сторін діючої угоди про алокацію є достатньою підставою для здійснення зміни постачальника та дострокового припинення реєстрації діючої угоди про алокацію.\n\n7. Угода про алокацію може бути достроково припинена одним із замовників послуг транспортування (постачальників), який є стороною угоди про алокацію, шляхом надсилання оператору газотранспортної системи через інформаційну платформу повідомлення про припинення участі (відповідно до угоди про алокацію) за умови, що дата припинення угоди про алокацію настане не раніше ніж через п’ять днів (сім днів по споживачу, який належить до підприємств металургійної та хімічної промисловості) після дати ініціювання таких змін на інформаційній платформі.\n\nУ такому випадку оператор газотранспортної системи скасовує реєстрацію угоди про алокацію на інформаційній платформі, про що інформує замовників послуг транспортування (постачальників), які є сторонами угоди про алокацію, шляхом надсилання інформаційного повідомлення через інформаційну платформу та вносить відповідні коригування до Реєстрів споживачів постачальників, які є сторонами угоди про алокацію, у частині коригування періоду постачання газу відповідному споживачу.\n\nПри цьому такий споживач (відповідна точка комерційного обліку цього споживача, якій присвоєно окремий EIC-код) відображається в інформаційній платформі як такий, що не зареєстрований у Реєстрі споживачів жодного постачальника.\n\n8. У випадку припинення оператором газотранспортної системи надання одному із замовників послуг транспортування (постачальників), який є стороною угоди про алокацію, послуг транспортування природного газу в порядку, встановленому цим Кодексом чи договором транспортування природного газу, оператор газотранспортної системи скасовує реєстрацію угоди про алокацію на інформаційній платформі, про що інформує замовників послуг транспортування (постачальників), які є сторонами угоди про алокацію, шляхом надсилання інформаційного повідомлення через інформаційну платформу та вносить відповідні коригування до Реєстрів споживачів постачальників, що є сторонами угоди про алокацію, у частині коригування періоду постачання газу відповідному споживачу.\n\nПри цьому, починаючи з доби скасування реєстрації угоди про алокацію, але не раніше ніж через п’ять днів (сім днів по споживачу, який належить до підприємств металургійної та хімічної промисловості) після її скасування, такий споживач (відповідна точка комерційного обліку споживача, якій присвоєно окремий EIC-код) відображається в інформаційній платформі як такий, що не зареєстрований у Реєстрі споживачів жодного постачальника.\n\n9. У випадку якщо угода про алокацію передбачає постачання природного газу споживачу одним із замовників послуг транспортування (постачальників), який є стороною угоди про алокацію, у рамках виконання ним спеціальних обов’язків, які в установленому порядку покладені рішенням Кабінету Міністрів України на підставі статті 11 Закону України «Про ринок природного газу», такі сторони угоди про алокацію мають право в період з 8 числа газового місяця (М+1) по 13:00 UTC (15:00 за київським часом) годину для зимового періоду або 12:00 UTC (15:00 за київським часом) годину для літнього періоду до 9 числа газового місяця (М+1) здійснити коригування алокаційного алгоритму за кожну газову добу звітного місяця на інформаційній платформі відповідно до даних фактичного використання споживачем природного газу.\n\nПри цьому оператор газотранспортної системи реєструє на інформаційній платформі коригування алокаційного алгоритму, якщо сума часток пропорційного розподілення добового відбору/споживання природного газу споживачем дорівнює 100 відсоткам.\n\nВ іншому випадку оператор газотранспортної системи відмовляє в реєстрації відповідних коригувань алокаційного алгоритму.\n\n{Розділ ХІІ доповнено новою главою згідно з Постановою Національної комісії, що здійснює державне регулювання у сферах енергетики та комунальних послуг № 558 від 12.04.2019 }\n\n{Розділ XII в редакції Постанов Національної комісії, що здійснює державне регулювання у сферах енергетики та комунальних послуг № 615 від 28.04.2017 , № 1437 від 27.12.2017 }\n\nXIII. Фізичне балансування\n\n1. Замовник послуг транспортування зобов’язаний подавати та відбирати до/з газотранспортної системи природний газ в обсягах, які виникають на підставі умов укладених договорів постачання природного газу, договору транспортування природного газу, технічної угоди та підтверджених номінацій.\n\n2. Замовники послуг транспортування зобов'язані своєчасно врегульовувати свої небаланси. Оператор газотранспортної системи вчиняє балансуючі дії виключно з метою підтримання звичайного рівня функціонування газотранспортної системи в разі недотримання замовниками послуг транспортування своїх підтверджених номінацій/реномінацій. При здійсненні таких дій оператору газотранспортної системи забороняється використовувати власний природний газ із газосховища.\n\n{Пункт 2 розділу ХІІІ із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1437 від 27.12.2017 ; в редакції Постанови Національної комісії, що здійснює державне регулювання у сферах енергетики та комунальних послуг № 1779 від 30.09.2020 }\n\n3. Якщо існує загроза цілісності газотранспортної системи, оператор газотранспортної системи вживає таких заходів:\n\n1) купівлю-продаж природного газу за короткостроковими договорами в точці, в якій відбувається передача природного газу, а в разі відсутності такої можливості - використання послуг балансування;\n\n{Підпункт 1 пункту 3 розділу ХІІІ із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1779 від 30.09.2020 }\n\n2) регулювання обсягу надходження газу в газотранспортну систему (точки входу та/або виходу) у випадках, передбачених Національним планом дій та цим Кодексом;\n\n3) регулювання обсягу природного газу, який знаходиться в газотранспортній системі.\n\n{Підпункт 4 пункту 3 розділу ХІІІ виключено на підставі Постанови Національної комісії, що здійснює державне регулювання у сферах енергетики та комунальних послуг № 1779 від 30.09.2020 }\n\n4. Оператор газотранспортної системи має право використовувати потужності газосховищ (закачування та відбору) відповідно до умов договору зберігання (закачування, відбору) природного газу для покриття виробничо-технологічних втрат та витрат природного газу в газотранспортній системі.\n\n{Пункт 4 розділу ХІІІ в редакції Постанови Національної комісії, що здійснює державне регулювання у сферах енергетики та комунальних послуг № 1779 від 30.09.2020 }\n\n{Пункт 5 розділу ХІІІ виключено на підставі Постанови Національної комісії, що здійснює державне регулювання у сферах енергетики та комунальних послуг № 1779 від 30.09.2020 }\n\n{Пункт 6 розділу ХІІІ виключено на підставі Постанови Національної комісії, що здійснює державне регулювання у сферах енергетики та комунальних послуг № 1779 від 30.09.2020 }\n\n{Пункт 7 розділу ХІІІ виключено на підставі Постанови Національної комісії, що здійснює державне регулювання у сферах енергетики та комунальних послуг № 1779 від 30.09.2020 }\n\n5. Технічна угода, що укладається між оператором газосховища та оператором газотранспортної системи, визначає засади управління оператором газотранспортної системи оперативним балансовим рахунком та обсяг природного газу, який може бути взаємно обмінений між вказаними операторами з метою вирівнювання різниць між обсягами, визначеними в номінаціях, і обсягами, фактично направленими до/з газотранспортної системи, а також засади вирівнювання сальдо оперативного балансового рахунку.\n\n{Пункт 6 розділу ХІІІ виключено на підставі Постанови Національної комісії, що здійснює державне регулювання у сферах енергетики та комунальних послуг № 1779 від 30.09.2020 }\n\n6. Оператор газотранспортної системи для забезпечення власної господарської діяльності (у тому числі для балансування, власних виробничо-технічних потреб, покриття витрат та виробничо-технологічних витрат) придбаває природний газ у власника природного газу (у тому числі у газовидобувного підприємства, оптового продавця, постачальника) на загальних підставах та ринкових умовах.\n\n7. Оператор газотранспортної системи, здійснюючи балансування газотранспортної системи, бере до уваги очікуваний результат від використання тих чи інших заходів балансування з огляду на забезпечення стабільного рівня функціонування газотранспортної системи, а також час, необхідний для їх впровадження.\n\n8. У разі якщо не вистачає інструментів, зазначених у пункті 2 цього розділу, оператор газотранспортної системи може запровадити обмеження у точках входу та виходу згідно з розділом XV цього Кодексу.\n\nXIV. Комерційне балансування\n\n1. Загальні умови\n\n1. Замовники послуг транспортування відповідають за збалансованість своїх портфоліо балансування протягом періоду балансування для мінімізації потреб оператора газотранспортної системи у вчиненні дій із врегулювання небалансів, передбачених цим Кодексом. Періодом балансування є газова доба (D).\n\n{Пункт 1 глави 1 розділу ХІV в редакції Постанови Національної комісії, що здійснює державне регулювання у сферах енергетики та комунальних послуг № 1437 від 27.12.2017 }\n\n2. При розрахунку небалансу замовників послуг транспортування оператор газотранспортної системи враховує всі обсяги природного газу у розрізі кожного замовника послуг транспортування, переданого до газотранспортної системи та відібраного з газотранспортної системи.\n\nОператор газотранспортної системи обліковує обсяг природного газу, поданого оператором газорозподільної системи до газотранспортної системи у визначену газову добу, у тому числі придбаного у власника природного газу (у тому числі ГДП, ВБГ, оптового продавця), та який по закінченню цієї газової доби не було відібрано з газорозподільної системи, для зменшення алокації відборів діючого постачальника оператора газорозподільної системи або відборів оператора газорозподільної системи на відповідний обсяг газу.\n\n{Пункт 2 глави 1 розділу XIV доповнено новим абзацом другим згідно з Постановою Національної комісії, що здійснює державне регулювання у сферах енергетики та комунальних послуг № 182 від 31.01.2023 }\n\nПодачі та відбори замовника послуг транспортування, на якого в установленому порядку рішенням Кабінету Міністрів України відповідно до статті 11 Закону України «Про ринок природного газу» покладено спеціальні обов’язки, в межах виконання ним таких спеціальних обов’язків обліковуються оператором газотранспортної системи в окремому портфоліо балансування.\n\nПодачі та відбори замовника послуг транспортування, який здійснює функції постачальника «останньої надії», у межах виконання ним таких функцій обліковуються оператором газотранспортної системи в окремому портфоліо балансування.\n\n{Пункт 2 глави 1 розділу ХІV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1752 від 23.09.2020 }\n\nПодачі та відбори замовника послуг транспортування, який здійснює постачання природного газу побутовим споживачам, у межах обсягів такого постачання обліковуються оператором газотранспортної системи в окремому портфоліо балансування у випадку його створення. Для створення портфоліо балансування для постачання природного газу побутовим споживачам замовник послуг транспортування не пізніше 25-го числа місяця, що передує місяцю, у якому створюється окреме портфоліо балансування, повинен надати заяву оператору газотранспортної системи про створення окремого портфоліо балансування. Окреме портфоліо балансування для постачання природного газу побутовим споживачам створюється з 01-го числа місяця, наступного за місяцем, у якому була подана заява про створення окремого портфоліо балансування. За заявою замовника послуг транспортування окреме портфоліо балансування для постачання природного газу побутовим споживачам видаляється з 01-го числа місяця, наступного за місяцем, у якому замовник послуг транспортування звернувся із відповідною заявою.\n\n{Пункт 2 глави 1 розділу XIV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1445 від 01.09.2021 }\n\nДля створення окремого портфоліо балансування для постачання природного газу побутовим споживачам оператор газотранспортної системи автоматично вносить у нього всі відбори побутових споживачів, що включені в реєстр споживачів такого замовника (постачальника).\n\n{Пункт 2 глави 1 розділу XIV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1445 від 01.09.2021 }\n\n{Пункт 2 глави 1 розділу ХІV в редакції Постанови Національної комісії, що здійснює державне регулювання у сферах енергетики та комунальних послуг № 1437 від 27.12.2017 }\n\n3. Перевищення обсягів відібраного природного газу з газотранспортної системи над обсягами переданого природного газу є негативним небалансом, а перевищення обсягів переданого природного газу над обсягами відібраного природного газу - позитивним небалансом.\n\n4. Оператор газотранспортної системи надсилає замовнику послуг транспортування відомості для визначення статусу небалансу замовника послуг транспортування. Відомості про статус небалансу надаються замовнику послуг транспортування за допомогою інформаційної системи.\n\n5. Інформація про небаланс замовника послуг транспортування надається оператором газотранспортної системи в метрах кубічних та інформативно в одиницях енергії (кВт·год). При цьому розрахунки здійснюються в метрах кубічних.\n\n{Главу 1 розділу XIV доповнено пунктом 5 згідно з Постановою Національної комісії, що здійснює державне регулювання у сферах енергетики та комунальних послуг № 615 від 28.04.2017 ; в редакції Постанови Національної комісії, що здійснює державне регулювання у сферах енергетики та комунальних послуг № 1437 від 27.12.2017 }\n\n2. Торгові сповіщення\n\n1. Передача природного газу, поданого в газотранспортну систему, між двома портфоліо балансування замовників послуг транспортування здійснюється шляхом надання оператору газотранспортної системи торгових сповіщень на відчуження чи набуття природного газу, що були надані оператору газотранспортної системи по відношенню до однієї газової доби.\n\nЗамовник послуг транспортування має право надавати торгове сповіщення виключно після набуття/відчуження права власності на такий обсяг (об’єм) природного газу за договором купівлі-продажу природного газу (або іншою цивільно-правовою угодою) іншому замовнику послуг транспортування у відповідну газову добу на віртуальну торгову точку.\n\n{Пункт 1 глави 2 розділу XIV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1079 від 25.09.2018 }\n\nПри цьому оператор газотранспортної системи не має права вимагати від замовників послуг транспортування будь-яких підтверджуючих документів набуття/відчуження права власності на такий обсяг (об’єм) природного газу.\n\n{Пункт 1 глави 2 розділу XIV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1079 від 25.09.2018 }\n\n2. Оператор газотранспортної системи забезпечує функціонування інформаційної платформи, на якій здійснюється опрацювання наданих торгових сповіщень.\n\n3. Замовник послуг транспортування природного газу може надавати торгове сповіщення на газову добу незалежно від надання номінації/реномінації на таку газову добу.\n\nЗамовник послуг транспортування природного газу може надавати необмежену кількість торгових сповіщень протягом газової доби (D).\n\nОбробка торгових сповіщень оператором газотранспортної системи здійснюється цілодобово не довше тридцяти хвилин, крім випадку якщо замовником послуг транспортування не визначено інший строк набрання чинності торговим сповіщенням, що дає можливість подовжити термін обробки торгового сповіщення до двох годин.\n\n{Абзац четвертий пункту 3 глави 2 розділу XIV виключено на підставі Постанови Національної комісії, що здійснює державне регулювання у сферах енергетики та комунальних послуг № 707 від 13.05.2025 }\n\n{Абзац п’ятий пункту 3 глави 2 розділу XIV виключено на підставі Постанови Національної комісії, що здійснює державне регулювання у сферах енергетики та комунальних послуг № 707 від 13.05.2025 }\n\n4. Замовник має право змінити або відкликати надане торгове сповіщення до моменту його підтвердження оператором газотранспортної системи.\n\n5. Торгове сповіщення має містити таку інформацію:\n\nгазова доба, коли передаватиметься природний газ;\n\n{Пункт 5 глави 2 розділу XIV доповнено новим абзацом другим згідно з Постановою Національної комісії, що здійснює державне регулювання у сферах енергетики та комунальних послуг № 1079 від 25.09.2018 }\n\nідентифікацію відповідних портфоліо балансування замовників послуг транспортування природного газу, між якими відбувається передача природного газу, зокрема реквізити замовників, їх ЕІС-коди;\n\nзазначення чи є це торговим сповіщенням на відчуження чи набуття;\n\nобсяг природного газу, що передається (набувається), виражений у куб. м та одночасно (інформативно) в одиницях енергії (кВт·год).\n\n6. Оператор газотранспортної системи публікує на своєму сайті форму торгових сповіщень.\n\n7. Оператор газотранспортної системи не розглядає торгові сповіщення у таких випадках:\n\nвідсутності у замовника послуг транспортування діючого договору транспортування природного газу або неналежних розрахунків за договором транспортування;\n\nпри порушенні замовником послуг транспортування вимог щодо змісту торгових сповіщень та/або порядку їх подання, передбаченого Кодексом;\n\nнедостатності фінансового забезпечення, визначеного згідно з положеннями глави 2 розділу VIІI цього Кодексу.\n\n8. Якщо оператор газотранспортної системи отримує торгові сповіщення на відчуження та на набуття, що збігаються, та якщо обсяги природного газу у сповіщеннях є рівними, то оператор газотранспортної системи погоджує таку передачу природного газу та відносить такі обсяги природного газу на відповідні портфоліо балансування:\n\nяк відбір з газотранспортної системи по відношенню до портфоліо балансування замовника послуг транспортування природного газу, що надає торгове сповіщення на відчуження;\n\nяк подачу до газотранспортної системи по відношенню до портфоліо балансування замовника послуг транспортування природного газу, що надає торгове сповіщення на набуття.\n\nПередача природного газу здійснюється на віртуальній торговій точці.\n\nУ випадку коли обсяги природного газу в парі торгових сповіщень на відчуження та набуття, що збігаються, не є рівними, оператор газотранспортної системи відхиляє обидва сповіщення.\n\n9. Замовник послуг транспортування природного газу за умови попереднього письмового погодження з оператором газотранспортної системи має право доручити третій особі надавати від його імені торгові сповіщення на підставі відповідного договору доручення.\n\nПоложення цієї глави застосовуються під час торгів оператором газотранспортної системи на торговій платформі.\n\n{Глава 2 розділу XIV в редакції Постанови Національної комісії, що здійснює державне регулювання у сферах енергетики та комунальних послуг № 1437 від 27.12.2017 }\n\n3. Балансуючі дії оператора газотранспортної системи\n\n1. Оператор газотранспортної системи здійснює балансуючі дії для:\n\nпідтримання тиску в газотранспортній системі з метою виконання вимог цілісності газотранспортної системи та вимог щодо експлуатації газотранспортної системи;\n\nдосягнення певної кількості природного газу у газотранспортній системі на кінець доби, що може відрізнятися від кількості, що очікується відповідно до передбачених подач та відборів для такої газової доби, але яка буде сумісна з економічною, ефективною та безпечною експлуатацією газотранспортної системи.\n\n2. Під час здійснення балансуючих дій оператор газотранспортної системи враховує:\n\nвласну оцінку попиту на природний газ за газову добу або протягом газової доби, щодо якої здійснюється(-ються) балансуюча(-і) дія(-ї);\n\nінформацію про номінації, алокації та виміряні потоки природного газу;\n\nтиск природного газу в газотранспортній системі.\n\n3. Оператор газотранспортної системи вчиняє балансуючі дії шляхом купівлі та продажу короткострокових стандартизованих продуктів та/або використання послуг балансування.\n\n4. Під час вчинення балансуючих дій оператор газотранспортної системи має дотримуватись таких принципів:\n\nбалансуючі дії мають вчинятися на недискримінаційній основі;\n\nбалансуючі дії мають ураховувати обов’язки оператора газотранспортної системи щодо економічної та ефективної експлуатації газотранспортної системи.\n\n5. З метою здійснення балансуючих дій оператор газотранспортної системи може в якості контрагента проводити операції на торгових платформах.\n\n6. Оператор газотранспортної системи має право створити та/або використовувати спільну балансуючу платформу для суміжних зон балансування в рамках співпраці з суміжними операторами газотранспортних систем. Якщо впроваджується спільна балансуюча платформа, її експлуатація здійснюється відповідними операторами газотранспортних систем.\n\n7. Оператор газотранспортної системи має право подати на погодження Регулятору механізм стимулювання із підвищення ефективності балансуючих дій згідно з вимогами Регламенту Комісії (ЄС) № 312/2014 від 26 березня 2014 року, яким запроваджується кодекс мереж щодо балансування газотранспортних систем. Оператор газотранспортної системи може провести консультації щодо такого механізму стимулювання із зацікавленими особами за власною ініціативою або на вимогу Регулятора.\n\n{Главу 3 розділу XIV доповнено новим пунктом згідно з Постановою Національної комісії, що здійснює державне регулювання у сферах енергетики та комунальних послуг № 1182 від 05.08.2025 }\n\n{Глава 3 розділу XIV в редакції Постанови Національної комісії, що здійснює державне регулювання у сферах енергетики та комунальних послуг № 1437 від 27.12.2017 }\n\n4. Вимоги до торгових платформ\n\n1. Для забезпечення функціонування ліквідного ринку природного газу та можливості торгівлі природного газом між учасниками ринку природного газу, для задоволення їх попиту та пропозицій, у тому числі врегулювання їх небалансів протягом газової доби (D), в Україні можуть створюватися відповідні торгові платформи.\n\nАдміністраторами торгових платформ є оператори торгових платформ.\n\nПорядок участі в торгових операціях на торговій платформі визначається правилами роботи торгової платформи, затвердженими оператором торгової платформи, які мають бути розміщені на його вебсайті та повинні відповідати вимогам цього Кодексу і законодавству України.\n\nРозрахунки за природний газ, відчужений на торговій платформі, можуть здійснюватися шляхом оплати коштів з рахунку умовного зберігання (ескроу), відкритого учаснику торгів (замовнику послуг транспортування або оператору газотранспортної системи), який придбав такий газ. Рахунок умовного зберігання (ескроу) для розрахунків за природний газ, придбаний на торговій платформі, відкривається в банку, визначеному відповідним оператором торгової платформи.\n\n{Пункт 1 глави 4 розділу XIV доповнено новим абзацом четвертим згідно з Постановою Національної комісії, що здійснює державне регулювання у сферах енергетики та комунальних послуг № 1282 від 30.10.2018 }\n\nДля забезпечення належної електронної взаємодії та документообігу між оператором торгової платформи та оператором газотранспортної системи укладається договір про взаємодію.\n\n2. Оператори торгових платформ зобов’язані дотримуватись положень цього Кодексу.\n\n3. Торгова платформа повинна забезпечувати:\n\nдостатні можливості протягом газової доби як замовникам послуг транспортування природного газу для торгівлі, так і оператору газотранспортної системи для вчинення належних балансуючих дій шляхом торгівлі відповідними короткостроковими стандартизованими продуктами;\n\nпрозорий та недискримінацій доступ до неї;\n\nнадання послуг на рівних засадах;\n\nанонімність торгів;\n\nнадання детального опису поточних заявок та пропозицій усім учасникам торгів;\n\nнадання в установленому порядку інформації про усі торгові операції оператору газотранспортної системи.\n\nДля цілей закупівлі короткострокових стандартизованих продуктів оператор газотранспортної системи може брати участь у торгах на торговій платформі.\n\n4. Торгова платформа повинна забезпечувати можливість ідентифікації угод, які укладені учасниками (хоча б одним із учасників), у разі якщо це передбачено правилами торгової платформи.\n\nФорма узагальненого торгового сповіщення та інструкція щодо способу його передачі розміщуються на сайті оператора газотранспортної системи.\n\n5. За результатами торгів оператор торгової платформи оприлюднює ціну та обсяги купівлі-продажу природного газу для кожної газової доби та інші показники, що можуть використовуватися як орієнтир (індикатор) для укладення правочинів щодо купівлі-продажу природного газу на ринку природного газу.\n\nОператор торгової платформи зобов’язаний оприлюднювати на власному вебсайті інформацію про зміни у маржинальній ціні придбання та маржинальній ціні продажу природного газу одразу після кожної торгової угоди.\n\n6. Оператор газотранспортної системи терміново інформує оператора торгової платформи про те, що замовник послуг транспортування втратив право подавати торгове сповіщення відповідно до чинних договорів. У такому випадку право замовника послуг транспортування на участь у торгах на торговій платформі зупиняється, що не перешкоджає оператору торгової платформи вдаватися до інших способів захисту своїх прав відповідно до правил торгової платформи.\n\n7. Оператор газотранспортної системи зобов’язаний протягом десяти робочих днів з дня отримання звернення до нього від оператора торгової платформи надіслати проєкт договору про взаємодію оператору торгової платформи.\n\n{Глава 4 розділу XIV в редакції Постанови Національної комісії, що здійснює державне регулювання у сферах енергетики та комунальних послуг № 1437 від 27.12.2017 }\n\n5. Послуги балансування\n\n1. Оператор газотранспортної системи має право закуповувати послуги балансування, якщо короткострокові стандартизовані продукти не можуть задовольнити потреби у підтримці оптимальної роботи газотранспортної системи або за відсутності ліквідності торгівлі короткостроковими стандартизованими продуктами.\n\n2. Для цілей вчинення балансуючих дій із використанням послуг балансування оператор газотранспортної системи, закуповуючи такі послуги балансування, має враховувати:\n\nяк послуги балансування підтримуватимуть роботу газотранспортної системи у межах її операційних лімітів;\n\nшвидкість надання послуги балансування у порівнянні зі швидкістю надання будь-якого наявного короткострокового стандартизованого продукту;\n\nочікувану вартість закупівлі та використання послуг балансування у порівнянні із очікуваною вартістю використання будь-якого наявного короткострокового стандартизованого продукту;\n\nвимоги до якості природного газу оператора газотранспортної системи;\n\nнаскільки закупівля та використання послуг балансування можуть мати вплив на ліквідність короткострокового оптового ринку природного газу.\n\n3. Послуги балансування мають бути закуплені у ринковий спосіб через прозору та недискримінаційну процедуру публічних закупівель відповідно до чинного законодавства.\n\nПоложення договору на послуги балансування не повинні обмежувати оператора газотранспортної системи протягом газової доби здійснювати продаж/купівлю короткострокових стандартизованих продуктів.\n\nСтрок надання послуги балансування не має перевищувати одного року, якщо інше не погоджене Регулятором.\n\n4. Оператор газотранспортної системи має аналізувати використання ним послуг балансування та здійснювати оцінку можливості задоволення операційних вимог газотранспортної системи короткостроковими стандартизованими продуктами.\n\n5. Оператор газотранспортної системи зобов’язаний оприлюднювати на своєму вебсайті інформацію про закуплені послуги балансування та понесені відповідні витрати за кожний рік отримання таких послуг. Така інформація оприлюднюється протягом двох місяців з дати закінчення року отримання послуг балансування.\n\n6. Послуга балансування надається оператору газотранспортної системи на умовах відповідного договору про надання послуги балансування.\n\n{Пункт 6 глави 5 розділу XIV в редакції Постанови Національної комісії, що здійснює державне регулювання у сферах енергетики та комунальних послуг № 1611 від 26.08.2020 }\n\n{Глава 5 розділу XIV в редакції Постанови Національної комісії, що здійснює державне регулювання у сферах енергетики та комунальних послуг № 1437 від 27.12.2017 }\n\n6. Обсяг добового небалансу та плата за добовий небаланс\n\n1. Оператор газотранспортної системи розраховує обсяг добового небалансу для кожного портфоліо балансування замовників послуг транспортування природного газу за кожну газову добу як різницю між алокаціями подач природного газу до газотранспортної системи та алокаціями відбору з газотранспортної системи (з урахуванням підтверджених торгових сповіщень).\n\n2. У випадку якщо сума подач природного газу замовника послуг транспортування за газову добу дорівнює сумі відборів природного газу замовника послуг транспортування за цю газову добу, вважається, що у замовника послуг транспортування природного газу відсутній добовий небаланс за цю газову добу.\n\nУ випадку якщо сума подач природного газу замовника послуг транспортування природного газу за газову добу не дорівнює сумі відборів природного газу замовника послуг транспортування природного газу за цю газову добу, вважається, що у замовника послуг транспортування природного газу є добовий небаланс і до нього застосовується плата за добовий небаланс.\n\n3. Оператор газотранспортної системи на підставі попередніх алокацій подач та відборів замовника послуг транспортування природного газу (з урахуванням обсягів природного газу, відчужених чи набутих на віртуальній торговій точці) щодобово не пізніше ніж о 15:00 UTC (17:00 за київським часом) годині для зимового періоду або о 14:00 UTC (17:00 за київським часом) годині для літнього періоду після закінчення газової доби (D) надає кожному замовнику послуг транспортування природного газу інформацію про його попередній добовий небаланс та розрахунок попередньої вартості за добовий небаланс.\n\n4. Плата за добовий небаланс має відображати витрати та враховувати вартість вчинення балансуючих дій оператором газотранспортної системи, а також коригування, визначене відповідно до вимог цієї глави.\n\n5. Плата за добовий небаланс має бути відображена окремо в рахунках оператора газотранспортної системи, що виставляються замовнику послуг транспортування природного газу.\n\n6. Плата за добовий небаланс застосовується таким чином:\n\nякщо обсяг добового небалансу замовника послуг транспортування природного газу за газову добу є позитивним, то вважається, що замовник послуг транспортування природного газу на підставі попередньої згоди, наданої на умовах договору на транспортування природного газу, продав оператору газотранспортної системи природний газ в обсязі добового небалансу і, відповідно, має право на отримання грошових коштів від оператора газотранспортної системи у розмірі плати за добовий небаланс;\n\nякщо добовий небаланс замовника послуг транспортування природного газу за газову добу є негативним, то вважається, що замовник послуг транспортування природного газу на підставі попередньої згоди, наданої на умовах договору на транспортування природного газу, придбав природний газ в оператора газотранспортної системи в обсязі добового небалансу та повинен сплатити оператору газотранспортної системи плату за добовий небаланс.\n\n7. Для розрахунку плати за добовий небаланс для кожного замовника послуг транспортування природного газу оператор газотранспортної системи множить остаточний обсяг добового небалансу на ціну, що застосовується відповідно до пунктів 8-11 цієї глави. Оператор газотранспортної системи до 08:00 UTC (10:00 за київським часом) години для зимового періоду та 07:00 UTC (10:00 за київським часом) години для літнього періоду газової доби (D+1) оприлюднює на власному вебсайті остаточні ціни газової доби (D), які визначаються відповідно до пунктів 8-11 цієї глави.\n\n{Пункт 7 глави 6 розділу XIV в редакції Постанови Національної комісії, що здійснює державне регулювання у сферах енергетики та комунальних послуг № 1611 від 26.08.2020 }\n\n8. Для цілей розрахунку плати за добовий небаланс ціна, що застосовується (крім випадку обсягів небалансу, який виник у рамках виконання спеціальних обов’язків, в установленому порядку покладених Кабінетом Міністрів України на суб’єктів ринку природного газу на підставі статті 11 Закону України «Про ринок природного газу»), визначається як:\n\nмаржинальна ціна продажу природного газу, якщо обсяг добового небалансу замовника послуг транспортування природного газу за газову добу є позитивним (тобто коли подачі замовника послуг транспортування природного газу протягом газової доби перевищують його відбори);\n\nмаржинальна ціна придбання природного газу, якщо обсяг добового небалансу замовника послуг транспортування природного газу за газову добу є негативним (тобто коли відбори замовника послуг транспортування протягом газової доби перевищують його подачі).\n\nДля цілей розрахунку плати за добовий небаланс замовника послуг транспортування, на якого в установленому порядку рішенням Кабінету Міністрів України відповідно до статті 11 Закону України «Про ринок природного газу» покладені спеціальні обов’язки, щодо обсягів небалансу, який виник у межах виконання таких спеціальних обов’язків, використовується ціна продажу/придбання, що дорівнює:\n\nу випадку продажу природного газу власного видобутку - ціні продажу (відповідно до рішення Кабінету Міністрів України);\n\nу випадку постачання природного газу виробникам теплової енергії - ціні постачання (відповідно до рішення Кабінету Міністрів України);\n\nу випадку постачання природного газу побутовим споживачам та релігійним організаціям - ціні придбання (відповідно до рішення Кабінету Міністрів України) у рамках виконання спеціальних обов’язків (якщо такі спеціальні обов’язки покладені на суб’єктів ринку природного газу).\n\n9. Маржинальна ціна продажу та маржинальна ціна придбання природного газу розраховуються для кожної газової доби таким чином:\n\n1) маржинальна ціна продажу є найменшим з таких значень:\n\nнайнижча ціна продажу будь-якого короткострокового стандартизованого продукту, стороною якого є оператор газотранспортної системи, що відноситься до газової доби (D);\n\nсередньозважена ціна короткострокових стандартизованих продуктів за газову добу (D), зменшена на величину коригування;\n\n2) маржинальна ціна придбання є найбільшим з таких значень:\n\nнайвища ціна придбання будь-якого короткострокового стандартизованого продукту, стороною якого є оператор газотранспортної системи, що відноситься до газової доби (D);\n\nсередньозважена ціна короткострокових стандартизованих продуктів за газову добу (D), збільшена на величину коригування.\n\n10. З метою визначення маржинальної ціни продажу, маржинальної ціни придбання оператором газотранспортної системи використовується інформація про операції, що відбуваються на торговій платформі, вибір якої погоджений Регулятором.\n\n{Пункт 10 глави 6 розділу XIV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 416 від 03.05.2022 }\n\n11. У випадку непогодження Регулятором відповідно до пункту 10 цієї глави торгової платформи маржинальна ціна продажу та маржинальна ціна придбання розраховуються для кожної газової доби таким чином:\n\nмаржинальна ціна продажу визначається шляхом зменшення вартості природного газу, придбаного/проданого оператором газотранспортної системи внаслідок отримання послуг балансування за цю газову добу, на величину коригування;\n\n{Абзац другий пункту 11 глави 6 розділу XIV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1611 від 26.08.2020 }\n\nмаржинальна ціна придбання визначається шляхом збільшення вартості природного газу, придбаного/проданого оператором газотранспортної системи внаслідок отримання послуг балансування за цю газову добу, на величину коригування.\n\n{Абзац третій пункту 11 глави 6 розділу XIV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1611 від 26.08.2020 }\n\n{Пункт 12 глави 6 розділу XIV виключено на підставі Постанови Національної комісії, що здійснює державне регулювання у сферах енергетики та комунальних послуг № 1611 від 26.08.2020 }\n\n12. Оператор газотранспортної системи разом з наданням замовникам послуг транспортування інформації про їх добовий небаланс зобов’язаний повідомляти про застосований метод розрахунку маржинальної ціни придбання/продажу.\n\n13. Величина коригування, визначена в пунктах 9 та 11 цієї глави, становить 10 %:\n\nу випадку позитивного небалансу більше ніж 5 % (для операторів газорозподільної системи з метою покриття своїх нормативних та виробничо-технологічних втрат/витрат більше ніж 15 % (включно)) від обсягів природного газу, поданих на точках виходу (за винятком віртуальної торгової точки, де враховується лише додатне значення різниці обсягів відчуження та набуття природного газу, визначених у торгових сповіщеннях замовника послуг транспортування) до газотранспортної системи у відповідну газову добу;\n\n{Абзац другий пункту 13 глави 6 розділу XIV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 416 від 03.05.2022 }\n\nу випадку негативного небалансу більше ніж 5 % (для операторів газорозподільної системи з метою покриття своїх нормативних та виробничо-технологічних втрат/витрат більше ніж 15 % (включно)) від обсягів природного газу, поданих на точках входу (за винятком віртуальної торгової точки, де враховується лише додатне значення різниці обсягів набуття та відчуження природного газу, визначених у торгових сповіщеннях замовника послуг транспортування) до газотранспортної системи у відповідну газову добу.\n\n{Абзац третій пункту 13 глави 6 розділу XIV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 416 від 03.05.2022 }\n\nРозмір величини коригування, який визначається згідно з вимогами цього пункту, застосовується на весь розмір добового небалансу.\n\n{Пункт 13 глави 6 розділу XIV в редакції Постанов Національної комісії, що здійснює державне регулювання у сферах енергетики та комунальних послуг № 1611 від 26.08.2020 , № 1909 від 29.10.2021 }\n\n14. Плата за добовий небаланс для замовника послуг транспортування природного газу розраховується без урахування величини коригування, якщо обсяг добового небалансу не перевищує допустиме відхилення. При цьому у випадку визначення маржинальної ціни продажу/придбання відповідно до пункту 9 цієї глави не застосовується величина коригування до середньозваженої ціни короткострокових стандартизованих продуктів за газову добу (D).\n\n{Пункт 14 глави 6 розділу XIV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 416 від 03.05.2022 }\n\n15. У випадку позитивного небалансу допустиме відхилення розраховується щоденно та дорівнює 5 % від обсягів природного газу, поданих на точках виходу (за винятком віртуальної торгової точки, де враховується лише додатне значення різниці обсягів відчуження та набуття природного газу, визначених у торгових сповіщеннях замовника послуг транспортування) до газотранспортної системи у відповідну газову добу.\n\n{Абзац перший пункту 15 глави 6 розділу XIV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1611 від 26.08.2020 ; в редакції Постанови Національної комісії, що здійснює державне регулювання у сферах енергетики та комунальних послуг № 416 від 03.05.2022 }\n\nУ випадку негативного небалансу допустиме відхилення розраховується щоденно та дорівнює 5 % від обсягів природного газу, поданих на точках входу (за винятком віртуальної торгової точки, де враховується лише додатне значення різниці обсягів набуття та відчуження природного газу, визначених у торгових сповіщеннях замовника послуг транспортування) до газотранспортної системи у відповідну газову добу.\n\n{Абзац другий пункту 15 глави 6 розділу XIV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1611 від 26.08.2020 ; в редакції Постанови Національної комісії, що здійснює державне регулювання у сферах енергетики та комунальних послуг № 416 від 03.05.2022 }\n\nУ випадку якщо попередня щодобова алокація відборів/споживання, що не вимірюються щодобово, відрізняється від остаточної щодобової алокації відборів/споживання, що не вимірюються щодобово, розмір допустимого відхилення збільшується на різницю між попередньою та остаточною алокацією.\n\nУ випадку якщо попередня щодобова алокація відбору оператором газорозподільної системи з метою покриття своїх нормативних та виробничо-технологічних втрат/витрат відрізняється від остаточної щодобової алокації такого відбору, розмір допустимого відхилення збільшується на різницю між попередньою та остаточною щодобовою алокацією про обсяги відбору природного газу оператором газорозподільної системи для нормативних та виробничо-технологічних втрат/витрат, але не більше 15 % від попередньої щодобової алокації відбору природного газу оператором газорозподільної системи з метою покриття своїх нормативних та виробничо-технологічних втрат/витрат за відповідну газову добу.\n\n{Абзац четвертий пункту 15 глави 6 розділу XIV в редакції Постанови Національної комісії, що здійснює державне регулювання у сферах енергетики та комунальних послуг № 1611 від 26.08.2020 ; із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 416 від 03.05.2022 }\n\nОператор газотранспортної системи готує щорічний звіт про застосування допустимого відхилення, у якому описується стан розвитку та ліквідності короткострокового оптового ринку природного газу, у тому числі включається така інформація:\n\n{Пункт 15 глави 6 розділу XIV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1182 від 05.08.2025 }\n\nкількість угод, укладених у віртуальній торговій точці газотранспортної системи, та кількість угод на торговій платформі, визначених цією главою;\n\n{Пункт 15 глави 6 розділу XIV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1182 від 05.08.2025 }\n\nрізниця між ціною купівлі та ціною продажу природного газу, яка сформувалась на торговій платформі, визначеною цією главою, та загальних обсягів купленого/проданого природного газу оператором газотранспортної системи в цілому на торговій платформі, визначених цією главою, у розрізі місяців звітного року;\n\n{Пункт 15 глави 6 розділу XIV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1182 від 05.08.2025 }\n\nкількості замовників послуг транспортування, які утворювали небаланси та їх обсяги в розрізі позитивних та негативних за кожен місяць звітного року;\n\n{Пункт 15 глави 6 розділу XIV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1182 від 05.08.2025 }\n\nкількості учасників, що були активними на торговій платформі, визначених цією главою, у розрізі місяців звітного року;\n\n{Пункт 15 глави 6 розділу XIV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1182 від 05.08.2025 }\n\nобґрунтування необхідності застосування допустимого відхилення та оцінка впливу застосування допустимого відхилення на підвищення ліквідності короткострокового оптового газового ринку;\n\n{Пункт 15 глави 6 розділу XIV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1182 від 05.08.2025 }\n\nкроки, необхідні для скасування застосування допустимого відхилення, включаючи умови для здійснення цих кроків, та оцінка відповідних часових рамок.\n\n{Пункт 15 глави 6 розділу XIV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1182 від 05.08.2025 }\n\nОператор газотранспортної системи оприлюднює на своєму вебсайті проєкт звіту про застосування допустимого відхилення для отримання зауважень та пропозицій від замовників послуг транспортування. Після проведення обговорення із замовниками послуг транспортування та не пізніше, 01 квітня року, наступного після звітного, оператор газотранспортної системи подає звіт про застосування допустимого відхилення на погодження Регулятору.\n\n{Пункт 15 глави 6 розділу XIV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1182 від 05.08.2025 }\n\n16. На підставі остаточних алокацій подач та відборів замовника послуг транспортування природного газу оператор газотранспортної системи здійснює розрахунок остаточного обсягу добового небалансу замовника послуг транспортування природного газу за кожну газову добу звітного місяця та визначає його остаточну плату за добовий небаланс за кожну газову добу і сумарно за звітний місяць.\n\n17. Оператор газотранспортної системи до 12 числа газового місяця, наступного за звітним, надає замовнику послуг транспортування природного газу в електронному вигляді через інформаційну платформу інформацію про остаточні щодобові подачі та відбори (у розрізі споживачів замовника послуг транспортування природного газу), обсяги та вартість щодобових небалансів у звітному газовому місяці.\n\n18. У випадку якщо загальна вартість щодобових негативних небалансів протягом звітного газового місяця перевищує загальну вартість щодобових позитивних небалансів протягом звітного газового місяця, оператор газотранспортної системи до 14 числа газового місяця, наступного за звітним, надсилає замовнику послуг транспортування природного газу рахунок на оплату за добовий небаланс (розмір визначається як різниця між загальною вартістю щодобових негативних небалансів протягом звітного газового місяця та загальною вартістю щодобових позитивних небалансів протягом звітного газового місяця). Замовник послуг транспортування природного газу має оплатити рахунок на оплату за добовий небаланс у строк до 20 числа місяця, наступного за звітним.\n\n19. У випадку якщо загальна вартість щодобових позитивних небалансів протягом звітного газового місяця перевищує загальну вартість щодобових негативних небалансів протягом звітного газового місяця, оператор газотранспортної системи до 14 числа газового місяця, наступного за звітним, повідомляє замовника послуг транспортування природного газу про розмір грошових коштів, які підлягають виплаті замовнику (розмір визначається як різниця між загальною вартістю щодобових позитивних небалансів протягом звітного газового місяця та загальною вартістю щодобових негативних небалансів протягом звітного газового місяця). Виплата грошових коштів здійснюється на рахунок замовника послуг транспортування природного газу у строк до 20 числа місяця, наступного за звітним.\n\nЗа письмовою заявою замовника послуг транспортування природного газу оператор газотранспортної системи може здійснити зарахування плати за добовий небаланс на користь замовника послуг транспортування природного газу в якості попередньої оплати за добовий небаланс наступних періодів.\n\n20. Оператор газотранспортної системи зобов’язаний вести окремий облік доходів та витрат, пов’язаних з вчиненням балансуючих дій.\n\n21. Особливості визначення обсягу добового небалансу замовників послуг транспортування, які є учасниками балансуючої групи, і балансуючої групи загалом, розрахунку плати за добовий небаланс балансуючої групи та порядку її здійснення визначаються главою 7 цього розділу.\n\n{Главу 6 розділу ХІV доповнено новим пунктом згідно з Постановою Національної комісії, що здійснює державне регулювання у сферах енергетики та комунальних послуг № 558 від 12.04.2019 }\n\n{Глава 6 розділу XIV в редакції Постанови Національної комісії, що здійснює державне регулювання у сферах енергетики та комунальних послуг № 1437 від 27.12.2017 }\n\n7. Балансуюча група\n\n1. Декілька замовників послуг транспортування мають право об’єднатися в балансуючу групу і визначити одного замовника послуг транспортування між собою як сторону, відповідальну за сплату/отримання плати за добовий небаланс усіх учасників балансуючої групи перед оператором газотранспортної системи (далі - сторона, відповідальна за добовий небаланс групи).\n\nЗамовник послуг транспортування по одному портфоліо балансування може бути учасником тільки однієї балансуючої групи.\n\n{Абзац другий пункту 1 глави 7 розділу XIV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1445 від 01.09.2021 }\n\nЗамовник послуг транспортування, на якого в установленому порядку рішенням Кабінету Міністрів України відповідно до статті 11 Закону України «Про ринок природного газу» покладено спеціальні обов'язки, по окремому портфоліо балансування, створеному в межах виконання ним таких спеціальних обов'язків, має право об’єднатися в балансуючу групу виключно із замовниками послуг транспортування, на яких в установленому порядку рішенням Кабінету Міністрів України відповідно до статті 11 Закону України «Про ринок природного газу» покладено спеціальні обов'язки, по окремому портфоліо балансування, створеному в межах виконання ними таких спеціальних обов'язків.\n\nУмови договору про утворення балансуючої групи поширюються на всі подачі та відбори природного газу до/з газотранспортної системи, що становлять портфоліо балансування замовника послуг транспортування, який є учасником балансуючої групи.\n\nДоговір про утворення балансуючої групи може бути укладений у формі договору приєднання.\n\n{Пункт 1 глави 7 розділу XIV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1445 від 01.09.2021 }\n\n2. Для створення балансуючої групи замовник послуг транспортування, який є стороною, відповідальною за добовий небаланс групи, звертається до оператора газотранспортної системи з заявою щодо створення балансуючої групи відповідно до встановленої форми, оприлюдненої на вебсайті оператора газотранспортної системи. Така заява може бути подана не пізніше ніж за п’ять календарних днів до дати, з якої утворюється балансуюча група.\n\n{Абзац перший пункту 2 глави 7 розділу XIV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1445 від 01.09.2021 }\n\nРазом із заявою такий замовник послуг транспортування надає один примірник укладеного договору про утворення балансуючої групи. Договір має бути підписаний усіма учасниками балансуючої групи, крім випадку укладення цього договору у формі договору приєднання.\n\n{Абзац другий пункту 2 глави 7 розділу XIV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1445 від 01.09.2021 }\n\nПредметом договору про утворення балансуючої групи є визначення сторони, відповідальної за добовий небаланс групи.\n\nДоговір про утворення балансуючої групи повинен містити такі умови, що є істотними та обов'язковими для цього виду договору:\n\n{Підпункт 1 пункту 2 глави 7 розділу XIV виключено на підставі Постанови Національної комісії, що здійснює державне регулювання у сферах енергетики та комунальних послуг № 1445 від 01.09.2021 }\n\n1) предмет договору;\n\n2) найменування та EIC-код сторони, відповідальної за добовий небаланс групи;\n\n3) положення про те, що сторона, відповідальна за добовий небаланс групи, уповноважена у відносинах з оператором газотранспортної системи в частині плати за добовий небаланс діяти як комісіонер інших учасників балансуючої групи, які є його комітентами;\n\n4) безвідкличне та безумовне доручення учасників балансуючої групи стороні, відповідальній за добовий небаланс групи, здійснювати від свого імені за результатами кожної газової доби операції з продажу оператору газотранспортної системи обсягу позитивного добового небалансу групи або операції з купівлі в оператора газотранспортної системи обсягу негативного добового небалансу групи із застосуванням маржинальної ціни придбання/продажу, яка визначається відповідно до положень розділу ХІV цього Кодексу;\n\n{Підпункт пункту 2 глави 7 розділу XIV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1611 від 26.08.2020 }\n\n5) отримання плати за добовий небаланс від оператора газотранспортної системи від свого імені та в інтересах учасників балансуючої групи;\n\n6) безвідкличне та безумовне доручення учасників балансуючої групи на ім’я оператора газотранспортної системи здійснювати стягнення/виплату плати за добовий небаланс усіх учасників балансуючої групи з/на користь сторони, відповідальної за добовий небаланс групи, в інтересах учасників балансуючої групи;\n\n7) безвідкличне та безумовне доручення учасників балансуючої групи стороні, відповідальній за добовий небаланс групи, отримувати плату за добовий небаланс від оператора газотранспортної системи від свого імені та в інтересах учасників балансуючої групи;\n\n8) безвідкличне та безумовне зобов’язання сторони, відповідальної за добовий небаланс групи, здійснювати плату за добовий небаланс від свого імені та в інтересах учасників балансуючої групи оператору газотранспортної системи;\n\n{Підпункт 9 пункту 2 глави 7 розділу XIV виключено на підставі Постанови Національної комісії, що здійснює державне регулювання у сферах енергетики та комунальних послуг № 1445 від 01.09.2021 }\n\n9) умови припинення договору про утворення балансуючої групи та розпуску балансуючої групи;\n\n{Підпункт 10 пункту 2 глави 7 розділу XIV виключено на підставі Постанови Національної комісії, що здійснює державне регулювання у сферах енергетики та комунальних послуг № 1445 від 01.09.2021 }\n\n10) відповідальність сторін договору про утворення балансуючої групи за недотримання умов такого договору.\n\nБалансуюча група вважається утвореною з моменту її реєстрації на інформаційній платформі оператора газотранспортної системи та починає діяти на наступний день після її реєстрації.\n\n{Абзац п'ятнадцятий пункту 2 глави 7 розділу XIV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1445 від 01.09.2021 }\n\n3. З метою реєстрації на інформаційній платформі створення балансуючої групи замовники послуг транспортування зобов’язані не пізніше ніж за п’ять робочих днів до дати, з якої утворюється балансуюча група, внести такі дані:\n\n{Абзац перший пункту 3 глави 7 розділу XIV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1445 від 01.09.2021 }\n\n1) власний ЕІС-код;\n\n{Підпункт 1 пункту 3 глави 7 розділу XIV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1445 від 01.09.2021 }\n\n2) кількість учасників балансуючої групи та EIC-коди інших учасників (для сторони, відповідальної за добовий небаланс групи);\n\n{Підпункт 2 пункту 3 глави 7 розділу XIV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1445 від 01.09.2021 }\n\n3) ЕІС-код сторони, відповідальної за добовий небаланс групи;\n\n4) строк, на який утворюється балансуюча група, що не може перевищувати найменший з усіх строків дії договорів транспортування природного газу замовників послуг, що є учасниками балансуючої групи;\n\n{Підпункт 4 пункту 3 глави 7 розділу XIV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1445 від 01.09.2021 }\n\n5) дату утворення балансуючої групи, яка не може бути раніше ніж за п’ять календарних днів до дати подання заяви щодо створення балансуючої групи замовником послуг транспортування, який є стороною, відповідальною за добовий небаланс групи.\n\n{Пункт 3 глави 7 розділу XIV доповнено новим підпунктом 5 згідно з Постановою Національної комісії, що здійснює державне регулювання у сферах енергетики та комунальних послуг № 1445 від 01.09.2021 }\n\nВнесення таких даних скріплюється електронним цифровим підписом уповноваженої особи замовника послуг транспортування, авторизованого на інформаційній платформі.\n\n4. Оператор газотранспортної системи здійснює перевірку даних для реєстрації на інформаційній платформі створення балансуючої групи з моменту внесення даних усіма учасниками балансуючої групи та у випадку відповідності даних положенням цієї глави здійснює реєстрацію балансуючої групи протягом п’яти календарних днів.\n\n{Абзац перший пункту 4 глави 7 розділу XIV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1445 від 01.09.2021 }\n\n{Абзац другий пункту 4 глави 7 розділу XIV виключено на підставі Постанови Національної комісії, що здійснює державне регулювання у сферах енергетики та комунальних послуг № 1445 від 01.09.2021 }\n\n5. Оператор газотранспортної системи відмовляє в реєстрації балансуючої групи у випадку:\n\nнеподання заяви про створення балансуючої групи;\n\nнеподання примірника договору про утворення балансуючої групи;\n\n{Абзац четвертий пункту 5 глави 7 розділу XIV виключено на підставі Постанови Національної комісії, що здійснює державне регулювання у сферах енергетики та комунальних послуг № 1445 від 01.09.2021 }\n\nпорушення хоча б одним із учасників балансуючої групи умов договору транспортування природного газу;\n\nвідсутності в договорі про утворення балансуючої групи умов, що є істотними та обов'язковими відповідно до пункту 2 цієї глави.\n\n6. До існуючої балансуючої групи можуть бути приєднані нові замовники послуг транспортування без зміни замовника послуг транспортування, який є стороною, відповідальною за добовий небаланс групи. Для цього за п’ять календарних днів до дня включення до балансуючої групи:\n\nзамовник послуг транспортування подає стороні, відповідальній за добовий небаланс групи, через інформаційну платформу заяву (із зазначенням портфоліо балансування), форма якої розміщується на сайті оператора газотранспортної системи, на включення його до балансуючої групи;\n\nсторона, відповідальна за добовий небаланс, до якої має намір приєднатися замовник послуг транспортування, через інформаційну платформу акцептує/відхиляє подану заявку.\n\n{Пункт 6 глави 7 розділу XIV в редакції Постанови Національної комісії, що здійснює державне регулювання у сферах енергетики та комунальних послуг № 1445 від 01.09.2021 }\n\n7. Якщо замовник послуг транспортування має намір вийти з балансуючої групи, він не пізніше ніж за п’ять календарних днів до дня виходу подає оператору газотранспортної системи через інформаційну платформу заявку про вихід з балансуючої групи. Оператор газотранспортної системи протягом однієї газової доби повідомляє через інформаційну платформу про це сторону, відповідальну за добовий небаланс групи, із зазначенням назви і ЕІС-коду замовника послуг транспортування, що подав заявку на вихід із балансуючої групи.\n\nСторона, відповідальна за добовий небаланс групи, повинна протягом двох робочих днів з дати надходження на інформаційній платформі заяви про вихід із балансуючої групи акцептувати її або відхилити згідно з умовами, передбаченими договором про створення балансуючої групи.\n\nВиключення із балансуючої групи замовника послуг транспортування здійснюється не пізніше ніж через два робочих дні після акцептування стороною, відповідальною за добовий небаланс групи, заяви замовника послуг транспортування про вихід з балансуючої групи або ініціювання виключення з балансуючої групи стороною, відповідальною за добовий небаланс групи.\n\nСторона, відповідальна за добовий небаланс групи, має право ініціювати виключення учасника балансуючої групи з будь-якого дня місяця на підставах, визначених договором про утворення балансуючої групи. Оператор газотранспортної системи протягом двох робочих днів виключає замовника послуг транспортування з балансуючої групи та надсилає йому відповідне повідомлення через інформаційну платформу.\n\nВихід з балансуючої групи сторони, відповідальної за добовий небаланс групи, є підставою для розпуску балансуючої групи та скасування її реєстрації оператором газотранспортної системи на інформаційній платформі з 01-го числа газового місяця, наступного за газовим місяцем, у якому була подана заявка на вихід із балансуючої групи. У такому випадку сторона, відповідальна за добовий небаланс групи, має виконати зобов'язання щодо сплати оператору газотранспортної системи плати за добовий небаланс усіх учасників балансуючої групи.\n\n{Пункт 7 глави 7 розділу XIV в редакції Постанови Національної комісії, що здійснює державне регулювання у сферах енергетики та комунальних послуг № 1445 від 01.09.2021 }\n\n8. Балансуюча група розпускається по закінченню строку, на який вона утворювалася.\n\nОператор газотранспортної системи має право скасувати реєстрацію балансуючої групи на інформаційній платформі у разі невиконання стороною, відповідальною за добовий небаланс групи, зобов’язань щодо сплати оператору газотранспортної системи плати за добовий небаланс усіх учасників балансуючої групи.\n\nБалансуюча група розпускається в першу добу наступного газового місяця.\n\nДнем розпуску балансуючої групи є день скасування оператором газотранспортної системи її реєстрації на інформаційній платформі.\n\n9. Сторона, відповідальна за добовий небаланс групи, надає оператору газотранспортної системи фінансове забезпечення за всіх учасників балансуючої групи. Якщо всі учасники балансуючої групи, окрім сторони, відповідальної за добовий небаланс групи, беруть участь у групі виключно портфоліо балансування для постачання природного газу побутовим споживачам, під час розрахунку розміру фінансового забезпечення застосування підпункту 4 пункту 3 глави 2 розділу VIII цього Кодексу здійснюється без урахування обсягів природного газу в рамках портфоліо балансування для постачання природного газу побутовим споживачам.\n\n{Абзац перший пункту 9 глави 7 розділу XIV із змінами, внесеними згідно з Постановами Національної комісії, що здійснює державне регулювання у сферах енергетики та комунальних послуг № 1445 від 01.09.2021 , № 1909 від 29.10.2021 }\n\nОператор газотранспортної системи здійснює перевірку достатності поданого стороною, відповідальною за добовий небаланс групи, фінансового забезпечення виключно в порядку, визначеному главою 2 розділу VІІІ цього Кодексу.\n\n{Абзац другий пункту 9 глави 7 розділу XIV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1445 від 01.09.2021 }\n\nУчасник балансуючої групи, який не є стороною, відповідальною за добовий небаланс групи, звільняється від зобов’язання надавати оператору газотранспортної системи фінансове забезпечення до того моменту, поки він є учасником балансуючої групи. Такий учасник балансуючої групи може діяти виключно в межах розміру достатнього фінансового забезпечення сторони, відповідальної за добовий небаланс групи.\n\nУ разі недостатності фінансового забезпечення сторони, відповідальної за добовий небаланс групи, вважається, що у всіх учасників балансуючої групи відсутнє фінансове забезпечення, а оператором газотранспортної системи до всіх учасників балансуючої групи застосовуються заходи в частині зупинення надання послуг транспортування, передбачені цим Кодексом, які є наслідком недостатності фінансового забезпечення.\n\n10. Оператор газотранспортної системи до 12 числа газового місяця, наступного за розрахунковим, надає замовникам послуг транспортування, які є учасниками балансуючої групи, в електронному вигляді через інформаційну платформу інформацію про обсяги добових небалансів кожного учасника балансуючої групи в розрахунковому газовому місяці, обсяги добових небалансів балансуючої групи в розрахунковому газовому місяці, плату за добовий небаланс балансуючої групи в розрахунковому газовому місяці.\n\n11. Надання учасникам балансуючої групи інформації про їх остаточні щодобові подачі та відбори, обсяги добових небалансів протягом розрахункового газового місяця здійснюється в порядку, визначеному главою 6 цього розділу. Інформація про обсяги добових небалансів балансуючої групи доводиться оператором газотранспортної системи до відома замовників послуг транспортування, які є учасниками балансуючої групи, у тому самому порядку, як і для добових небалансів замовників послуг транспортування, визначеному главою 6 цього розділу.\n\n12. Розрахунок обсягу добового небалансу здійснюється оператором газотранспортної системи відповідно до глави 6 цього розділу для кожного учасника балансуючої групи окремо та для балансуючої групи в цілому.\n\nЗагальний обсяг добового небалансу балансуючої групи є різницею між сумою обсягів добового позитивного небалансу учасників балансуючої групи та сумою обсягів добового негативного небалансу учасників балансуючої групи.\n\n13. Для розрахунку плати за добовий небаланс балансуючої групи оператор газотранспортної системи множить загальний обсяг добового небалансу балансуючої групи на ціну, що застосовується відповідно до глави 6 цього розділу.\n\n14. У випадку якщо для балансуючої групи в цілому загальна вартість добових негативних небалансів протягом розрахункового газового місяця перевищує загальну вартість добових позитивних небалансів протягом розрахункового газового місяця, оператор газотранспортної системи до 14 числа газового місяця, наступного за розрахунковим, через інформаційну платформу або на адресу електронної пошти сторони, відповідальної за добовий небаланс групи, зазначену в договорі транспортування, надсилає стороні, відповідальній за добовий небаланс групи, рахунок на оплату за добовий небаланс групи та односторонній акт передачі газу оператором газотранспортної системи на користь сторони, відповідальної за добовий небаланс групи, в електронному вигляді з використанням електронного цифрового підпису уповноваженої особи.\n\nОператор газотранспортної системи додатково надсилає вказані документи в паперовому вигляді на поштову адресу сторони, відповідальної за добовий небаланс групи.\n\nСторона, відповідальна за добовий небаланс групи, зобов’язана оплатити рахунок на оплату за добовий небаланс у строк до 20 числа місяця, наступного за розрахунковим.\n\n{Абзац четвертий пункту 14 глави 7 розділу XIV виключено на підставі Постанови Національної комісії, що здійснює державне регулювання у сферах енергетики та комунальних послуг № 1445 від 01.09.2021 }\n\n15. У випадку якщо для балансуючої групи в цілому загальна вартість добових позитивних небалансів протягом розрахункового газового місяця перевищує загальну вартість добових негативних небалансів протягом розрахункового газового місяця, оператор газотранспортної системи до 14 числа газового місяця, наступного за розрахунковим, через інформаційну платформу або на адресу електронної пошти сторони, відповідальної за добовий небаланс групи, зазначену в договорі транспортування, надсилає стороні, відповідальній за добовий небаланс групи, повідомлення про розмір грошових коштів, які підлягають виплаті стороні, відповідальній за добовий небаланс групи, та односторонній акт приймання газу оператором газотранспортної системи від сторони, відповідальної за добовий небаланс, в електронному вигляді з використанням електронного цифрового підпису уповноваженої особи. Оператор газотранспортної системи зобов’язаний здійснити оплату рахунка на оплату за добовий небаланс у строк до 20 числа місяця, наступного за розрахунковим.\n\nОператор газотранспортної системи додатково надсилає вказані документи в паперовому вигляді на поштову адресу сторони, відповідальної за добовий небаланс групи.\n\nВиплата грошових коштів оператором газотранспортної системи на рахунок сторони, відповідальної за добовий небаланс групи, здійснюється у строк до 20 числа місяця, наступного за розрахунковим.\n\n16. Розрахунок плати за нейтральність балансування здійснюється оператором газотранспортної системи відповідно до положень глави 8 цього розділу окремо для кожного учасника балансуючої групи.\n\n{Розділ ХІV доповнено новою главою 7 згідно з Постановою Національної комісії, що здійснює державне регулювання у сферах енергетики та комунальних послуг № 558 від 12.04.2019 }\n\n8. Нейтральність балансування\n\n1. Оператор газотранспортної системи не повинен отримувати фінансову вигоду або зазнавати фінансових втрат унаслідок сплати та отримання плати за добовий небаланс, витрат за вчинення балансуючих дій, пов’язаних зі своєю діяльністю з балансування.\n\n2. З метою забезпечення принципів нейтральності балансування та на підставі договору транспортування природного газу які визначені у пункті 1 цієї глави, оператор газотранспортної системи щомісячно розраховує плату за нейтральність балансування, здійснює оплату замовнику послуг транспортування природного газу або стягує кошти із замовника послуг транспортування природного газу у порядку, визначеному цією главою.\n\n{Пункт 2 глави 8 розділу XIV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1643 від 24.09.2024 }\n\n3. Розмір коштів, які підлягають оплаті оператором газотранспортної системи замовникам послуг транспортування або оплаті замовниками послуг транспортування оператору газотранспортної системи та включаються до розрахунку плати за нейтральність, визначається за формулою\n\nде\n\n-\n\nрозмір коштів, які включаються до розрахунку плати за нейтральність за газовий місяць М, грн;\n\nk\n\n-\n\nкількість днів у газовому місяці М;\n\nВТндн\n\n-\n\nвитрати, пов’язані з платою за добовий небаланс за газову добу D, а саме вартість вибуття природного газу в обсязі негативних добових небалансів за газову добу D, із запасів природного газу, які формуються оператором газотранспортної системи щодоби для балансування газотранспортної системи відповідно до вимог законодавства з питань бухгалтерського обліку (далі - Запаси), грн. При цьому така вартість розраховується за даними бухгалтерського обліку виходячи із середньозваженої ціни природного газу Запасів, яка визначається за результатами операцій зі зміни обсягів Запасів протягом газової доби D;\n\nДХндн\n\n-\n\nдоходи, пов’язані з платою за добовий небаланс за газову добу D, а саме вартість негативних добових небалансів за газову добу D, грн;\n\nВТпдн\n\n-\n\nвартість позитивних добових небалансів за газову добу D, грн;\n\nДХпдн\n\n-\n\nвартість придбаного природного газу у замовників послуг транспортування в обсязі позитивних добових небалансів, який віднесено до Запасів за ціною позитивних добових небалансів за газову добу D, грн;\n\nВТп\n\n-\n\nвитрати, пов’язані з операціями купівлі-продажу короткострокових стандартизованих продуктів за газову добу D, а саме вартість вибуття природного газу із Запасів в обсязі короткострокових стандартизованих продуктів, що були продані на товарній біржі за газову добу D, грн. При цьому така вартість розраховується за даними бухгалтерського обліку виходячи із середньозваженої ціни природного газу Запасів, яка визначається за результатами операцій зі зміни обсягів Запасів протягом газової доби D;\n\nДХп\n\n-\n\nдоходи, пов’язані з операціями купівлі-продажу короткострокових стандартизованих продуктів за газову добу D, а саме вартість короткострокових стандартизованих продуктів, що були продані на товарній біржі за газову добу D, грн;\n\nВТк\n\n-\n\nвартість придбаних короткострокових стандартизованих продуктів за газову добу D, грн;\n\nДХк\n\n-\n\nвартість короткострокових стандартизованих продуктів, які віднесені до Запасів за ціною придбання таких продуктів за газову добу D, грн;\n\nВТппб\n\n-\n\nвитрати, пов’язані з виконанням договору про надання послуг балансування за газову добу D, а саме вартість вибуття природного газу із Запасів в обсязі продажу природного газу відповідно до договору про надання послуги балансування за газову добу D, грн;\n\nДХппб\n\n-\n\nдоходи, пов’язані з виконанням договору про надання послуг балансування за газову добу D, а саме вартість природного газу в обсязі продажу природного газу відповідно до договору про надання послуги балансування за газову добу D, грн;\n\nВТкпб\n\n-\n\nвартість придбаного природного газу відповідно до договору про надання послуги балансування за газову добу D, грн;\n\nДХкпб\n\n-\n\nвартість придбаного природного газу відповідно до договору про надання послуги балансування, який віднесено до Запасів за ціною придбання за газову добу D, грн;\n\nВТбанк\n\n-\n\nвитрати за газовий місяць М на обслуговування банківського рахунку, відкритого для розміщення фінансового забезпечення замовників послуг транспортування, грн;\n\nДХбанк\n\n-\n\nдоходи у вигляді відсотків банку за газовий місяць М на суму отриманого від замовників послуг транспортування фінансового забезпечення у формі грошових коштів, що має обліковуватись на окремому банківському рахунку, грн;\n\n-\n\nвитрати, які виникають за газовий місяць М при вчиненні дій з врегулювання добових небалансів відповідно до Податкового кодексу України , грн;\n\n-\n\nдоходи, які виникають за газовий місяць М при вчиненні дій з врегулювання добових небалансів відповідно до Податкового кодексу України, грн.\n\nКошти, які були виплачені або підлягають оплаті оператору газотранспортної системи у зв’язку із розрахунками за несанкціонований відбір природного газу, а також витрати оператора газотранспортної системи на покриття несанкціонованого відбору з газотранспортної системи не враховуються під час застосування положень цієї глави.\n\nДоходи, визначені цим пунктом, не зменшуються на заборгованість замовників послуг транспортування за добовий небаланс та резерв сумнівних боргів.\n\nВартість куплених/проданих оператором газотранспортної системи короткострокових стандартизованих продуктів та їх загальний обсяг оприлюднюється на вебсайті оператора газотранспортної системи.\n\n{Пункт 3 глави 8 розділу XIV в редакції Постанови Національної комісії, що здійснює державне регулювання у сферах енергетики та комунальних послуг № 1643 від 24.09.2024 }\n\n{Абзац перший пункту 4 глави 8 розділу XIV виключено на підставі Постанови Національної комісії, що здійснює державне регулювання у сферах енергетики та комунальних послуг № 1643 від 24.09.2024 }\n\n{Абзац другий пункту 4 глави 8 розділу XIV виключено на підставі Постанови Національної комісії, що здійснює державне регулювання у сферах енергетики та комунальних послуг № 1643 від 24.09.2024 }\n\n{Абзац третій пункту 4 глави 8 розділу XIV виключено на підставі Постанови Національної комісії, що здійснює державне регулювання у сферах енергетики та комунальних послуг № 1643 від 24.09.2024 }\n\n{Абзац четвертий пункту 4 глави 8 розділу XIV виключено на підставі Постанови Національної комісії, що здійснює державне регулювання у сферах енергетики та комунальних послуг № 1643 від 24.09.2024 }\n\n{Абзац п'ятий пункту 4 глави 8 розділу XIV виключено на підставі Постанови Національної комісії, що здійснює державне регулювання у сферах енергетики та комунальних послуг № 1643 від 24.09.2024 }\n\n4. Оператор газотранспортної системи здійснює окремий облік нейтральності балансування, а саме всіх грошових надходжень та видатків, що передбачені пунктами цієї глави.\n\nЗа результатами проведення аналізу ефективності витрат та доходів оператора газотранспортної системи, пов’язаних із вчиненням балансуючих дій, Регулятор може прийняти рішення про неефективність понесених таких витрат/доходів. У такому разі оператор газотранспортної системи зобов’язаний здійснити коригування ставки плати за нейтральність балансування та плати за нейтральність балансування, ураховуючи величину неефективних понесених витрат/доходів, у строки, визначені рішенням Регулятора.\n\n{Пункт 4 глави 8 розділу ХІV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1779 від 30.09.2020 }\n\n5. Оператор газотранспортної системи зобов’язаний до 21 числа місяця, наступного за звітним, публікувати на своєму вебсайті інформацію про витрати та доходи, визначені пунктом 3 цієї глави, інформувати через інформаційну платформу замовників послуг транспортування про розмір плати за нейтральність балансування за звітний газовий місяць М.\n\n{Пункт 5 глави 8 розділу ХІV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1643 від 24.09.2024 }\n\n6. Плата за нейтральність балансування визначається пропорційно до обсягів транспортування замовника послуг транспортування газового місяця М, крім обсягів транспортування природного газу, що транспортується в митному режимі транзиту та/або митному режимі митного складу, та/або обсягів подач/відборів у точках входу/виходу в рамках реалізації положення про покладення спеціальних обов’язків на суб’єктів ринку природного газу для забезпечення загальносуспільних інтересів у процесі функціонування ринку природного газу, (ОВГ) які визначаються за формулою\n\n{Абзац перший пункту 6 глави 8 розділу ХІV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1643 від 24.09.2024 }\n\nОВГ = MAX (ВХІД+ТС; ВИХІД+ТС) - MIN (ТС(ВХІД); ТС(ВИХІД)),\n\nде\n\nВХІД+ТС\n\n-\n\nсума обсягів подач газу в точках входу до газотранспортної системи з урахуванням обсягів набуття газу у віртуальній торговій точці за газовий місяць М, тис.м -3 ;\n\nВИХІД+ТС\n\n-\n\nсума обсягів відборів газу в точках виходу з газотранспортної системи з урахуванням обсягів відчуження газу у віртуальній торговій точці за газовий місяць М, тис.м -3 ;\n\nТС(ВХІД)\n\n-\n\nзагальний обсяг набуття газу у віртуальній торговій точці за газовий місяць М, тис.м -3 ;\n\nТС(ВИХІД)\n\n-\n\nзагальний обсяг відчуження газу у віртуальній торговій точці за газовий місяць М, тис.м -3 ;\n\nMAX (ВХІД+ТС; ВИХІД+ТС)\n\n-\n\nмаксимальне значення з двох значень;\n\nMIN (ТС(ВХІД); ТС(ВИХІД))\n\n-\n\nмінімальне значення з двох значень\n\n{Абзац перший пункту 6 глави 8 розділу ХІV замінено вісьмома новими абзацами згідно з Постановою Національної комісії, що здійснює державне регулювання у сферах енергетики та комунальних послуг № 1779 від 30.09.2020 }\n\nПлата за нейтральність балансування (НП) розраховується окремо для кожного замовника послуг транспортування за формулою\n\nде\n\nСПН\n\n-\n\nставка плати за нейтральність балансування за газовий місяць М, грн/тис. м -3 ;\n\nОВГ\n\n-\n\nобсяг транспортування природного газу замовника послуг транспортування за газовий місяць М, який визначається згідно з абзацом першим цього пункту, тис. м -3 .\n\n7. Ставка плати за нейтральність балансування (СПН) визначається за формулою\n\n{Абзац другий пункту 7 глави 8 розділу ХІV в редакції Постанови Національної комісії, що здійснює державне регулювання у сферах енергетики та комунальних послуг № 1643 від 24.09.2024 }\n\nде\n\n-\n\nрозмір коштів, які включаються до розрахунку плати за нейтральність за газовий місяць М та визначаються відповідно до пункту 3 цієї глави, грн;\n\n{Абзац пункту 7 глави 8 розділу ХІV в редакції Постанови Національної комісії, що здійснює державне регулювання у сферах енергетики та комунальних послуг № 1643 від 24.09.2024 }\n\nСОТ\n\n-\n\nсумарні обсяги транспортування природного газу замовників послуг транспортування за газовий місяць М, які визначаються згідно з абзацом першим пункту 6 цієї глави, тис. м -3 .\n\nОкруглення ставки плати за нейтральність балансування здійснюється до восьми знаків після коми.\n\n{Пункт 7 глави 8 розділу ХІV доповнено новим абзацом п'ятим згідно з Постановою Національної комісії, що здійснює державне регулювання у сферах енергетики та комунальних послуг № 1643 від 24.09.2024 }\n\nСтавка плати за нейтральність балансування може бути:\n\nпозитивного значення (більше нуля) - у такому випадку плата за нейтральність балансування стягується з замовника послуг транспортування природного газу на користь оператора газотранспортної системи;\n\nвід’ємного значення (менше нуля) - у такому випадку плата за нейтральність балансування оплачується замовнику послуг транспортування природного газу.\n\n8. Оператор газотранспортної системи здійснює виплату замовникам послуг транспортування грошових коштів у якості плати за нейтральність балансування за газовий місяць М за рахунок грошових коштів, отриманих від замовників послуг транспортування та які підлягають отриманню від замовників послуг транспортування в якості плати за добовий небаланс за газовий місяць М.\n\n{Абзац перший пункту 8 глави 8 розділу ХІV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1643 від 24.09.2024 }\n\nПри цьому кошти, отримані від замовників послуг транспортування в якості плати за добовий небаланс за газовий місяць М, у першу чергу зараховуються оператором газотранспортної системи в якості погашення витрат, визначених пунктом 3 цієї глави, відповідного звітного періоду.\n\n{Абзац другий пунукту 8 глави 8 розділу ХІV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1643 від 24.09.2024 }\n\n9. Для газових років 2019/2020, 2020/2021, 2021/2022, 2022/2023, 2023/2024 та протягом першого півріччя (перших шести місяців) газового року 2024/2025 починаючи з 01 березня 2020 року плата за нейтральність балансування застосовується відповідно до цього пункту.\n\n{Абзац перший пункту 9 глави 8 розділу ХІV в редакції Постанови Національної комісії, що здійснює державне регулювання у сферах енергетики та комунальних послуг № 1779 від 30.09.2020 , із змінами, внесеним згідно з Постановами Національної комісії, що здійснює державне регулювання у сферах енергетики та комунальних послуг № 1785 від 29.09.2023 , № 1643 від 24.09.2024 }\n\nОператор газотранспортної системи до 21 числа місяця, наступного за звітним, здійснює публікацію розрахунку та величини ставки плати за нейтральність балансування за місяць М на своєму вебсайті та по кожному замовнику послуг транспортування через інформаційну платформу повідомляє про розмір грошових коштів, який мав би стягуватися із замовників послуг транспортування природного газу (якщо ставка нейтральної плати більше нуля) або мав би виплачуватися йому (якщо ставка плати за нейтральність балансування менше нуля) в якості плати за нейтральність балансування за місяць М.\n\nЗа газові роки 2019/2020, 2020/2021, 2021/2022, 2022/2023, 2023/2024 та перше півріччя (перші шість місяців) газового року 2024/2025 плата за нейтральність балансування не стягується та не виплачується.\n\n{Абзац третій пункту 9 глави 8 розділу ХІV в редакції Постанови Національної комісії, що здійснює державне регулювання у сферах енергетики та комунальних послуг № 1779 від 30.09.2020 , із змінами, внесеним згідно з Постановами Національної комісії, що здійснює державне регулювання у сферах енергетики та комунальних послуг № 1785 від 29.09.2023 , № 1643 від 24.09.2024 }\n\n{Пункт 9 глави 8 розділу XIV із змінами, внесеними згідно з Постановами Національної комісії, що здійснює державне регулювання у сферах енергетики та комунальних послуг № 2189 від 17.11.2021 , № 1370 від 01.11.2022 }\n\n{Пункт 10 глави 8 розділу ХІV виключено на підставі Постанови Національної комісії, що здійснює державне регулювання у сферах енергетики та комунальних послуг № 1785 від 29.09.2023 }\n\n10. Для другого півріччя газового року 2024/2025 та наступних газових років плата за нейтральність балансування застосовується відповідно до цього пункту.\n\n{Абзац перший пункту глави 8 розділу ХІV в редакції Постанови Національної комісії, що здійснює державне регулювання у сферах енергетики та комунальних послуг № 1779 від 30.09.2020 ; із змінами, внесеними згідно з Постановами Національної комісії, що здійснює державне регулювання у сферах енергетики та комунальних послуг № 2189 від 17.11.2021 , № 1370 від 01.11.2022 , № 1643 від 24.09.2024 }\n\nУ випадку якщо ставка плати за нейтральність більше нуля, оператор газотранспортної системи до 21 числа місяця, наступного за звітним, надає замовникам послуг транспортування природного газу рахунок на оплату плати за нейтральність балансування, у якому надається розрахунок такої плати. Замовник послуг транспортування природного газу зобов’язаний до 25 числа місяця, наступного за звітним, здійснити оплату за нейтральність балансування.\n\nУ випадку якщо ставка плати за нейтральність балансування менше нуля, оператор газотранспортної системи до 21 числа місяця, наступного за звітним, повідомляє замовників послуг транспортування природного газу про розмір грошових коштів, які підлягають виплаті в якості плати за нейтральність балансування.\n\nОператор газотранспортної системи до 25 числа місяця, наступного за звітним, здійснює виплату грошових коштів у якості плати за нейтральність балансування за газовий місяць М на рахунок замовників послуг транспортування.\n\n{Абзац четвертий пункту 10 глави 8 розділу ХІV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1643 від 24.09.2024 }\n\n{ Абзац п'ятий пункту 10 глави 8 розділу ХІV виключено на підставі Постанови Національної комісії, що здійснює державне регулювання у сферах енергетики та комунальних послуг № 1643 від 24.09.2024 }\n\n11. Розрахунок плати за нейтральність балансування здійснюється з 01 березня 2020 року.\n\n{Глава 8 розділу XIV в редакції Постанови Національної комісії, що здійснює державне регулювання у сферах енергетики та комунальних послуг № 370 від 11.02.2020 }\n\nXV. Правила регулювання перевантажень\n\n1. Загальні умови\n\n1. Оператор газотранспортної системи вживає всіх необхідних заходів для забезпечення надання максимального обсягу потужності в точках входу/виходу для потреб замовників послуг транспортування. З метою запобігання виникненню фізичних перевантажень газотранспортної системи оператор газотранспортної системи вживає заходів, передбачених главою 2 цього розділу.\n\n2. Замовник послуг транспортування, якому була розподілена потужність на річний, квартальний та/або місячний періоди, має право передати розподілену (договірну) потужність іншому замовнику послуг транспортування в порядку, визначеному розділом IX цього Кодексу.\n\n3. Положення глави 2 цього розділу застосовуються для точок входу/виходу на міждержавних з’єднаннях.\n\n{Пункт 3 глави 1 розділу XV із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1182 від 05.08.2025 }\n\n4. Додаткова потужність, яка була отримана оператором газотранспортної системи в результаті вжиття заходів з управління договірними перевантаженнями, розподіляється замовникам послуг транспортування на гарантованій основі разом із вільною потужністю згідно з вимогами розділу XIX цього Кодексу.\n\nЯкщо потужність з обмеженнями у точках входу/виходу на міждержавних з’єднаннях визначається оператором газотранспортної системи як додаткова потужність відповідно до вимог цієї глави, обмежені умови використання, визначені цим Кодексом, для такої потужності не застосовуються під час її розподілу згідно з вимогами розділу XIX цього Кодексу.\n\n{Пункт 4 глави 1 розділу XV доповнено новим абзацом згідно з Постановою Національної комісії, що здійснює державне регулювання у сферах енергетики та комунальних послуг № 1182 від 05.08.2025 }\n\n{Глава 1 розділу XV в редакції Постанови Національної комісії, що здійснює державне регулювання у сферах енергетики та комунальних послуг № 370 від 11.02.2020 }\n\n2. Врегулювання договірних перевантажень газотранспортної системи\n\n1. Оператор газотранспортної системи може надати право користування додатковою потужністю точок входу/виходу на міждержавних з’єднаннях понад розмір технічної потужності.\n\nРозмір додаткової потужності визначається оператором газотранспортної системи шляхом здійснення оцінки використання розподіленої (договірної) потужності з урахуванням технічних умов газотранспортної системи, теплоти згоряння природного газу, температури, потужності суміжних газотранспортних систем, очікуваного обсягу споживання природного газу та ймовірності невикористання розподіленої (договірної) потужності замовниками послуг транспортування. При цьому надання права користування додатковою потужністю понад розмір технічної потужності не повинно негативно впливати на фізико-хімічні показники природного газу, який транспортується оператором газотранспортної системи.\n\nПід час визначення та перегляду розміру технічної потужності та додаткової потужності, визначеної цим пунктом, оператор газотранспортної системи повинен співпрацювати з операторами суміжних газотранспортних систем.\n\nОператор газотранспортної системи здійснює розподіл додаткової потужності, визначеної в цьому пункті, після розподілу всієї вільної потужності та іншої додаткової потужності, визначеної пунктами 2 та 3 цієї глави.\n\nЯкщо в результаті розподілу додаткової потужності згідно з вимогами цього пункту право користування такою потужністю не може бути гарантоване, то оператор газотранспортної системи зобов’язаний здійснити викуп розподіленої (договірної) потужності у замовників послуг транспортування шляхом проведення аукціону, який проводиться за алгоритмом єдиної ціни за зворотнім ранжуванням заявок.\n\nПри цьому максимальна вартість, за якою оператор газотранспортної системи має право здійснити викуп, не перевищує 120 % вартості розподіленої (договірної) потужності, оплаченої замовниками послуг транспортування.\n\nОголошення про деталі проведення аукціону на викуп розподіленої (договірної) потужності оператором газотранспортної системи розміщується на його вебсайті.\n\n2. Замовник послуг транспортування, якому була розподілена потужність на річний, квартальний та/або місячний періоди на гарантованій основі, може відмовитись від права користування такою потужністю за умови, що оператор газотранспортної системи здійснить її розподіл іншим замовникам послуг транспортування.\n\nДля відмови від права користування розподіленою (договірною) потужністю замовник послуг транспортування повинен надати оператору газотранспортної системи заявку на повернення розподіленої (договірної) потужності протягом останніх семи робочих днів до моменту публікації розміру вільної потужності на аукціоні, на якому оператор газотранспортної системи пропонуватиме таку потужність для розподілу іншим замовникам послуг транспортування.\n\nЗаявка на повернення розподіленої (договірної) потужності повинна включати таку інформацію:\n\nточка входу та/або виходу на міждержавних з’єднаннях;\n\nрозмір розподіленої (договірної) потужності, яку замовник послуг транспортування має намір повернути;\n\nстрок та період, на який замовник послуг транспортування має намір повернути розподілену (договірну) потужність;\n\nстрок та період, на який потужність була розподілена;\n\nдата та номер договору транспортування та/або додатка до нього, яким було визначено розмір та вартість розподіленої (договірної) потужності.\n\nПідставами для відмови замовнику послуг транспортування в розгляді заявки на повернення розподіленої (договірної) потужності для оператора газотранспортної системи є:\n\nнаявність простроченої заборгованості замовника послуг транспортування, що подає заявку на повернення повного розміру розподіленої (договірної) потужності за чинним договором транспортування;\n\nнадсилання оператором газотранспортної системи повідомлення про намір та/або факт вилучення розподіленої (договірної) потужності згідно з вимогами пункту 3 цієї глави;\n\nневиконання суб'єктом, що подає заявку, вимог до подання заявки на повернення розподіленої (договірної) потужності;\n\nрозмір потужності, яку замовник послуг транспортування має намір повернути, перевищує розмір розподіленої (договірної) потужності за чинним договором транспортування;\n\nвідсутність чинного договору транспортування у суб’єкта, що подає заявку.\n\nОператор газотранспортної системи здійснює розподіл потужності, визначеної у прийнятих до розгляду заявках на повернення розподіленої (договірної) потужності, після розподілу всієї вільної потужності. При цьому, якщо декілька замовників послуг транспортування подали оператору газотранспортної системи заявки на повернення розподіленої (договірної) потужності, загальний розмір якої не може бути розподілений іншим замовникам послуг транспортування повністю, то розмір розподіленої (договірної) потужності кожного замовника послуг транспортування, який повертається, розраховується пропорційно обсягам потужності, визначеним у заявках на повернення розподіленої (договірної) потужності. За результатами проведення аукціону з розподілу потужності оператор газотранспортної системи не пізніше ніж на наступний робочий день після завершення аукціону повідомляє замовника послуг транспортування, який подав заявку на повернення розподіленої (договірної) потужності, про розмір потужності, яка підлягає та/або не підлягає поверненню.\n\nУ випадку розподілу об’єднаної потужності відмова потужності з однієї сторони міждержавного з’єднання не дозволяється.\n\nПрава та обов’язки замовника послуг транспортування, визначені договором транспортування природного газу та цим Кодексом, щодо розподіленої (договірної) потужності, визначеної в заявці на повернення, залишаються незмінними до моменту повідомлення оператором газотранспортної системи про розмір потужності, яку фактично було повернено. При цьому замовник послуг транспортування, який подав заявку на повернення розподіленої (договірної) потужності, не має права подавати оператору газотранспортної системи заявку про відчуження цієї самої розподіленої (договірної) потужності. Після отримання замовником послуг транспортування повідомлення про підтвердження факту повернення розподіленої (договірної) потужності права та обов’язки такого замовника послуг транспортування, визначені договором транспортування природного газу та цим Кодексом, на використання зазначеної потужності втрачаються.\n\nОператор газотранспортної системи зобов’язаний протягом п’яти робочих днів відшкодувати замовнику послуг транспортування вартість оплаченої ним потужності, яку було повернено в результаті розподілу оператором газотранспортної системи іншим замовникам. Величина відшкодування не може перевищувати величину вартості потужності, оплаченої замовником послуг транспортування, який здійснив повернення.\n\nВідшкодування коштів замовнику послуг транспортування здійснюється шляхом їх зарахування оператором газотранспортної системи в оплату послуг транспортування природного газу наступних періодів. За заявою замовника послуг транспортування оператор газотранспортної системи зобов’язаний виплатити зараховані кошти протягом п’яти робочих днів після звернення замовника.\n\n3. Оператор газотранспортної системи на постійній основі здійснює аналіз попиту замовників послуг транспортування на потужність з гарантією реалізації права її користування та рівня використання розподіленої (договірної) потужності замовниками послуг транспортування, яким було надано право її користування на період більше ніж один газовий рік. За результатами такого аналізу оператор газотранспортної системи має право прийняти рішення про вилучення частини потужності, яку було розподілено замовнику послуг транспортування на період більше ніж один газовий рік, якщо одночасно виконуються такі умови:\n\nзамовник послуг транспортування згідно з діючим договором транспортування природного газу використовує розподілену (договірну) потужність у середньому менше ніж на 80 % протягом періоду з 01 квітня по 30 вересня та з 01 жовтня по 31 березня;\n\nу період, на який планується здійснити вилучення потужності, оператором газотранспортної системи було розподілено весь розмір річної та квартальної потужності, яку було виставлено на аукціон розподілу потужності, або розподілено з аукціонною надбавкою.\n\nОператор газотранспортної системи має право вилучити частину розподіленої (договірної) потужності на весь період (або його частину), що залишився до завершення чинного договору транспортування.\n\nМаксимальний розмір потужності, який може бути вилучений оператором газотранспортної системи згідно з вимогами цього пункту, визначається як різниця розміру розподіленої (договірної) потужності та середньої використаної потужності за газову добу протягом періоду з 01 квітня по 30 вересня та з 01 жовтня по 31 березня. Якщо замовник послуг транспортування, потужність якого підлягає вилученню згідно з цим пунктом, здійснював повернення розподіленої (договірної) потужності згідно з вимогами пункту 2 цієї глави, то розмір розподіленої (договірної) потужності розраховується як середнє значення розподіленої (договірної) потужності на кожну газову добу протягом періоду з 01 квітня по 30 вересня та з 01 жовтня по 31 березня.\n\nПеріод, на який здійснюється вилучення розподіленої (договірної) потужності, а також її розмір визначаються оператором газотранспортної системи в залежності від розміру дефіциту вільної потужності, який визначається згідно з критеріями, передбаченими абзацом першим цього пункту.\n\nОператор газотранспортної системи повинен повідомити про намір вилучити розподілену (договірну) потужність замовника послуг транспортування не пізніше ніж за 30 днів до 01 числа місяця, у якому повинно бути розпочато транспортування природного газу, та про факт вилучення потужності (у разі його настання) не пізніше ніж на наступний робочий день після закінчення аукціону розподілу потужності (на річний, квартальний або місячний періоди) або не пізніше ніж через 30 хвилин після завершення аукціону розподілу потужності на добу наперед, у якому було розподілено таку потужність іншим замовникам послуг транспортування.\n\nПовідомлення про намір вилучити розподілену (договірну) потужність повинно включати таку інформацію:\n\nрозмір розподіленої (договірної) потужності, яка підлягає вилученню;\n\nперіод, на який може бути вилучено розподілену (договірну) потужність;\n\nдані, що підтверджують виконання кожного з критеріїв, визначених абзацом першим цього пункту.\n\nОператор газотранспортної системи не може вилучити розподілену (договірну) потужність, якщо замовник послуг транспортування документально підтвердить таке:\n\nзамовник послуг транспортування намагався на інформаційній платформі та/або платформі розподілу потужності здійснити передачу розподіленої (договірної) потужності іншим замовникам послуг транспортування не менше ніж на три послідовні газові місяці за ціною, яка не перевищувала стартову ціну аукціону річної потужності у період моніторингу, проведеного оператором газотранспортної системи згідно з абзацом першим цього пункту; або\n\nрозподілена (договірна) потужність, яку оператор газотранспортної системи має намір вилучити, буде використовуватись у зв’язку з договірними зобов’язаннями замовника послуг транспортування, у тому числі з метою забезпечення безпеки постачання природного газу.\n\nПрава та обов’язки замовника послуг транспортування, визначені договором транспортування природного газу та цим Кодексом, щодо розподіленої (договірної) потужності, яку оператор газотранспортної системи має намір вилучити, залишаються незмінними до моменту повідомлення оператором газотранспортної системи про розмір потужності, яку було фактично вилучено у зв’язку з її розподілом іншим замовникам послуг транспортування. При цьому після отримання повідомлення про намір вилучення розподіленої (договірної) потужності замовник послуг транспортування не має права подавати оператору газотранспортної системи заявку про передачу та/або заявку на повернення цієї самої потужності.\n\nПовідомлення оператора газотранспортної системи про факт вилучення розподіленої (договірної) потужності повинно включати інформацію про фактичний розподіл такої потужності іншим замовникам послуг транспортування. Після отримання замовником послуг транспортування повідомлення про факт вилучення розподіленої (договірної) потужності права та обов’язки такого замовника послуг транспортування, визначені договором транспортування природного газу та цим Кодексом, на використання зазначеної потужності втрачаються.\n\nОператор газотранспортної системи не відшкодовує замовнику послуг транспортування вартість оплаченої ним розподіленої (договірної) потужності, яку було вилучено в результаті заходів, вжитих згідно з вимогами цього пункту.\n\n{Глава 2 розділу XV в редакції Постанови Національної комісії, що здійснює державне регулювання у сферах енергетики та комунальних послуг № 370 від 11.02.2020 }\n\n3. Управління фізичними перевантаженнями газотранспортної системи\n\n1. Фізичні перевантаження можуть виникнути в газотранспортній системі у зв’язку з:\n\nобмеженою потужністю газотранспортної системи або технологічних об’єктів газотранспортної системи;\n\nобмеженою можливістю зберігання оператором газотранспортної системи природного газу в газотранспортній системі, а також в газосховищах;\n\nтехнологічними обмеженнями потужності відбору та закачування природного газу з/в газосховища (газосховищ), якими користується оператор газотранспортної системи;\n\nнеобхідністю утримувати мінімальні тиски у точках виходу з газотранспортної системи;\n\nнеобхідністю утримувати стабільні параметри якості природного газу в газотранспортній системі;\n\nпроведенням робіт у газотранспортній системі або в суміжних системах;\n\nвиникненням аварії або надзвичайної ситуації;\n\nдіями або бездіяльністю замовника послуг транспортування, їх постачальників або споживачів, які не відповідають положенням Кодексу або договору транспортування;\n\nнезбалансованістю величин поставок і відборів природного газу;\n\nнеобхідністю дотримання ефективних режимів транспортування газу.\n\n2. Дії оператора газотранспортної системи, які дозволяють уникнути можливості виникнення перевантажень:\n\nна етапі розгляду заяв про розподіл потужності оператор газотранспортної системи аналізує можливості виконання нових договорів таким чином, щоб вони не спричинили зниження рівня безпеки транспортування, а також обсягу природного газу, який подається до вже існуючих замовників послуг транспортування;\n\nу разі якщо існують технічні можливості надання газотранспортних послуг оператор газотранспортної системи надає вільну гарантовану потужність згідно з положеннями Кодексу;\n\nзаходи, передбачені главою 2 цього розділу;\n\n{Пункт 2 глави 3 розділу XV доповнено новим абзацом четвертим згідно з Постановою Національної комісії, що здійснює державне регулювання у сферах енергетики та комунальних послуг № 370 від 11.02.2020 }\n\nу разі відсутності можливості надання послуг транспортування природного газу на безперервних засадах оператор газотранспортної системи визначає та пропонує транспортні послуги на переривистих засадах;\n\nна вимогу заінтересованого суб’єкта підготовлює інформацію про необхідний обсяг дій щодо реконструкції газотранспортної системи з метою збільшення її потужності, за підготовку якої оператор газотранспортної системи стягує плату відповідно до витрат на їх підготовку;\n\nз метою запобігання виникненню перевантажень оператор газотранспортної системи співпрацює з операторами суміжних систем;\n\nпланує та виконує модернізацію газотранспортної системи;\n\nукладає договори транспортування природного газу, які включають положення, що стосуються процедури врегулювання перевантаженнями у разі невикористання розподіленої потужності;\n\nексплуатує газотранспортну систему, а також управляє в спосіб, що зменшує ймовірність виникнення перевантажень;\n\nпланує роботи в газотранспортній системі таким чином, щоб не створювати обмежень, а якщо встановлення обмежень у зв’язку з роботами, що провадяться, є необхідним, докладає усіх зусиль, щоб наслідки були мінімальними;\n\nрозробляє і впроваджує план локалізації та ліквідації аварійних ситуацій і аварій;\n\nстягує із замовника послуг транспортування додаткову оплату за перевищення потужності відповідно до договору транспортування.\n\n3. Якщо після використання заходів, визначених у цьому розділі, оператор газотранспортної системи не має змоги збалансувати обсяги надходжень і відбору природного газу, він може обмежити замовника послуг транспортування, який спричинить ситуацію недобору або надлишку природного газу в газотранспортній системі, у такому:\n\n1) прийнятті природного газу для транспортування в точках входу (у ситуації надлишку природного газу в газотранспортній системі);\n\n2) одержанні природного газу з газотранспортної системи у точках виходу (у ситуації недобору (зменшення) природного газу в газотранспортній системі).\n\n4. Оператор газотранспортної системи може здійснювати заходи, передбачені пунктом 3 цієї глави, шляхом переривання розподіленої гарантованої потужності. Переривання розподіленої гарантованої потужності замовника послуг транспортування здійснюється пропорційно до розподілених гарантованих потужностей у точках входу/виходу, в яких відбувається таке переривання.\n\nПереривання гарантованої потужності відбувається в такому порядку періодів розподілу потужностей:\n\n1) протягом доби;\n\n2) на період на добу наперед;\n\n3) місячна;\n\n4) квартальна;\n\n5) річна.\n\nУ разі переривання оператором газотранспортної системи гарантованої потужності оператор газотранспортної системи здійснює замовнику послуг транспортування оплату вартості переривання у випадках, визначених договором транспортування природного газу.\n\nВеличина, порядок нарахування та сплати вартості переривання гарантованої потужності визначаються договором транспортування природного газу.\n\n{Главу 3 розділу XV доповнено новим пунктом 4 згідно з Постановою Національної комісії, що здійснює державне регулювання у сферах енергетики та комунальних послуг № 370 від 11.02.2020 }\n\n5. Оператор газотранспортної системи, запроваджуючи обмеження, передає замовнику послуг транспортування інформацію про термін початку обмежень, очікуваний час їх тривалості, а також про максимальні обсяги для транспортування або відбору природного газу за годину та за добу в/з газотранспортної системи в цій точці.\n\n{Пункт 6 глави 3 розділу XV виключено на підставі Постанови Національної комісії, що здійснює державне регулювання у сферах енергетики та комунальних послуг № 370 від 11.02.2020 }\n\n{Пункт 7 глави 3 розділу XV виключено на підставі Постанови Національної комісії, що здійснює державне регулювання у сферах енергетики та комунальних послуг № 370 від 11.02.2020 }\n\n{Пункт 8 глави 3 розділу XV виключено на підставі Постанови Національної комісії, що здійснює державне регулювання у сферах енергетики та комунальних послуг № 370 від 11.02.2020 }\n\nXVI. Правила обміну інформацією, пов’язаною з виконанням угод, балансуванням та управлінням перевантаженнями\n\n1. Загальні умови\n\n1. Система обміну інформацією (СОІ) служить для обміну відомостями, пов’язаними з наданням газотранспортних послуг, між оператором газотранспортної системи та замовниками послуг транспортування.\n\n2. Електронний обмін інформацією, пов’язаною з виконанням угод про взаємодію, технічних угод та договорів транспортування, повинен бути заснований на стандарті електронного обміну документів (EDI) у версії, розробленій для газової промисловості під назвою «EDIG@S» (описаній в документі Edig@s Message Implementation Guidelines, доступ до якого надається на сторінці http://www.edigas.org). У якості проміжного рішення для обміну даними можуть бути використані формати xls, xlsx. Також сторони можуть узгодити такі протоколи комунікацій: e-mail, або FTP, або AS4, або REST/SOAP webservice. Протокол AS4 може бути застосований для комунікації у разі наявності технічних можливостей в обох сторін для обміну інформацією у загальноєвропейському стандарті Edig@s.\n\n{Пункт 2 глави 1 розділу XVI в редакції Постанови Національної комісії, що здійснює державне регулювання у сферах енергетики та комунальних послуг № 1437 від 27.12.2017 ; із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 558 від 12.04.2019 }\n\n3. Детальні вимоги до формату файлів зазначаються на вебсайті оператора газотранспортної системи. Відповідальною за форму та інформаційний зміст документів є сторона, яка формує та/або надсилає документ.\n\n4. Обмін файлами відбувається з використанням електронної пошти або Інтернету.\n\n5. Оператор газотранспортної системи, оператор газорозподільної системи, оператор газосховища, оператор установки LNG, а також замовник послуг транспортування забезпечують збереження та цілісність файлів, які пересилаються.\n\n2. Відомості, які розміщуються та надсилаються оператором газотранспортної системи\n\n1. Оператор газотранспортної системи розміщує на вебсайті відомості, визначені положеннями Закону України \"Про ринок природного газу\", зокрема:\n\nперелік послуг, що надаються таким оператором, інформацію про тарифи та інші умови надання таких послуг, включаючи технічні умови для отримання доступу та приєднання до газотранспортної системи;\n\nметодологію визначення тарифів на послуги з транспортування природного газу для точок входу і точок виходу та методологію визначення плати за приєднання до газотранспортної системи;\n\nкількісні показники обсягів технічної потужності, потужності, право користування якою було надано замовникам згідно з чинними договорами транспортування, та вільної потужності газотранспортної системи у розрізі точок входу та точок виходу;\n\nдані про плановані та фактичні обсяги природного газу, що переміщуються газотранспортною системою, в обсязі, що знаходиться у розпорядженні такого оператора.\n\n2. Оператор газотранспортної системи розміщує на вебсайті схему газотранспортної системи разом з переліком точок входу і виходу.\n\n3. Оператор газотранспортної системи щороку до 01 грудня оприлюднює на власному вебсайті інформацію щодо параметрів розрахунку тарифів на послуги транспортування природного газу, передбачену статтею 30 Регламенту (ЄС) 2017/460, англійською та українською мовами та публікує на платформі Європейської мережі операторів газотранспортних систем (ENTSOG) посилання на розміщену на власному вебсайті вказану інформацію.\n\nТака інформація повинна бути доступною для громадськості, безкоштовною та без будь-яких обмежень щодо використання, публікуватися в зручній для користувача формі чітким і легкодоступним способом на недискримінаційній основі та у відкритому машиночитаному форматі (електронний файл, який може бути завантажений).\n\nОператор газотранспортної системи оновлює цю інформацію у разі зміни протягом регуляторного періоду тарифів на послуги транспортування природного газу.\n\nНа період дії в Україні воєнного стану положення цього пункту не застосовуються.\n\n{Главу 2 розділу XVI доповнено новим пунктом 3 згідно з Постановою Національної комісії, що здійснює державне регулювання у сферах енергетики та комунальних послуг № 385 від 22.02.2024 }\n\n4. Оператор газотранспортної системи повідомляє замовників послуг транспортування про всі події, які можуть мати вплив на надання послуг транспортування природного газу, а також на роботу суміжних систем, у тому числі про зміни термінів робіт, а також про терміни незапланованих раніше робіт, шляхом розміщення інформації на своєму вебсайті та за допомогою системи обміну інформацією СОІ.\n\n5. Оператор газотранспортної системи надає відомості, які стосуються номінацій та реномінацій, одержаних від замовників послуг транспортування, з метою підтвердження можливості їх виконання в системі відповідно до положень цього Кодексу.\n\n6. Оператор газотранспортної системи надсилає замовнику послуг транспортування електронною поштою до 15.00 години UTC (17:00 за київським часом) для зимового періоду та до 14:00 години UTC (17:00 за київським часом) для літнього періоду наступної газової доби такі розрахункові дані, які стосуються газової доби транспортування:\n\n1) відомості про різницю між добовими обсягами природного газу в підтверджених номінаціях та обсягами природного газу, завантаженого та одержаного в окремих точках входу і виходу;\n\n2) розрахунковий добовий небаланс.\n\nРівень відомостей, що направляються, буде відповідати рівню відомостей, якими володіє оператор газотранспортної системи.\n\n7. Оператор газотранспортної системи надсилає замовнику послуг транспортування електронною поштою до 10 числа наступного місяця такі дані:\n\nдобові обсяги завантаженого та одержаного природного газу в окремих точках входу і виходу;\n\nсукупні обсяги природного газу, які містяться в підтверджених номінаціях для точок входу і виходу, протягом газового місяця;\n\nсукупні обсяги природного газу, завантаженого та одержаного у точках входу і виходу, протягом газового місяця;\n\nмісячний небаланс.\n\n8. Оператор газотранспортної системи надсилає оператору газорозподільної системи, прямому споживачу в строк до 08:00 години UTC (10:00 за київським часом) для зимового періоду та до 07:00 години UTC (10:00 за київським часом) для літнього періоду наступної газової доби інформацію про щоденні обсяги природного газу, виміряні для точок виходу.\n\n{Пункт глави 2 розділу XVI із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 580 від 22.04.2019 }\n\n9. Оператор газотранспортної системи надає замовникам послуг транспортування інформацію щодо:\n\nобсягу природного газу в газотранспортній системі на початок кожної газової доби і прогноз обсягів природного газу в газотранспортній системі на кінець кожної газової доби. При цьому прогнозований обсяг газу на кінець газової доби повинен оновлюватися щогодини протягом газової доби;\n\nвчинення оператором газотранспортної системи балансуючих дій;\n\nподачі та відбору природного газу замовниками послуг транспортування, які визначаються відповідно до вимог розділу XII цього Кодексу.\n\nІнформація, визначена цим пунктом, надається оператором газотранспортної системи в такий спосіб:\n\nшляхом використання інформаційної платформи;\n\nбезкоштовно всім замовникам послуг транспортування;\n\nу зручній та доступній формі;\n\nзрозуміло, доступно та у кількісному вираженні;\n\nна недискримінаційній основі;\n\nіз використанням таких одиниць вимірювання: куб. м (кВт·год) або куб.м/добу (кВт·год/добу) та куб.м/год (кВт·год/год);\n\nукраїнською та англійською мовами.\n\nЯкщо обсяг природного газу не може бути виміряний на вузлі обліку, використовується розрахункова величина, визначена відповідно до вимог цього Кодексу. Ця розрахункова величина використовується як альтернативний показник, оператор газотранспортної системи не несе відповідальність за точність надання цієї інформації.\n\nОператор газотранспортної системи не несе відповідальності за точність надання інформації, визначеної цим пунктом, крім відповідальності щодо забезпечення доступу цієї інформації на інформаційній платформі у визначеному оператором газотранспортної системи форматі та забезпечення можливості доступу до цієї інформації для замовників послуг транспортування за нормальних умов користування.\n\nОператор газотранспортної системи оприлюднює на платформі ENTSOG та вебсайті оператора газотранспортної системи інформацію, визначену в пунктах 3.1.2 та 3.3 додатка до Регламенту (ЄС) 2024/1789 про внутрішні ринки відновлювального газу, природного газу та водню, яким вносяться зміни до Регламентів (ЄС) № 1227/2011 , (ЄС) 2017/1938 , (ЄС) 2019/942 та (ЄС) 2022/869 і Рішення (ЄС) 2017/684 та скасовується Регламент (ЄС) № 715/2009 згідно з вимогами пункту 3.1.1 цього додатка.\n\nІнформація, визначена цим пунктом, оприлюднюється оператором газотранспортної системи з урахуванням вимог постанови НКРЕКП від 26 березня 2022 року № 349 .\n\n{Главу 2 розділу XVI доповнено новим пунктом 9 згідно з Постановою Національної комісії, що здійснює державне регулювання у сферах енергетики та комунальних послуг № 1182 від 05.08.2025 }\n\n10. Оператор газотранспортної системи надсилає оператору газосховищ повідомлення про оплату замовником послуг транспортування плати за зміну умов (обмежень) потужності з обмеженнями протягом одного дня з дати зарахування такої повної оплати на рахунок оператора газотранспортної системи.\n\n{Главу 2 розділу XVI доповнено новим пунктом згідно з Постановою Національної комісії, що здійснює державне регулювання у сферах енергетики та комунальних послуг № 580 від 22.04.2019 }\n\n11. Відомості передаються у форматах, визначених оператором газотранспортної системи.\n\n3. Відомості, які передають оператору газотранспортної системи оператори суміжних систем, газовидобувні підприємства, прямі споживачі, замовники послуг транспортування\n\n1. Оператор газорозподільної системи передає оператору газотранспортної системи:\n\nвідомості про результати технічної перевірки відповідності номінації та реномінації;\n\nвідомості про обсяги природного газу, призначені для окремих замовників послуг транспортування;\n\nінформацію про виникнення перебоїв у системі оператора газорозподільної системи, які можуть вплинути на умови відбору природного газу в точках виходу з газотранспортної системи, із зазначенням причин виникнення перебоїв, очікуваного часу їх тривалості, зменшення потужності в точках приєднання до системи оператора газотранспортної системи, значення параметрів, які не виконують договірних умов, підтвердження змінених номінацій, які виникають через появу перебоїв;\n\nEIC-коди, що були присвоєні споживачам, підключеним до газорозподільної системи відповідного оператора, та відповідні ЕІС-коди їхніх точок комерційного обліку (за необхідності).\n\nТакі дані надсилаються оператору газотранспортної системи в електронній формі у вигляді файлів у форматі та за формою і інформаційним змістом документів, визначеним оператором газотранспортної системи.\n\nОператор газорозподільної системи повідомляє диспетчерські служби оператора газотранспортної системи про аварії в газорозподільній системі, які мають або можуть мати вплив на функціонування газотранспортної системи, протягом однієї години від їх виникнення.\n\n2. Оператор газосховища передає оператору газотранспортної системи:\n\nвідомості, які стосуються відповідності номінації або реномінації на точках входу/виходу, пов’язаних з газосховищами;\n\nвідомості про обсяги природного газу, призначені для окремих замовників послуг транспортування, відповідно до положень цього Кодексу;\n\nдані, які стосуються обсягу природного газу, одержаного та завантаженого за попередню добу, а також стан діючої місткості газосховищ за попередню газову добу до 10:00 години кожної доби;\n\nвідомості про виникнення перебоїв у роботі газосховищ, які можуть вплинути на умови співпраці цих установок з газотранспортною системою, що містять інформацію про причину виникнення перебоїв, очікуваний час їх тривалості, зменшення потужності в точках приєднання до системи оператора газотранспортної системи, значення параметрів, що не відповідають договірним умовам, підтвердження змінених номінацій, які виникають через появу перебоїв;\n\nвідомості про заплановані роботи в газосховищах, які можуть вплинути на умови співпраці газосховищ з газотранспортною системою, з метою погодження з оператором газотранспортної системи можливого терміну та часу тривалості робіт.\n\n3. Оператор установки LNG передає оператору газотранспортної системи:\n\nвідомості, які стосуються результатів проведеної перевірки відповідності номінації або реномінації на точках входу від оператора установки LNG;\n\nвідомості про виникнення перебоїв у роботі газових мереж оператора установки LNG, які можуть вплинути на умови співпраці з газотранспортною системою, що містять інформацію про причину виникнення перебоїв, очікуваний час їх тривалості, зменшення потужності в точках приєднання газотранспортної системи, значення параметрів, що не відповідають договірним умовам, підтвердження змінених номінацій, які виникають через появу перебоїв;\n\nвідомості про заплановані роботи в газових мережах оператора установки LNG, які можуть вплинути на умови співпраці з газотранспортною системою, з метою погодження з оператором газотранспортної системи можливого терміну та часу тривалості робіт.\n\n4. Газовидобувне підприємство передає оператору газотранспортної системи:\n\nвідомості, які стосуються результатів проведеної перевірки відповідності номінації або реномінації на точках входу від газовидобувного підприємства (ця норма застосовується виключно для суміжного газовидобувного підприємства);\n\n{Абзац другий пункту 4 глави 3 розділу XVI із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 615 від 28.04.2017 }\n\nвідомості про виникнення перебоїв у роботі газових мереж газовидобувного підприємства, які можуть вплинути на умови співпраці з газотранспортною системою, що містять інформацію про причину виникнення перебоїв, очікуваний час їх тривалості, зменшення потужності в точках підключення газотранспортної системи, значення параметрів, що не відповідають договірним умовам, підтвердження змінених номінацій, які виникають через появу перебоїв;\n\n{Абзац третій пункту 4 глави 3 розділу XVI із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 615 від 28.04.2017 }\n\nвідомості про заплановані роботи в газових мережах газовидобувного підприємства, які можуть вплинути на умови співпраці з газотранспортною системою, з метою погодження з оператором газотранспортної системи можливого терміну та часу тривалості робіт.\n\n5. Прямий споживач передає оператору газотранспортної системи відомості:\n\nщо стосуються результатів проведеної перевірки відповідності номінації або реномінації на точках виходу до прямого споживача;\n\nпро обсяги природного газу, призначені для окремих замовників послуг транспортування, відповідно до положень цього Кодексу;\n\nпро виникнення перебоїв у роботі газових мереж прямого споживача, які можуть вплинути на умови співпраці з газотранспортною системою, що містять інформацію про причину виникнення перебоїв, очікуваний час їх тривалості, зменшення потужності в точках приєднання газотранспортної системи, значення параметрів, що не відповідають договірним умовам, підтвердження змінених номінацій, які виникають через появу перебоїв;\n\nпро заплановані роботи в газових мережах прямого споживача, які можуть вплинути на умови співпраці з газотранспортною системою, з метою погодження з оператором газотранспортної системи можливого терміну та часу тривалості робіт.\n\n6. Замовник послуг транспортування передає оператору газотранспортної системи:\n\nінформацію про планові (замовлені) обсяги транспортування природного газу відповідно до положень глави 2 розділу VIII цього Кодексу;\n\nномінації та реномінації обсягів транспортування природного газу відповідно до положень цього Кодексу;\n\nвідомості щодо перебоїв на стороні споживача та/або постачальників замовника послуг транспортування, які можуть вплинути на умови роботи газотранспортної системи, у тому числі про причину виникнення перебоїв, очікуваний час їх тривалості, значення параметрів, які не відповідають договірним умовам, надання відповідних реномінацій на обсяги, які змінюються через появу перебоїв;\n\nдля точок входу та точок виходу до/з газотранспортної системи у підключеннях до газотранспортних систем сусідніх країн (міждержавних з’єднань) щочетверга не пізніше 10:00 години ранку прогноз стосовно щоденних обсягів природного газу, що буде подано для транспортування кожної газової доби наступного тижня, строком з понеділка по неділю.\n\nXVII. Правила поведінки на випадок виникнення збоїв у роботі газотранспортної системи та порушення безпеки постачання природного газу\n\n1. Загальні умови\n\n1. У разі виникнення аварії або надзвичайної ситуації, яка викликає загрозу безпеці функціонування газотранспортної системи, оператор газотранспортної системи негайно вживає заходів, які мають на меті усунення аварійної ситуації, а також поновлення належної роботи газотранспортної системи відповідно до Національного плану дій, Плану локалізації та ліквідації аварійних ситуацій і аварій (далі - ПЛАС), розробленого відповідно до вимог Закону України \"Про об’єкти підвищеної небезпеки\", Кодексу цивільного захисту України та чинного законодавства.\n\n2. У разі виникнення кризової ситуації або якщо існує загроза безпеці населення, небезпека руйнування газотранспортної системи, газосховища чи загроза цілісності газотранспортної системи оператор газотранспортної системи вживає заходів, передбачених у правилах про безпеку постачання природного газу та Національному плані дій.\n\n3. Оператор газотранспортної системи негайно має повідомити замовників послуг транспортування, прямих споживачів, операторів газорозподільних систем, оператора LNG про виникнення аварії, надзвичайної ситуації або кризової ситуації, яка може впливати на роботу їх пристроїв, установок або мереж, зокрема про очікуваний час тривалості та період обмежень у транспортуванні природного газу.\n\n4. У разі виникнення аварії або надзвичайної ситуації оператор газотранспортної системи має право не приймати у точках входу для транспортування природний газ або не транспортувати природний газ у точки виходу, якщо це може спричинити загрозу безпеці функціонування газотранспортної системи, здоров’ю або життю людей, природному середовищу або шкоду майну.\n\n5. У разі виникнення аварії або надзвичайної ситуації в газовій мережі прямого споживача, газовидобувного підприємства, оператора газорозподільної системи, оператора газосховищ, оператора LNG, яка може спричинити обмеження в доставці або одержанні природного газу, сторона договору транспортування природного газу, яка перша отримає таку інформацію, зобов’язана негайно повідомити іншу сторону про цей факт. Замовник послуг транспортування зобов’язаний негайно повідомити оператора газотранспортної системи про очікуваний час тривалості та обсяг обмежень.\n\n6. В аварійній або кризовій ситуації замовник послуг транспортування зобов’язаний співпрацювати з оператором газотранспортної системи.\n\n7. Реагування на надзвичайні ситуації та ліквідація їх наслідків здійснюються оператором газотранспортної системи відповідно до вимог розділу VІ Кодексу цивільного захисту України.\n\nXVIІІ. Параметри технічної та вільної потужності в газотранспортній системі та їх публічність\n\n1. Порядок розрахунку величини технічної та вільної потужності в газотранспортній системі\n\n1. Величина технічної (пропускної) потужності в певній точці виходу/входу газотранспортної системи визначається як максимально можливе перетікання об’єму природного газу за стандартних умов у цій точці з урахуванням одночасності роботи газоспоживаючого обладнання, цілісності системи та вимог щодо її експлуатації. Величина технічної потужності відображає максимальний обсяг потужності в певній точці виходу/входу газотранспортної системи, право користування якою оператор газотранспортної системи може надати замовникам послуги транспортування та/або іншим суб’єктам ринку природного газу, об’єкти яких підключені до газотранспортної системи, з гарантією реалізації такого права.\n\n2. Визначення технічної (пропускної) потужності газотранспортної системи в певній точці виходу/входу здійснюється на підставі чинної проєктної документації шляхом гідравлічного розрахунку газопроводу, що виконується, у порядку, визначеному \"Общесоюзными нормами технологического проєктирования. Магистральные трубопроводы\" (ОНТП 51-1-85), затвердженими наказом Міністерства газової промисловості СРСР від 29 жовтня 1985 року № 255.\n\n3. Величина вільної потужності для забезпечення нових приєднань (резервної потужності) у певній точці виходу/входу газотранспортної системи визначається як різниця між технічною потужністю в цій точці виходу/входу та величиною потужності, яка замовлена по цій точці технічними умовами та договорами на приєднання. Величина вільної потужності для забезпечення нових приєднань (резервної потужності) є частиною технічної потужності, право користування якою ще не закріплено технічними умовами і договорами на приєднання.\n\n4. Величина вільної потужності для забезпечення транспортування природного газу, належного замовнику послуги транспортування через певну точку входу/виходу газотранспортної системи, визначається як різниця між технічною (пропускною) потужністю в цій точці входу/виходу та законтрактованими об’ємами (обсягами) природного газу всіма замовниками послуги транспортування. Величина вільної потужності для забезпечення транспортування природного газу газотранспортної системи є частиною технічної потужності, право користування якою ще не закріплено технічними умовами і договорами транспортування природного газу та не використовується в повному обсязі замовниками послуг транспортування.\n\n2. Порядок опублікування параметрів потужності в газотранспортній системі\n\n1. Оператори газотранспортної системи зобов’язані на власному вебсайті в мережі Інтернет оприлюднювати інформацію про величини технічної та вільної потужності, у тому числі вільної потужності для забезпечення нових приєднань (величини резервної потужності).\n\n2. Інформація має містити величини технічної та вільної (резервної) потужності в розрізі календарних місяців, включаючи дані попередніх трьох років, та на регулярній основі оновлюватися щомісяця. Дані щодо газорозподільної станції мають містити диспетчерську назву газорозподільної станції з прив'язкою до населеного пункту.\n\n3. Зазначена інформація не є вихідними даними для проєктування газових мереж, а також для проведення взаєморозрахунків та може використовуватися виключно для попереднього оцінювання перспектив та ризиків.\n\n4. Замовники приєднання та замовники послуги транспортування чи інші суб’єкти ринку природного газу, об’єкти яких підключені до газотранспортної системи, мають право звернутися до оператора газотранспортної системи з метою роз'яснення інформації, розміщеної на вебсайті оператора газотранспортної системи.\n\n5. За зверненням вищезазначених замовників чи суб’єктів ринку природного газу оператор газотранспортної системи зобов'язаний протягом 5 (п’яти) робочих днів надати інформацію щодо величин технічної та/або вільної потужності в певній фізичній точці входу/виходу газотранспортної системи, визначеній замовником (суб’єктом ринку природного газу). При цьому інформація щодо величин потужності на газорозподільній станції надається на безоплатній основі, інформація щодо величин потужності в іншій фізичній точці виходу/входу газотранспортної системи надається протягом зазначеного терміну після сплати послуги оператора газотранспортної системи з гідравлічного розрахунку в зазначеній фізичній точці входу/виходу.\n\nXІХ. Порядок проведення аукціонів розподілу потужності на міждержавних з’єднаннях\n\n1. Загальні умови\n\n1. У точках міждержавного з’єднання потужність розподіляється в рамках аукціону, за винятком випадків, коли застосовується альтернативний механізм розподілу потужності.\n\n{Абзац перший пункту 1 глави 1 розділу XIX із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1182 від 05.08.2025 }\n\nУ випадку відсутності вільної потужності в точках входу або виходу на міждержавних з’єднаннях аукціони не проводяться.\n\nЗамовникам послуг транспортування надається максимальна технічна потужність точок входу/виходу на міждержавних з’єднаннях з урахуванням вимог щодо цілісності газотранспортної системи, її безпечного та ефективного функціонування. Аукціони, що стосуються одного періоду, на різних точках міждержавного з’єднання розпочинаються одночасно та за однаковим алгоритмом. На кожному аукціоні потужність розподіляється незалежно від інших аукціонів, окрім випадків, коли пропонується нова (збільшена) потужність на більше ніж одному міждержавному з’єднанні.\n\n2. Оператор газотранспортної системи у процесі розподілу потужності на аукціоні пропонує потужність на такі періоди:\n\n1) річна потужність - потужність визначеного обсягу, доступна строком не менше ніж 5 років і не більше ніж 15 років, наступних за газовим роком, у якому відбувся розподіл потужності, з постійним потоком на кожну добу протягом кожного з газових років, на які була розподілена потужність;\n\n2) квартальна потужність - потужність визначеного обсягу, доступна строком щонайменше на 1 газовий квартал газового року, у якому відбувся розподіл потужності, з постійним потоком на кожну добу протягом будь-якого кварталу (квартали газового року починаються 01 жовтня, 01 січня, 01 квітня або 01 липня відповідно);\n\n3) місячна потужність - потужність визначеного обсягу, доступна строком на 1 газовий місяць, наступний за газовим місяцем, у якому відбувся розподіл потужності, з постійним потоком на кожну добу протягом газового місяця (місяці починаються кожного першого дня газового місяця);\n\n4) потужність на добу наперед - потужність визначеного обсягу, доступна строком на 1 газову добу, наступну за газовою добою, у якій відбувся розподіл потужності, з постійним потоком протягом газової доби;\n\n5) потужність протягом газової доби - потужність визначеного обсягу, доступна з певного часу протягом газової доби і до часу закінчення газової доби з постійним потоком. При цьому одиниця виміру потужності протягом доби - тис куб. м/добу.\n\n3. Оператор газотранспортної системи пропонує вільні потужності, у тому числі у формі об’єднаної потужності на точках входу/виходу на міждержавних з’єднаннях, окремо для кожного виду потужності:\n\n1) гарантованої потужності, у тому числі нової (збільшеної) потужності;\n\n2) переривчастої потужності;\n\n{Підпункт 3 пункту 3 глави 1 розілу XIX виключено на підставі Постанови Національної комісії, що здійснює державне регулювання у сферах енергетики та комунальних послуг № 1182 від 05.08.2025 }\n\n4. Якщо розподілена потужність є гарантованою, оператор газотранспортної системи зобов’язується надавати право користування визначеним обсягом потужності на постійній основі.\n\nЯкщо розподілена потужність є переривчастою, оператор газотранспортної системи зобов’язується докласти максимальних зусиль для надання права користування визначеним обсягом потужності, якщо для цього є технічна можливість, але має право в будь-який час (із додержанням мінімального часу повідомлення про переривання) перервати надання послуги, якщо транспортування технічно неможливе.\n\n{Абзац третій пункту 4 глави 1 розілу XIX виключено на підставі Постанови Національної комісії, що здійснює державне регулювання у сферах енергетики та комунальних послуг № 1182 від 05.08.2025 }\n\nНова (збільшена) потужність надається оператором газотранспортної системи відповідно до положень розділу XX цього Кодексу.\n\n5. Процедура передачі потужності для точок входу/виходу на міждержавних з’єднаннях визначена главою 8 розділу IX цього Кодексу.\n\n{П ункт 5 глави 1 розілу XIX із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1182 від 05.08.2025 }\n\n6. Оператор газотранспортної системи оприлюднює на своєму вебсайті перелік відповідних точок міждержавного з’єднання, обсяг технічної та вільної потужності, іншу інформацію відповідно до глави 2 розділу XVIII цього Кодексу. Під час оприлюднення такої інформації оператор газотранспортної системи зазначає про точки входу/виходу, для яких відповідно до технічних можливостей або обмежень обсяг та вид потужності може відрізнятися в окремі періоди газового року.\n\nОператор газотранспортної системи щороку до 01 червня оприлюднює на власному вебсайті інформацію щодо точок міждержавного з'єднання, передбачену статтею 29 Регламенту (ЄС) 2017/460, англійською та українською мовами та публікує на платформі Європейської мережі операторів газотранспортних систем (ENTSOG) посилання на розміщену на власному вебсайті вказану інформацію.\n\nТака інформація повинна бути доступною для громадськості, безкоштовною та без будь-яких обмежень щодо використання, публікуватися в зручній для користувача формі чітким і легкодоступним способом на недискримінаційній основі та у відкритому машиночитаному форматі (електронний файл, який може бути завантажений).\n\nОператор газотранспортної системи публікує на платформі ENTSOG англійською мовою інформацію щодо точок міждержавного з'єднання, зокрема, найменування точок, напрямки потоків природного газу, найменування суміжних операторів газотранспортних систем, періоди розподілу потужності, час їх початку і кінця, види потужності (гарантована, переривчаста), тарифи на послуги транспортування природного газу (за 1 кВт·год на добу), розрахунок усіх витрат на транспортування на 1 ГВт·год/добу/рік.\n\nОператор газотранспортної системи оновлює інформацію, зазначену в цьому пункті, у разі зміни протягом регуляторного періоду тарифів на послуги транспортування природного газу щодо точок міждержавного з'єднання.\n\nНа період дії в Україні воєнного стану абзаци другий - п’ятий цього пункту не застосовуються.\n\n{Пункт 6 глави 1 розділу XIX в редакції Постанови Національної комісії, що здійснює державне регулювання у сферах енергетики та комунальних послуг № 385 від 22.02.2024 }\n\n7. Не менше ніж 20 % існуючої технічної потужності в кожній точці міждержавного з’єднання відкладається і пропонується в порядку, визначеному пунктом 8 цієї глави. У випадку якщо вільна потужність є меншою ніж 20 %, то відкладається вся вільна потужність, яка має бути запропонована для розподілу згідно з підпунктом 2 пункту 8 цієї глави, а решта відкладеної потужності має бути запропонована відповідно до підпункту 1 пункту 8 цієї глави.\n\n8. Будь-яка відкладена потужність згідно з пунктом 7 цієї глави має бути запропонована в такому порядку:\n\n1) не менше ніж 10 % технічної потужності в кожній точці міждержавного з’єднання пропонується не раніше ніж на аукціоні розподілу річної потужності на п’ятий газовий рік, що передує початку відповідного газового року; та\n\n2) не менше ніж 10 % технічної потужності в кожній точці міждержавного з’єднання пропонується не раніше ніж проводиться щорічний аукціон з розподілу квартальної потужності протягом газового року, що передує початку відповідного газового року.\n\n9. У випадку нової (збільшеної) потужності не менше ніж 10 % від нової (збільшеної) технічної потужності в кожній точці міждержавного з’єднання відкладається та пропонується не раніше ніж на щорічному аукціоні розподілу квартальної потужності, який проводиться протягом газового року, що передує початку відповідного газового року.\n\nПри визначенні чи зміні обсягу технічної потужності, зазначеного в підпунктах 1 і 2 пункту 8 цієї глави та абзаці першому цього пункту, оператор газотранспортної системи погоджує рішення щодо визначення чи зміни такого обсягу технічної потужності з Регулятором.\n\nПотужність фізичних точок входу/виходу на міждержавних з’єднаннях, яку в майбутньому планується збільшити, або потужність фізичних точок входу/виходу на міждержавних з’єднаннях, які планується створити в майбутньому, визначається оператором газотранспортної системи в рамках процесу нової (збільшеної) потужності відповідно до розділу XX цього Кодексу.\n\n10. Право користування потужністю надається оператором газотранспортної системи замовникам послуг транспортування на підставі договору транспортування природного газу.\n\nВ окремому додатку до договору транспортування природного газу зазначаються точки входу/виходу, обсяг розподіленої (договірної) потужності, вид потужності та період її користування.\n\n11. Реалізація права користування будь-яким видом потужності може бути обмежена оператором газотранспортної системи на період проведення планових ремонтних робіт у газотранспортній системі, виникнення аварій чи аварійних ситуацій та/або ліквідації їх наслідків, а також впровадження обмежень згідно з положеннями цього Кодексу та чинного законодавства.\n\n12. Аукціони розподілу потужностей на міждержавних з’єднаннях проводяться у строки, визначені в календарі аукціонів Європейської мережі операторів газотранспортних систем (календар ENTSOG). Календар аукціонів розподілу потужностей на міждержавних з’єднаннях розміщується на вебсайті оператора газотранспортної системи у триденний строк з дня публікації календаря ENTSOG Європейською мережею операторів газотранспортних систем (ENTSOG).\n\nУ разі відсутності відповідного строку, визначеного в календарі ENTSOG, аукціони розподілу річної, квартальної та місячної потужності проводяться відповідно до таких строків:\n\n1) початок аукціону розподілу річної потужності - перший понеділок липня відповідного року;\n\n2) початок аукціонів розподілу квартальної потужності:\n\nдля перших квартальних аукціонів (І-IV квартали) - перший понеділок серпня;\n\nдля других квартальних аукціонів (II-IV квартали) - перший понеділок листопада;\n\nдля третіх квартальних аукціонів (III-IV квартали) - перший понеділок лютого;\n\nдля четвертого квартального аукціону (IV квартал) - перший понеділок травня;\n\n3) початок аукціонів розподілу місячної потужності - третій понеділок місяця, що передує місяцю, для якого розподіляється потужність.\n\n13. Аукціон розподілу потужності проводиться на визначених оператором газотранспортної системи та погоджених Регулятором аукціонних платформах, про що оператор газотранспортної системи повідомляє на власному вебсайті.\n\nОператор газотранспортної системи на власному вебсайті публікує інструкції з порядку доступу та роботи аукціонних платформ українською та англійською мовами.\n\nДля розподілу об’єднаних потужностей міждержавного з’єднання оператор газотранспортної системи та відповідний суміжний оператор газотранспортної системи мають використовувати спільну аукціонну платформу. По кожній точці міждержавного з’єднання Договірних Сторін Енергетичного Співтовариства оператор газотранспортної системи має досягти згоди із суміжними операторами газотранспортних систем щодо використання спільних аукціонних платформ та укласти відповідні договори. Якщо оператори газотранспортних систем не оформили договірні відносини щодо використання спільної аукціонної платформи, то розподіл об’єднаних потужностей не проводиться.\n\n{Абзац третій пункту 13 глави 1 розділу XIX із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1182 від 05.08.2025 }\n\n14. Право на участь в аукціоні має будь-який замовник послуг транспортування, який дотримується вимог цього розділу та не має простроченої заборгованості перед оператором газотранспортної системи за раніше надані послуги.\n\n15. Для отримання статусу учасника аукціону замовник послуг транспортування зобов’язаний здійснити безкоштовну реєстрацію на аукціонній платформі відповідно до інструкції з порядку доступу та роботи аукціонної платформи.\n\n{Пункт 15 глави 1 розділу XIX в редакції Постанови Національної комісії, що здійснює державне регулювання у сферах енергетики та комунальних послуг № 1235 від 30.06.2020 }\n\n16. Учасникам аукціону може пропонуватися об'єднана потужність з урахуванням положень, визначених у главі 6 розділу XIX цього Кодексу.\n\n{ Пункт 16 глави 1 розділу XIX і з змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1182 від 05.08.2025 }\n\n17. Обсяг вільної потужності, яка розподіляється в рамках аукціону, визначається оператором газотранспортної системи відповідно до положень цього Кодексу.\n\nПовідомлення про проведення аукціону та величина потужності, яка розподіляється в рамках аукціону, публікуються на вебсайті оператора газотранспортної системи в мережі Інтернет та на вебсайті аукціонної платформи в мережі Інтернет за місяць для річної потужності, за два тижні для потужності І - IV/II - IV/III - IV/IV кварталів відповідного газового року, за тиждень до проведення аукціону для місячної потужності.\n\nІнформування учасників аукціону про величину потужності, яка розподіляється в рамках аукціону потужностей на добу наперед, здійснюється під час відкриття раунду аукціону.\n\nІнформування учасників аукціону про величину потужності, яка розподіляється в рамках аукціону потужностей протягом доби, здійснюється відразу після завершення аукціону потужностей на добу наперед.\n\n18. Оператор газотранспортної системи забезпечує:\n\nінформаційну підтримку всім учасникам аукціону щодо роботи з аукціонною платформою;\n\nскладання та оприлюднення графіків проведення аукціонів відповідно до вимог цього Кодексу;\n\nвизначення розмірів малого і великого цінових кроків;\n\nконфіденційність інформації про учасників аукціону;\n\n{Абзац п'ятий пункту 18 глави 1 розділу XIX із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1235 від 30.06.2020 }\n\nздійснення розподілу потужності за результатами аукціону.\n\n19. Оператор газотранспортної системи зобов’язаний забезпечити відповідність проведення аукціонів положенням цього розділу.\n\n20. Аукціони проводяться з 08:00 UTC (10:00 за київським часом) до 17:00 UTC (19:00 за київським часом) для зимового часу або з 07:00 UTC (10:00 за київським часом) до 16:00 UTC (19:00 за київським часом) для літнього часу, крім аукціонів розподілу потужності на добу наперед та аукціонів розподілу потужності протягом доби.\n\n21. Раунд аукціону розподілу потужності на добу наперед починається кожного дня о 15:30 UTC (17:30 за київським часом) для зимового часу або 14:30 UTC (17:30 за київським часом) для літнього часу. Подача, відкликання або зміна заявок на потужності на добу наперед повинні здійснюватися з 15:30 UTC до 16:00 UTC (з 17:30 до 18:00 за київським часом) для зимового часу або з 14:30 UTC до 15:00 UTC (з 17:30 до 18:00 за київським часом) для літнього часу.\n\n22. Перший раунд аукціону розподілу потужності протягом доби починається через годину після оприлюднення підсумків останнього аукціону з розподілу потужності на добу наперед (включаючи переривчасту, якщо вона пропонувалася).\n\nПерший раунд закривається о 01:30 UTC (03:30 за київським часом) для зимового часу або 00:30 UTC (03:30 за київським часом) для літнього часу до початку газової доби. Розподіл за успішними заявками набирає чинності з 05:00 UTC (07:00 за київським часом) для зимового часу або 4:00 UTC (07:00 за київським часом) для літнього часу у відповідну газову добу.\n\nОстанній раунд аукціону закривається о 00:30 UTC (02:30 за київським часом) для зимового часу або 23:30 UTC (02:30 за київським часом) для літнього часу відповідної газової доби. Кожен раунд аукціону відкривається на початку кожної години відповідної газової доби, при цьому тривалість кожного раунду аукціону складає 30 хвилин з моменту відкриття раунду. За умови, що заявки були прийняті, потужність повинна бути розподілена протягом 30 хвилин після закриття раунду.\n\nРозподіл за заявками, за якими укладені угоди, набирає чинності з 05:00 UTC (07:00 за київським часом) для зимового часу або 4:00 UTC (07:00 за київським часом) для літнього часу у відповідну газову добу.\n\n23. Для розподілу потужності на річні/квартальні/місячні періоди застосовується алгоритм зростаючого аукціону.\n\nДля розподілу потужності на добу наперед/протягом доби застосовується алгоритм єдиної ціни.\n\n24. Учасники аукціону мають право брати участь в одному або декількох аукціонах по кожній точці міждержавного з’єднання.\n\n25. Узагальнені результати аукціону (крім аукціону розподілу потужностей протягом доби) публікуються оператором газотранспортної системи не пізніше наступного робочого дня після закриття аукціону на своєму вебсайті.\n\nУзагальнені результати аукціону розподілу потужностей протягом доби публікуються оператором газотранспортної системи на своєму вебсайті до завершення доби, в якій проводилися аукціони.\n\nУ випадку пропозиції нової (збільшеної) потужності на аукціоні інформація про зобов’язання замовників послуг транспортування щодо розподіленої потужності, включаючи інформацію щодо настання умов для проведення повторного аукціону відповідно до пункту 3 глави 4 розділу XX цього Кодексу, має бути надана не пізніше ніж на наступний робочий день після закриття раунду аукціону одночасно для всіх учасників аукціону, що брали участь у відповідному аукціоні. Результати економічних тестів мають бути надані не пізніше 2 робочих днів після закриття раунду аукціону одночасно для всіх учасників аукціону, що брали участь у відповідному аукціоні.\n\n{Пу нкт 26 глави 1 розділу XIX виключено на підставі Постанови Національної комісії, що здійснює державне регулювання у сферах енергетики та комунальних послуг № 1235 від 30.06.2020 }\n\n26. Доступ до потужностей, розподілених у рамках аукціону, отримують учасники аукціону виключно за результатами проведеного аукціону, передбаченого цим розділом.\n\nОператор газотранспортної системи надає замовникам послуг транспортування, які беруть участь в аукціонах на добу наперед, можливість автоматично включити дійсні заявки, за якими не були укладені угоди, у наступний аукціон на потужності протягом доби.\n\n27. Учасник аукціону, який за результатами аукціону отримав доступ до розподілу потужності, зобов’язаний здійснити оплату аукціонної премії:\n\nдля аукціонів розподілу річної або квартальної потужності - у строк до 10 робочих днів після оголошення результатів аукціону;\n\nдля аукціонів розподілу місячної потужності або потужності на період однієї газової доби - у строк оплати вартості розподіленої потужності.\n\nРозмір аукціонної премії визначається як добуток обсягу потужності (до якої за результатами аукціону надано доступ) на кількість газових діб у періоді користування цією потужністю та аукціонної надбавки.\n\nУчасник аукціону, який за результатами аукціону отримав доступ до розподілу потужності, не має права відмовитися від розподілу такої потужності.\n\n{Пункт в редакції Постанови Національної комісії, що здійснює державне регулювання у сферах енергетики та комунальних послуг № 1235 від 30.06.2020 }\n\n28. Оператор газотранспортної системи зобов’язаний використовувати аукціонну премію виключно як джерело для компенсації витрат на оплату послуг адміністратора аукціонної платформи та/або фінансування плану розвитку газотранспортної системи.\n\n{Глава 1 розділу XIX в редакції Постанови Національної комісії, що здійснює державне регулювання у сферах енергетики та комунальних послуг № 370 від 11.02.2020 }\n\n2. Визначення обсягів потужностей, які пропонуються на аукціоні\n\n1. Обсяг вільної потужності, яка реалізується за допомогою аукціону, визначається оператором газотранспортної системи. У рамках аукціонів відповідно до пунктів 2-6 цієї глави вільна потужність може пропонуватися, у тому числі, як об’єднана потужність.\n\n2. Оператор газотранспортної системи пропонує на аукціоні розподілу потужності на річні періоди вільну потужність щонайменше на найближчі 5 років, але не більше ніж на найближчі 15 років.\n\nУ випадку коли пропонується нова (збільшена) потужність, рівні пропозиції можуть пропонуватися на аукціонах розподілу річної потужності на максимальний строк, який не може перевищувати 15 років після введення в експлуатацію такої потужності.\n\nПотужність, що пропонується на аукціоні розподілу потужності на річні періоди (Р), визначається за формулою\n\nде\n\nA\n\n-\n\nтехнічна потужність точок входу або виходу на міждержавних з'єднаннях;\n\nB\n\n-\n\nдля щорічних аукціонів з розподілу річної потужності, на яких пропонується потужність на наступні п’ять років, це обсяг технічної потужності (А), відкладений відповідно до пункту 8 глави 1 цього розділу; для щорічних аукціонів з розподілу річної потужності, на яких пропонується потужність на наступні газові роки, які слідують за першими п’ятьма роками, це обсяг технічної потужності (А), відкладений відповідно до пункту 8 глави 1 цього розділу;\n\nC\n\n-\n\nрозподілена (договірна) потужність у попередні періоди, скоригована на обсяг потужності, що повторно пропонується відповідно до діючих процедур врегулювання перевантажень;\n\nD\n\n-\n\nдодаткова потужність, яку було отримано за рахунок процедури, визначеної главою 2 розділу XV цього Кодексу;\n\nЕ\n\n-\n\nу разі наявності нова (збільшена) потужність для такого року, включена до відповідного рівня пропозиції;\n\nF\n\n-\n\nу разі наявності обсяг нової (збільшеної) потужності (Е), відкладеної відповідно до пункту 9 глави 1 цього розділу.\n\nАукціон розподілу річної потужності проводиться один раз на рік.\n\n3. Потужність, що пропонується на аукціоні розподілу потужності на квартальні періоди (К), визначається за формулою\n\nде\n\nA\n\n-\n\nтехнічна потужність фізичних точок входу або виходу на міждержавних з'єднаннях;\n\nC\n\n-\n\nрозподілена (договірна) потужність у попередні періоди, скоригована на обсяг потужності, що повторно пропонується відповідно до діючих процедур врегулювання перевантажень;\n\nD\n\n-\n\nдодаткова потужність, яку було отримано за рахунок процедури, визначеної главою 2 розділу XV цього Кодексу.\n\nЧотири аукціони розподілу квартальної потужності проводяться кожного газового року.\n\n4. Потужність, що пропонується на аукціоні на місячні періоди (М), визначається за формулою\n\nде\n\nA\n\n-\n\nтехнічна потужність фізичних точок входу або виходу на міждержавних з'єднаннях;\n\nC\n\n-\n\nрозподілена (договірна) потужність у попередні періоди, скоригована на обсяг потужності, що повторно пропонується відповідно до діючих процедур врегулювання перевантажень;\n\nD\n\n-\n\nдодаткова потужність, яку було отримано за рахунок процедури, визначеної главою 2 розділу XV цього Кодексу.\n\nАукціон розподілу місячної потужності проводиться раз на місяць.\n\n5. Потужність, яка пропонується на аукціоні розподілу потужності для потужності на добу наперед (Дн), визначається за формулою\n\nде\n\nA\n\n-\n\nтехнічна потужність точки входу/виходу на міждержавному з'єднанні;\n\nC\n\n-\n\nрозподілена (договірна) потужність у попередні періоди, скоригована на обсяг потужності, що повторно пропонується відповідно до діючих процедур врегулювання перевантажень;\n\nD\n\n-\n\nдодаткова потужність, яку було отримано за рахунок процедури, визначеної главою 2 розділу XV цього Кодексу.\n\nАукціон розподілу потужності на добу наперед проводиться один раз на добу.\n\n6. Потужність, яка пропонується на аукціоні розподілу потужності для потужності протягом газової доби (пД), визначається за формулою\n\nде\n\nA\n\n-\n\nтехнічна потужність точки входу/виходу на міждержавному з'єднанні;\n\nC\n\n-\n\nрозподілена (договірна) потужність у попередні періоди, скоригована на обсяг потужності, що повторно пропонується відповідно до діючих процедур врегулювання перевантажень;\n\nD\n\n-\n\nдодаткова потужність, яку було отримано за рахунок процедури, визначеної главою 2 розділу XV цього Кодексу.\n\nЗа наявності вільної потужності аукціон з розподілу потужності протягом доби проводиться щогодини протягом газової доби.\n\n{Глава 2 розділу XIX в редакції Постанови Національної комісії, що здійснює державне регулювання у сферах енергетики та комунальних послуг № 370 від 11.02.2020 }\n\n3. Алгоритм проведення зростаючого аукціону\n\n{Назва глави 3 розділу XIX із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 370 від 11.02.2020 }\n\n1. Під час проведення аукціонів на річні, квартальні і місячні періоди учасники подають ставки на розподіл потужності в кожному раунді аукціону.\n\n2. Перший раунд аукціону починається зі стартової ціни аукціону і триває протягом 3 годин. Наступні раунди тривають протягом 1 години. Перерва між раундами триває 1 годину.\n\n3. Ставка приймається до розгляду, якщо вона надається учасником аукціону і відповідає положенням цього розділу.\n\n4. Ставка учасника аукціону має містити:\n\n1) ідентифікаційні дані учасника аукціону (дані, які присвоюються учаснику аукціону адміністратором платформи при реєстрації);\n\n2) точку входу/виходу міждержавного з’єднання та напрям потоку, що стосується поданої ставки;\n\n3) період розподілу потужності та обсяг потужності на кожний ціновий крок, яку учасник аукціону хоче отримати відповідно до вимог цього розділу, але не більше ніж обсяг потужності, яка пропонується до розподілу на аукціоні;\n\n4) якщо на аукціоні пропонується нова (збільшена) потужність, обсяг потужності для відповідного рівня пропозиції.\n\n{Пункт 4 глави 3 розділу XIX в редакції Постанови Національної комісії, що здійснює державне регулювання у сферах енергетики та комунальних послуг № 370 від 11.02.2020 }\n\n5. Учасник аукціону зобов’язаний взяти участь в першому раунді аукціону.\n\n6. Оператор газотранспортної системи надає замовникам послуг транспортування можливість подавати ставку в автоматичному режимі на будь-який ціновий крок.\n\n{Главу 3 розділу XIX доповнено новим пунктом 6 згідно з Постановою Національної комісії, що здійснює державне регулювання у сферах енергетики та комунальних послуг № 370 від 11.02.2020 }\n\n7. Після закриття відповідного раунду аукціону жодні коригування, скасування чи зміни до дійсних ставок не приймаються. Усі дійсні ставки стають для замовника послуг транспортування зобов’язанням забронювати потужність на заявлений обсяг за оголошеною ціною за умови, що кінцева ціна аукціону є тією, що оголошена у відповідному раунді, крім випадку, передбаченого пунктом 18 цієї глави.\n\n{Главу 3 розділу XIX доповнено новим пунктом 7 згідно з Постановою Національної комісії, що здійснює державне регулювання у сферах енергетики та комунальних послуг № 370 від 11.02.2020 }\n\n8. Ставки можуть вільно подаватися, змінюватися та відкликатися під час раунду аукціону за умови, що всі заявки відповідають вимогам пунктів 9 цієї глави. Після закриття відповідного раунду аукціону зміни або скасування ставок не приймаються і ставки є обов'язковими для виконання учасниками аукціону.\n\n{Пункт 8 глави 3 розділу XIX із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 370 від 11.02.2020 }\n\n9 Ставка учасника аукціону на розподіл потужностей в будь-якому раунді аукціону з великим або малим ціновим кроком не повинна перевищувати ставку в попередньому раунді аукціону, крім випадків, передбачених пунктами 16 , 17 цієї глави.\n\n{Пункт 9 глави 3 розділу XIX із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 370 від 11.02.2020 }\n\n10. Розміри великого цінового кроку і малого цінового кроку публікуються разом з оголошенням про проведення аукціону. Малий ціновий крок має бути кратним великому ціновому кроку.\n\n11. Якщо в першому раунді аукціону сумарний обсяг потужностей, поданих учасниками аукціону, менший або дорівнює потужностям, які пропонуються на аукціоні, аукціон закривається.\n\n12. Якщо в першому або наступному раунді аукціону сума ставок учасників аукціону перевищує обсяги потужності, які пропонуються на аукціоні, проводиться наступний раунд аукціону з ціною, яка дорівнює сумі ціни попереднього раунду і великого цінового кроку.\n\n13. Якщо в другому або наступному раунді аукціону сума ставок учасників аукціону дорівнює обсягам потужностей, які пропонуються на аукціоні, аукціон закривається.\n\n14. Якщо в раунді з великим ціновим кроком сума ставок учасників аукціону менша від обсягів потужностей, які пропонуються на аукціоні, проводиться наступний раунд аукціону з переходом на малий ціновий крок. Ціна в цьому раунді визначається як сума малого цінового кроку та ціни в раунді, який передував раунду, в якому відбувся перехід на малий ціновий крок. Наступні раунди аукціону з малим ціновим кроком проводяться, поки сума ставок учасників аукціону на потужності буде меншою або дорівнюватиме потужностям, які пропонуються на аукціоні.\n\n{Пункт 14 глави 3 розділу XIX із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 370 від 11.02.2020 }\n\n15. Якщо учасник аукціону брав участь у раунді аукціону, в якому відбувся перехід на малий ціновий крок, то цей учасник аукціону має право брати участь в раундах аукціону з малим ціновим кроком.\n\n{Пункт 15 глави 3 розділу XIX із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 370 від 11.02.2020 }\n\n16. Обсяг потужностей, визначених у ставці учасника аукціону в будь-якому раунді аукціону з малим ціновим кроком, повинен дорівнювати або бути меншим за обсяг, визначений у ставці в раунді, який передував раунду, в якому відбувся перехід на малий ціновий крок. Обсяг потужності, визначеної у ставці учасника аукціону, у будь-якому раунді аукціонів з малим ціновим кроком повинен дорівнювати або бути меншим за обсяг, визначений у ставці попереднього раунду з малим ціновим кроком.\n\n{Пункт 16 глави 3 розділу XIX в редакції Постанови Національної комісії, що здійснює державне регулювання у сферах енергетики та комунальних послуг № 370 від 11.02.2020 }\n\n17. Обсяг потужностей, визначених у ставці учасника аукціону, в будь-якому раунді аукціонів з малим ціновим кроком повинен дорівнювати або бути більшим за обсяг, визначений в ставці цього учасника аукціону, в раунді, в якому відбувся перехід на малий ціновий крок.\n\n18. Якщо в останньому раунді з малим ціновим кроком, який передує переходу до раунду аукціону з великим ціновим кроком, в якому відбувся перехід на малий ціновий крок, сумарний обсяг ставок перевищує запропоновані на аукціоні потужності, то аукціон закривається. У цьому випадку остаточними є ставка і ціна в останньому раунді аукціону з великим ціновим кроком, в якому відбувся перехід на малий ціновий крок.\n\n19. Після кожного раунду аукціонів сума всіх ставок учасників аукціону публікується протягом години на аукціонній платформі.\n\n20. Ціна, оголошена для останнього раунду аукціону, є ціною аукціону, крім випадків, передбачених пунктом 18 цієї глави.\n\n{Пункт 20 глави 3 розділу XIX із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 370 від 11.02.2020 }\n\n{Пункт 21 глави 3 розділу XIX виключено на підставі Постанови Національної комісії, що здійснює державне регулювання у сферах енергетики та комунальних послуг № 370 від 11.02.2020 }\n\n21. Якщо аукціон не завершився до початку наступного аукціону з розподілу потужностей на аналогічний період (згідно з календарем аукціону), то перший аукціон закривається, а потужність не розподіляється. Зазначена потужність розподіляється на наступному відповідному аукціоні.\n\n22. Якщо на аукціоні пропонується нова (збільшена) потужність, то при її розподілі враховуються результати економічного тесту відповідно до глави 6 цього розділу.\n\n{Главу 3 розділу XIX доповнено новим пунктом 22 згідно з Постановою Національної комісії, що здійснює державне регулювання у сферах енергетики та комунальних послуг № 370 від 11.02.2020 }\n\n23. Після завершення аукціону кінцевий результат аукціону, включаючи сумарний обсяг розподіленої потужності і кінцеву ціну, оприлюднюється. Замовникам послуг транспортування, яким було розподілено потужність на аукціоні, повідомляється обсяг розподіленої потужності. Індивідуальна інформація окремого замовника послуг транспортування про результати акуціону повідомляється виключно такому замовнику не пізніше ніж на наступний робочий день. Така інформація надається одночасно всім учасникам аукціону шляхом направлення через інформаційну платформу додатка до договору транспортування природного газу з накладеним електронним підписом уповноваженої особи та/або електронної печатки оператора газотранспортної системи, де зазначається розмір розподіленої потужності замовника послуг транспортування. Не пізніше ніж на наступний день з дня направлення оператором газотранспортної системи додатка до договору транспортування природного газу із зазначенням розміру розподіленої потужності замовник послуг транспортування повертає таку заявку на розподіл потужності на інформаційній платформі з накладенням електронного підпису уповноваженої особи та/або електронної печатки. Замовник-нерезидент має право повернути підписану нову заяву на розподіл потужності у паперовій формі із попереднім направленням відповідних сканованих копій через інформаційну платформу.\n\n{Абзац перший пункту 23 глави 3 розділу XIX із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1182 від 05.08.2025 }\n\nЯкщо було розподілено нову (збільшену) потужність, цей пункт застосовується лише до результатів аукціону щодо рівня пропозиції з найбільшим обсягом потужності, який було визначено за результатами позитивного економічного тесту.\n\n{Главу 3 розділу XIX доповнено новим пунктом 23 згідно з Постановою Національної комісії, що здійснює державне регулювання у сферах енергетики та комунальних послуг № 370 від 11.02.2020 }\n\n4. Алгоритм проведення аукціону за єдиною ціною\n\n1. Аукціон за єдиною ціною проводиться в один раунд, протягом якого учасник аукціону має право подати до 10 ставок, які не пов’язані між собою та розглядаються окремо одна від одної.\n\n2. Оператор газотранспортної системи встановлює рейтинг усіх ставок відповідно до їх заявленої ціни, найвища ціна займає перше місце. У першу чергу потужність надається учаснику аукціону з найвищим рейтингом ціни. Обсяг запропонованої на аукціоні потужності зменшується на обсяг потужності, наданої учаснику аукціону з найвищим рейтингом ціни, після чого процес повторюється для учасника аукціону, який зайняв наступне місце в рейтингу.\n\n3. Ставка учасника аукціону має містити:\n\n1) ідентифікаційні дані учасника аукціону (дані, які присвоюються учаснику аукціону адміністратором платформи при реєстрації);\n\n2) точку входу/виходу міждержавного з’єднання та напрям потоку, що стосується поданої ставки;\n\n3) період розподілу потужності та обсяг, що має бути рівним або меншим ніж обсяг потужності, запропонований на відповідному аукціоні;\n\n4) мінімальний обсяг потужності для відповідного періоду розподілу потужності, який учасник аукціону бажає отримати у випадку, якщо учаснику аукціону не розподіляється потужність, заявлена відповідно до підпункту 3 цього пункту;\n\n5) ціну, яка не повинна бути меншою стартової ціни, що застосовується для відповідного періоду розподілу потужності, яку учасник аукціону готовий заплатити. Ціна, менша стартової ціни, не приймається.\n\n4. Оператор газотранспортної системи упорядковує всі ставки щодо кожного відповідного періоду розподілу потужності відповідно до їх заявленої ціни, найвища ціна займає перше місце.\n\n5. Усі інші ставки на час закриття раунду вважаються обов’язковими до виконання для тих учасників аукціону, яким було розподілено принаймні мінімальний обсяг потужностей, зазначений у ставці відповідно до підпункту 4 пункту 3 цієї глави.\n\n6. При оцінці ставок відповідно до пункту 4 цієї глави потужність повинна бути розподілена між учасниками аукціону залежно від рейтингу їх ціни. Після розподілу потужності згідно з рейтингом ціни, зазначеної у ставках, потужність, яка залишилась нерозподіленою, розподілу не підлягає.\n\n7. У випадку якщо обсяг потужності за ставкою учасника аукціону перевищує нерозподілену потужність, що залишилася (після розподілу потужності учасникам аукціону, що робили більші ставки), такому учаснику аукціону буде розподілена потужність, що дорівнює нерозподіленій потужності, що залишилася.\n\n8. У випадку якщо у двох або більше ставках вказується однакова ціна, а обсяг потужності, на яку подані ставки, перевищує обсяг нерозподіленої потужності, що залишилася, такий обсяг нерозподіленої потужності розподіляється пропорційно обсягам, вказаним у кожній такій ставці.\n\n9. У випадку якщо обсяг у ставці, який повинен бути розподілений відповідно до пунктів 6 , 7 або 8 цієї глави, менше ніж мінімальний обсяг потужності, визначений у ставці відповідно до підпункту 4 пункту 3 цієї глави, ставка не задовольняється, а розподіл потужності здійснюється за ціною наступної ставки відповідно до пункту 6 цієї глави або у випадку однакових цін, визначених у ставках, розподіл повинен бути здійснений між учасниками аукціону відповідно до пункту 8 цієї глави.\n\n10. Коли обсяг, що має бути розподілений за ставками відповідно до пунктів 6 , 7 , 8 або 9 цієї глави, дорівнює нулю, потужність для таких заявок не розподіляється. Такі ставки не задовольняються.\n\n11. Кінцева ціна визначається як найнижча ціна ставки, що була задоволена, якщо обсяг потужності за поданими ставками перевищує обсяг запропонованої потужності за стартовою ціною. У всіх інших випадках кінцева ціна повинна дорівнювати стартовій ціні.\n\n12. Після завершення аукціону кінцевий результат аукціону, включаючи сумарний обсяг розподіленої потужності і кінцеву ціну, оприлюднюється. Замовникам послуг транспортування, яким було розподілено потужність на аукціоні, повідомляється обсяг розподіленої потужності. Індивідуальна інформація окремого замовника послуг транспортування про результати аукціону повідомляється виключно такому замовнику не пізніше ніж через 30 хвилин після завершення аукціону. Така інформація надається одночасно всім учасникам аукціону.\n\n{Розділ XIX доповнено новою главою 4 згідно з Постановою Національної комісії, що здійснює державне регулювання у сферах енергетики та комунальних послуг № 370 від 11.02.2020 }\n\n5. Розподіл переривчастої потужності\n\n1. Оператор газотранспортної системи розподіляє переривчасту потужність на період більший ніж на добу наперед лише в тому разі, якщо відповідна місячна, квартальна або річна гарантована потужність була розподілена на аукціоні із премією або повністю розподілена, або не пропонувалася до розподілу.\n\n2. Оператор газотранспортної системи пропонує переривчасту потужність на період на добу наперед в обох напрямах в точці міждержавного з’єднання, де відповідна гарантована потужність була розподілена на добу наперед або не була запропонована до розподілу. У тому разі якщо в точці міждержавного з’єднання гарантована потужність пропонується лише в одному напрямі, оператор газотранспортної системи пропонує переривчасту потужність щонайменше на період на добу наперед у зворотному напрямі.\n\n3. Якщо пропонується переривчаста потужність, це не повинно зменшувати обсяг пропонованої до розподілу гарантованої потужності. Забороняється зменшувати обсяг гарантованої потужності, який пропонується до розподілу, для того, щоб збільшити обсяг пропонованої до розподілу переривчастої потужності.\n\n4. Переривчаста потужність розподіляється на аукціоні, за винятком переривчастої потужності на період протягом доби.\n\n5. Переривчаста потужність на період протягом газової доби розподіляється шляхом подачі реномінації/номінації, яка перевищує розподілену потужність.\n\n6. Переривчаста потужність на період протягом доби розподіляється, якщо гарантована потужність (технічна потужність або додаткова потужність) повністю розподілена.\n\n7. Якщо аукціони проводяться для переривчастої потужності на період довший ніж на період протягом доби, оператор газотранспортної системи повинен, якщо відповідна інформація наявна, оприлюднювати обсяги переривчастої потужності, що пропонується до розподілу, до початку аукціону.\n\n8. Якщо пропонується переривчаста потужність до розподілу, то така потужність повинна бути розподілена на окремому аукціоні після того, як була розподілена гарантована потужність на такий самий період, на який розподіляється переривчаста потужність, але до проведення аукціону розподілу гарантованої потужності на коротший період, за винятком переривчастої потужності на період протягом газової доби.\n\n9. Якщо пропонується для розподілу переривчаста потужність, аукціони розподілу переривчастої потужності проводяться за такою ж процедурою, що й аукціони розподілу гарантованої потужності. Точні дати аукціонів розподілу переривчастої потужності, крім аукціонів розподілу переривчастої потужності на період протягом доби, мають бути зазначені в календарі аукціонів. Оператор газотранспортної системи повідомляє розмір переривчастої потужності на періоди інші ніж періоди на добу наперед та протягом доби, який розподілятиметься на аукціонах, за тиждень до початку відповідних аукціонів.\n\nУ випадку якщо аукціон розподілу гарантованої потужності не завершився у запланований день початку аукціону розподілу переривчастої потужності, то аукціон розподілу переривчастої потужності розпочинається не пізніше наступного робочого дня після завершення відповідних аукціонів гарантованої потужності. У такому випадку про будь-яку зміну пропонованих до розподілу потужностей повідомляють щонайменше за 12 годин до початку відповідного аукціону розподілу переривчастої потужності.\n\n10. Оператор газотранспортної системи повідомляє суміжного оператора газотранспортної системи у відповідній точці міждержавного з’єднання про початок переривання. У разі отримання від суміжного оператора газотранспортної системи повідомлень щодо початку переривання оператор газотранспортної системи протягом 45 хвилин повідомляє про це всіх замовників послуг транспортування, яким розподілено потужність у точці, де буде переривання.\n\n11. Якщо загальна кількість номінацій перевищує об'єм газу, який може бути протранспортовано у відповідній точці міждержавного з’єднання, оператор газотранспортної системи надає доступ до переривчастої потужності замовникам послуг транспортування в черговості надання доступу до такої потужності.\n\nУ випадку якщо дві або більше номінацій мають однакову черговість переривання і одночасне їх виконання є неможливим, застосовується пропорційне скорочення таких номінацій.\n\nОператор газотранспортної системи може розробити разом із суміжними операторами газотранспортних систем спільну процедуру переривань у відповідній(-их) точці(-ах) міждержавного з’єднання відповідно до цього пункту.\n\n12. Причинами для переривання можуть бути якість газу, тиск, температура, виконання договорів, за якими була розподілена гарантована потужність, технічне обслуговування, спеціальні обов’язки, передбачені законодавством, та управління потужністю у зв’язку з процедурами врегулювання перевантажень.\n\n{Розділ XIX доповнено новою главою 5 згідно з Постановою Національної комісії, що здійснює державне регулювання у сферах енергетики та комунальних послуг № 370 від 11.02.2020 }\n\n6. Об’єднана потужність\n\n1. Оператор газотранспортної системи спільно з суміжним оператором газотранспортної системи пропонує об’єднану потужність замовникам послуг транспортування на таких умовах:\n\nрозмір вільної гарантованої та нової (збільшеної) потужності визначається на рівні, який є максимально доступним з обох сторін однієї точки міждержавного з’єднання двох суміжних газотранспортних систем;\n\nоб’єднана потужність розподіляється на аукціонних платформах, визначених главою 1 цього розділу, відповідно до цього розділу;\n\nоб’єднана потужність розподіляється на аукціоні розподілу потужності, який проводиться спільно з суміжним оператором газотранспортної системи відповідної точки міждержавного з’єднання;\n\nзамовники послуг транспортування дотримуються умов договору транспортування, укладеного з оператором газотранспортної системи, та договору транспортування, укладеного з суміжним оператором газотранспортної системи.\n\n{Главу 6 розділу XIX доповнено новим пунктом 1 згідно з Постановою Національної комісії, що здійснює державне регулювання у сферах енергетики та комунальних послуг № 1182 від 05.08.2025 }\n\n2. У разі якщо з однієї сторони точки міждержавного з’єднання України є більше вільної гарантованої потужності ніж з іншої сторони точки міждержавного з’єднання сусідньої країни, для будь-якого періоду, на який розподіляється потужність, оператор газотранспортної системи у випадку наявності у нього більшого обсягу вільної гарантованої потужності може запропонувати такий обсяг потужності замовникам послуг транспортування як необ’єднану потужність згідно з календарем аукціону та такими правилами:\n\n1) якщо є укладений окремий договір транспортування природного газу з іншої сторони точки міждержавного з’єднання, потужність може бути запропонована як необ’єднана потужність, що не перевищує обсягів та строку укладеного договору транспортування природного газу з іншої сторони точки міждержавного з’єднання;\n\n2) якщо така додаткова потужність не підпадає під дію підпункту 1 цього пункту, вона може бути запропонована максимально на період один рік.\n\n3. Оператор газотранспортної системи повинен співпрацювати з суміжними операторами газотранспортних систем для того, щоб визначити спільну процедуру подачі та підтвердження номінації для об’єднаної потужності, а також надати можливість замовникам послуг транспортування подавати єдину номінацію для об’єднаної потужності.\n\n4. Якщо дві або більше точок міждержавного з’єднання з’єднують сусідню газотранспортну систему, оператор газотранспортної системи, співпрацюючи із суміжним оператором газотранспортної системи, пропонує вільну потужність у точках міждержавного з’єднання в одній віртуальній точці міждержавного з’єднання. Віртуальна точка міждержавного з’єднання утворюється, якщо виконуються такі умови:\n\n1) загальна технічна потужність у віртуальній точці міждержавного з’єднання повинна бути рівною або вищою за суму технічної потужності на кожній з точок міждержавного з’єднання, що входитимуть до віртуальної точки міждержавного з'єднання;\n\n2) це сприятиме економічному та ефективному використанню системи з дотриманням вимог статті 34 Закону України «Про ринок природного газу».\n\nОператор газотранспортної системи має розпочати необхідний аналіз і впровадити функціонуючі віртуальні точки міждержавного з'єднання не пізніше 01 листопада 2021 року.\n\n5. З метою забезпечення максимального рівня технічної потужності, яка пропонується як об’єднана, оператор газотранспортної системи з урахуванням безпеки, цілісності та ефективного функціонування газотранспортної системи, співпрацюючи з оператором суміжної газотранспортної системи, вживає заходів щодо спільної оптимізації технічної потужності, що не повинно негативно впливати на розмір потужності в інших точках входу/виходу, яка пропонується для розподілу. Такі заходи, у тому числі передбачають:\n\nздійснення поглибленого аналізу технічної потужності, враховуючи будь-які розбіжності з обох сторін точки міждержавного з’єднання;\n\nрозроблення спільної методології розрахунку розміру вільної потужності та додаткової потужності, визначеної пунктом 1 глави 2 розділу XV цього Кодексу, з урахуванням ситуацій, коли існує конкуренція між потужністю точок міждержавного з’єднання та точок виходу до газосховищ чи групи газосховищ;\n\nврахування планових інвестиційних заходів, визначених десятирічним планом розвитку;\n\nврахування інформації щодо очікуваних обсягів транспортування для замовників послуг транспортування.\n\nПри здійсненні заходів з оптимізації потужності у точці міждержавного з’єднання, де пропонується об’єднана потужність, оператор газотранспортної системи повинен проводити консультації з операторами інших газотранспортних систем, на діяльність яких впливає зміна обсягу потужності точки міждержавного з’єднання.\n\nСпільно з оператором суміжної газотранспортної системи, де пропонується об’єднана потужність, оператор газотранспортної системи повинен здійснити оцінку та узгодити однакові значення, у тому числі, але не виключно, таких параметрів:\n\nпараметри тиску;\n\nтеплота згоряння;\n\nусі відповідні сценарії попиту і пропозиції, включаючи інформацію щодо нормальних кліматичних умов та показників газотранспортної системи у випадку надзвичайних ситуацій.\n\n{Главу 6 розділу XIX доповнено новим пунктом згідно з Постановою Національної комісії, що здійснює державне регулювання у сферах енергетики та комунальних послуг № 1182 від 05.08.2025 }\n\n6. Замовники послуг транспортування, яким було розподілено необ’єднану потужність у точці входу до газотранспортної системи України, повинні вживати заходів для досягнення домовленості з іншими замовниками послуг транспортування, яким було розподілено необ’єднану потужність у точці виходу з газотранспортної системи Договірної Сторони Енергетичного Співтовариства, шляхом укладення відповідного договору про об’єднання потужності, з урахуванням пункту 1 цієї глави.\n\nЗамовники послуг транспортування, яким було розподілено необ’єднану потужність у точці виходу з газотранспортної системи України, повинні вживати заходів для досягнення домовленості з іншими замовниками послуг транспортування, яким було розподілено необ’єднану потужність у точці входу до газотранспортної системи Договірної Сторони Енергетичного Співтовариства, шляхом укладення відповідного договору про об’єднання потужності, з урахуванням пункту 1 цієї глави.\n\nОператор газотранспортної системи може брати участь в обговореннях замовників послуг транспортування з питань укладення договору про об’єднання потужності, визначеного цим пунктом, за згодою таких замовників.\n\nНе пізніше ніж на наступний робочий день після укладення договору про об’єднання потужності, визначеного цим пунктом, замовник послуг транспортування зобов’язаний повідомити оператора газотранспортної системи про укладення такого договору. Оператор газотранспортної системи повідомляє Регулятора про укладення замовником послуг транспортування договору про об’єднання потужності, визначеного цим пунктом, протягом десяти робочих днів з дня інформування оператора газотранспортної системи таким замовником.\n\nЯкщо в результаті укладеного договору про об’єднання потужності виникає необхідність передачі потужності у точці входу/виходу до/з газотранспортної системи України від одного замовника послуг транспортування іншому, оператор газотранспортної системи зобов’язаний забезпечити передачу такої потужності іншому замовнику послуг транспортування в рамках укладеного з ним договору транспортування природного газу. При цьому потужність, визначена в договорі про об’єднання потужності, вважається об’єднаною з дня передачі розподіленої потужності іншому замовнику послуг транспортування в рамках договору транспортування природного газу.\n\nСтрок дії договору про об’єднання потужності не може перевищувати період, на який було розподілено відповідну потужність.\n\n{Главу 6 розділу XIX доповнено новим пунктом згідно з Постановою Національної комісії, що здійснює державне регулювання у сферах енергетики та комунальних послуг № 1182 від 05.08.2025 }\n\n7. Якщо замовнику послуг транспортування було розподілено потужність у точці входу/виходу на міждержавному з’єднанні газотранспортної системи України та не розподілено таку потужність з іншого боку міждержавного з’єднання у зв’язку з її дефіцитом, оператор газотранспортної системи пропонує замовнику послуг транспортування послугу перетворення необ’єднаної потужності в об’єднану потужність на таких умовах:\n\nнеобхідний розмір об’єднаної потужності на відповідний період було розподілено замовнику послуг транспортування на аукціоні розподілу об’єднаної потужності відповідно до цього розділу;\n\nнеоб’єднану потужність було розподілено на гарантованій основі на річний та/або квартальний, та/або місячний періоди;\n\nзамовник послуг транспортування оплачує оператору газотранспортної системи розмір аукціонної премії, якщо вона була утворена на аукціоні розподілу об’єднаної потужності, та повторно не оплачує вартість потужності, яку було раніше розподілено як необ’єднану;\n\nпослуга з перетворення необ’єднаної потужності в об’єднану потужність надається на безоплатній основі.\n\nДля отримання послуги з перетворення необ’єднаної потужності в об’єднану потужність замовник послуг транспортування протягом трьох робочих днів після завершення аукціону розподілу об’єднаної потужності подає оператору газотранспортної системи через інформаційну платформу заяву на отримання послуги перетворення необ’єднаної потужності в об’єднану потужність. Форма заяви про отримання послуги перетворення необ’єднаної потужності в об’єднану потужність встановлюється оператором газотранспортної системи, публікується на його вебсайті та повинна містити, у тому числі, але не виключно, таку інформацію:\n\nномер аукціону розподілу об’єднаної потужності;\n\nназву точки міждержавного з’єднання;\n\nнапрямок потоку природного газу;\n\nрозмір та період необ’єднаної потужності, яку потрібно перетворити в об’єднану потужність.\n\nЗа умови дотримання замовником послуг транспортування вимог цього пункту оператор газотранспортної системи не пізніше ніж через три робочі дні з дня отримання від замовника послуг транспортування заяви про отримання послуги перетворення необ’єднаної потужності в об’єднану потужність повідомляє замовника послуг транспортування про надання такої послуги через інформаційну платформу.\n\nОператор газотранспортної системи при наданні послуги з перетворення необ’єднаної потужності в об’єднану потужність використовує моделі перетворення, розроблені ENTSOG, та щорічно до 01 березня повідомляє Регулятора про результати надання такої послуги.\n\n{Главу 6 розділу XIX доповнено новим пунктом згідно з Постановою Національної комісії, що здійснює державне регулювання у сферах енергетики та комунальних послуг № 1182 від 05.08.2025 }\n\n{Розділ XIX доповнено новою главою 6 згідно з Постановою Національної комісії, що здійснює державне регулювання у сферах енергетики та комунальних послуг № 370 від 11.02.2020 }\n\n{Кодекс доповнено новим розділом XIX згідно з Постановою Національної комісії, що здійснює державне регулювання у сферах енергетики та комунальних послуг № 304 від 10.03.2016 }\n\nXX. ПРОЦЕДУРА НОВОЇ (ЗБІЛЬШЕНОЇ) ПОТУЖНОСТІ НА МІЖДЕРЖАВНИХ З’ЄДНАННЯХ\n\n1. Оцінка ринкового попиту\n\n1. Одразу після початку аукціону розподілу річної потужності кожного непарного року оператор газотранспортної системи співпрацює з відповідним(-и) суміжним(-и) оператором(-ами) газотранспортної(-их) системи(-м) іншої(-их) країни(-н) у процесі здійснення оцінки ринкового попиту щодо збільшення потужності та проведення технічних досліджень проєктів нової (збільшеної) потужності для точок міждержавного з’єднання. Перша оцінка ринкового попиту має бути здійснена у 2021 році.\n\n2. Не пізніше ніж через 8 тижнів після початку аукціону річної потужності оператор газотранспортної системи розробляє спільний звіт з оцінки ринкового попиту для всіх точок міждержавного з’єднання разом із суміжними операторами газотранспортної системи. У звіті з оцінки ринкового попиту визначається розмір потенційного попиту на нову (збільшену) потужність замовників послуг транспортування та зазначається, чи було розпочато проєкт нової (збільшеної) потужності.\n\nЗвіт з оцінки ринкового попиту оприлюднюється українською та англійською мовами на вебсайті оператора газотранспортної системи не пізніше ніж через 16 тижнів після початку аукціону річної потужності.\n\nОператор газотранспортної системи формує звіт з оцінки ринкового попиту на основі стандартного шаблону, розробленого Європейською мережею операторів газотранспортних систем (ENTSOG).\n\n3. Якщо серед замовників послуг транспортування існує попит на нову (збільшену) потужність, не пізніше ніж через 8 тижнів після початку аукціону з розподілу річної потужності в парних роках оператор газотранспортної системи разом із суміжним оператором газотранспортної системи може вирішити провести оцінку ринкового попиту також у парному році за таких умов:\n\n1) процес, визначений главами 1-5 цього розділу, може бути завершений до початку наступної оцінки ринкового попиту згідно з пунктом 1 цієї глави;\n\n2) це не призведе до зміни календаря аукціону.\n\n4. Під час проведення оцінки ринкового попиту оператор газотранспортної системи розглядає незобов’язуючі заявки на нову (збільшену) потужність, подані замовниками послуг транспортування не пізніше ніж через 8 тижнів після початку аукціону річної потужності.\n\n5. Оператор газотранспортної системи може розглянути незобов’язуючі заявки на нову (збільшену) потужність, подані після терміну, визначеного пунктом 4 цієї глави, у поточній оцінці ринкового попиту або розглянути їх під час наступної оцінки ринкового попиту.\n\n6. Незобов’язуюча заявка на нову (збільшену) потужність повинна включати як мінімум таку інформацію:\n\nміждержавне з’єднання та напрям потоку;\n\nгазовий рік (роки);\n\nрозмір потужності, яку потрібно збільшити або побудувати;\n\nінформація щодо подання незобов’язуючих заявок на нову (збільшену) потужність іншим операторам газотранспортних систем.\n\n7. Замовники послуг транспортування зазначають, чи їх незобов’язуючі заявки на нову (збільшену) потужність є умовними стосовно пункту 6 цієї глави.\n\n8. Оператор газотранспортної системи надає відповідь на незобов’язуючу заявку на нову (збільшену) потужність протягом 16 тижнів після початку аукціонів з розподілу річної потужності або протягом 8 тижнів після отримання таких заявок відповідно до пункту 5 цієї глави. Відповідь має містити щонайменше таку інформацію:\n\n1) можливість оператора газотранспортної системи розглянути незобов’язуючу заявку на нову (збільшену) потужність протягом процесу оцінки ринкового попиту, який триває в теперішній момент; або\n\n2) достатність потужності в незобов’язуючій заявці на нову (збільшену) потужність, яка була подана згідно з пунктом 5 цієї глави, для того, щоб розглянути питання про початок процедури відповідно до пункту 3 цієї глави; або\n\n3) у якому звіті з оцінки ринкового попиту, визначеного абзацом другим пункту 2 цієї глави, така незобов’язуюча заявка на нову (збільшену) потужність буде оцінюватися, якщо вона не підпадає під дію підпунктів 1 або 2 цього пункту.\n\n9. Оператор газотранспортної системи може стягувати плату, погоджену Регулятором, за розгляд незобов’язуючої заявки на нову (збільшену) потужність, яка має відображати адміністративні витрати, понесені оператором газотранспортної системи, пов’язані з таким розглядом. Інформація щодо плати за незобов’язуючі заявки на нову (збільшену) потужність оприлюднюється на вебсайті оператора газотранспортної системи. Плата підлягає відшкодуванню відповідному замовнику послуг транспортування, якщо економічний тест є позитивним принаймні на один рівень пропозиції, що включає нову (збільшену) потужність у відповідній точці міждержавного з’єднання.\n\n10. Звіт з оцінки ринкового попиту повинен ураховувати такі критерії одночасно:\n\n1) визначення у плані розвитку газотранспортної системи на наступні 10 років, де це можливо, дефіциту фізичної потужності, якщо певний регіон недостатньо забезпечений природним газом під час можливих обґрунтованих пікових навантажень, і чи може нова (збільшена) потужність у точці міждержавного з'єднання, яка пропонується, задовольнити зазначений дефіцит потужності;\n\n2) наявність вільної річної об’єднаної потужності на аукціоні розподілу річної потужності, у якому нова (збільшена) потужність могла бути запропонована вперше та протягом трьох наступних років;\n\n3) подання замовниками послуг транспортування незобов’язуючих заявок на нову (збільшену) потужність протягом тривалої кількості років та відсутність усіх інших економічно ефективних засобів для збільшення існуючої потужності.\n\n11. Звіт з оцінки ринкового попиту має включати принаймні таку інформацію:\n\n1) висновок щодо того, чи слід ініціювати проєкт нової (збільшеної) потужності;\n\n2) узагальнення незобов’язуючих заявок на нову (збільшену) потужність, які отримані не пізніше ніж через 8 тижнів після початку аукціону розподілу річної потужності в рік оприлюднення відповідного звіту з оцінки попиту;\n\n3) узагальнення незобов’язуючих заявок на нову (збільшену) потужність, поданих після строку, зазначеного в пункті 4 цієї глави, під час попередньої процедури нової (збільшеної) потужності у випадку, якщо ці заявки не були розглянуті під час попередньої оцінки попиту;\n\n4) узагальнення незобов’язуючих заявок на нову (збільшену) потужність, поданих відповідно до пункту 5 цієї глави, якщо оператор газотранспортної системи прийняв рішення розглянути їх у цій оцінці ринкового попиту;\n\n5) оцінка очікуваних розміру, напряму та тривалості попиту на нову (збільшену) потужність у точці міждержавного з’єднання з кожною суміжною системою;\n\n6) висновок про те, чи будуть проводитись технічні дослідження для проєктів нової (збільшеної) потужності, зазначаючи точки міждержавного з’єднання та очікуваний рівень попиту на нову (збільшену) потужність;\n\n7) попередні строки для проєкту нової (збільшеної) потужності, технічних досліджень та консультацій;\n\n8) висновок про те, які платежі будуть запроваджені для виконання оператором газотранспортної системи вимог пункту 10 цієї глави;\n\n9) типи та, за наявності, сукупний розмір умовних незобов’язуючих заявок на нову (збільшену) потужність згідно з пунктом 7 цієї глави;\n\n10) як оператор газотранспортної системи намагається виконати вимоги пункту 2 глави 2 розділу XIX цього Кодексу щодо обмежень кількості років, що пропонуються на аукціонах розподілу річної потужності під час процедури нової (збільшеної) потужності.\n\n2. Етап проєктування\n\n1. Якщо за результатами звіту з оцінки ринкового попиту визначено, що існує попит на проєкти нової (збільшеної) потужності, то наступного дня після опублікування цього звіту починається етап проєктування.\n\n2. Для розробки проєктів нової (збільшеної) потужності та рівнів пропозиції, узгоджених із суміжними операторами газотранспортних систем, оператор газотранспортної системи проводить технічні дослідження проєктів нової (збільшеної) потужності, ураховуючи технічну можливість та звіти про оцінку ринкового попиту.\n\n3. Не пізніше ніж через 12 тижнів після початку етапу проєктування оператор газотранспортної системи зобов’язаний разом із суміжними операторами газотранспортних систем провести спільну консультацію щодо проєкту пропозицій зі збільшення потужності, які триватимуть від одного до двох місяців. Проєкт пропозицій зі збільшення потужності для проведення консультацій готується українською та англійською мовами.\n\n{Абзац перший пункту 3 глави 2 розділу XX із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1182 від 05.08.2025 }\n\nКонсультація щодо проєкту пропозицій зі збільшення потужності охоплює принаймні такі питання:\n\n1) опис проєкту нової (збільшеної) потужності, включаючи оцінку витрат;\n\n2) рівень пропозиції для об’єднаної потужності;\n\n3) за необхідності запропонований оператором газотранспортної системи механізм альтернативного розподілу потужності на основі отриманих умовних незобов’язуючих заявок на нову (збільшену) потужність, включаючи обґрунтування такого механізму;\n\n4) попередні строки проєкту нової (збільшеної) потужності;\n\n5) загальні правила та умови, на які замовники послуг транспортування повинні погодитись для того, щоб отримати доступ до потужності на обов’язковому етапі розподілу потужності процедури нової (збільшеної) потужності, включаючи внесення будь-якої застави замовниками послуг транспортування, та положення відповідних умов договорів, згідно з якими вирішується проблема можливих затримок у наданні доступу потужності чи у випадку зриву проєкту;\n\n6) якщо для проєктів нової (збільшеної) потужності застосовується підхід із фіксованою ціною, значення IND та RP визначені у статті 24 (b) Регламенту (ЄС) 2017/460;\n\n7) рівень зобов’язань замовника послуг транспортування, виражений у вигляді оцінки ф-фактора, що застосовується відповідно до глави 6 цього розділу, який запропонований оператором газотранспортної системи після консультацій із операторами суміжних газотранспортних систем та погоджений Регулятором;\n\n8) будь-які додаткові незобов’язуючі заявки на нову (збільшену) потужність, отримані відповідно до пункту 5 глави 1 цього розділу;\n\n9) чи існує ймовірність того, що нова (збільшена) потужність призведе до постійного, значного зниження використання іншої неамортизованої частини газотранспортної системи оператора газотранспортної системи та газотранспортної системи суміжного оператора або того ж самого маршруту.\n\n4. У процесі проєктування узгодженого рівня пропозиції оператор газотранспортної системи повинен тісно співпрацювати з оператором суміжної газотранспортної системи з метою забезпечення пропозиції нової (збільшеної) об’єднаної потужності. Результати консультацій, передбачені в пункті 3 цієї глави, повинні враховуватись у проєкті пропозицій зі збільшення потужності та під час проєктування узгоджених рівнів пропозицій.\n\n3. Погодження та оприлюднення інформації щодо процедури нової (збільшеної) потужності\n\n1. Після консультацій та завершення етапу проєктування нової (збільшеної) потужності відповідно до глави 2 цього розділу оператор газотранспортної системи подає Регулятору на погодження проєкт пропозицій зі збільшення потужності. Проєкт пропозицій зі збільшення потужності оприлюднюється оператором газотранспортної системи українською та англійською мовами та включає таку інформацію:\n\n{Абзац перший пункту 1 глави 3 розділу XX із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 1182 від 05.08.2025 }\n\n1) усі рівні пропозиції, які відображають рівень очікуваного попиту на нову (збільшену) потужність у відповідних точках міждержавного з'єднання в результаті процесів, передбачених абзацом другим пункту 2 глави 1 цього розділу та пунктом 3 глави 2 цього розділу;\n\n2) загальні правила та умови, на які замовники послуг транспортування повинні погодитись для того, щоб отримати доступ до потужності на обов’язковому етапі розподілу потужності процедури нової (збільшеної) потужності, включаючи надання будь-яких гарантій замовниками послуг транспортування та врегулювання питання можливих затримок у наданні доступу потужності чи у випадку зриву проєкту;\n\n{Підпункт 2 пункту 1 глави 3 розділу XX із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 942 від 23.05.2023 }\n\n3) строки проєкту нової (збільшеної) потужності, включаючи будь-які зміни після консультацій, описаних у пункті 3 глави 2 цього розділу, та заходи щодо запобігання затримкам та мінімізації впливу затримок;\n\n4) параметри, визначені у пункті 2 глави 6 цього розділу;\n\n{Підпункт 4 пункту 1 глави 3 розділу XX із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 942 від 23.05.2023 }\n\n5) необхідність прийняття рішення про змінення часових рамок для укладення договорів з розподілу потужності на додатковий період до 5 років після розподілу до 15 років після початку введення в експлуатацію відповідно до глави 5 цього розділу;\n\n6) за необхідності запропонований механізм альтернативного розподілу, включаючи його обґрунтування відповідно до пункту 2 глави 5 цього розділу, а також умови, визначені оператором газотранспортної системи на обов'язковому етапі відповідно до пункту 3 глави 5 цього розділу;\n\n7) якщо для проєкту нової (збільшеної) потужності застосовується підхід із фіксованою ціною, елементи описані у статті 24(b) Регламенту (ЄС) 2017/460.\n\n2. Не пізніше ніж за 2 місяці до розподілу нової (збільшеної) потужності на аукціоні розподілу річної потужності оператор газотранспортної системи публікує спільне повідомлення із суміжним оператором газотранспортної системи, що включає як мінімум таку інформацію:\n\n1) інформація, визначена у пункті 1 цієї глави та погоджена Регулятором;\n\n2) загальні правила та умови, на які замовники послуг транспортування повинні погодитись для того, щоб отримати доступ до потужності на обов’язковому етапі розподілу потужності процедури нової (збільшеної) потужності.\n\n{Підпункт 2 пункту 2 глави 3 розділу XX в редакції Постанови Національної комісії, що здійснює державне регулювання у сферах енергетики та комунальних послуг № 942 від 23.05.2023 }\n\n4. Аукціон нової (збільшеної) потужності\n\n1. За умови виконання етапу попереднього проєктування оператор газотранспортної системи пропонує нову (збільшену) потужність разом із відповідною вільною потужністю на щорічному аукціоні з розподілу річної потужності. Замовник допускається до участі в аукціоні розподілу потужності процедури нової (збільшеної) потужності після підписання заяви про приєднання до загальних правил та умов, на які замовники послуг транспортування повинні погодитись для того, щоб отримати доступ до потужності на обов’язковому етапі розподілу потужності процедури нової (збільшеної) потужності.\n\n{Підпункт 1 пункту 4 глави 3 розділу XX із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 942 від 23.05.2023 }\n\n2. Аукціони для відповідних рівнів пропозицій нової (збільшеної) потужності проводяться паралельно та незалежно один від одного відповідно до вимог глави 3 розділу XIX цього Кодексу. На аукціоні виставляються лише узгоджені із суміжним оператором газотранспортної системи рівні пропозицій нової (збільшеної) потужності.\n\n3. З метою зменшення потенційної премії на аукціоні та досягнення позитивного результату економічного тесту для найвищого рівня пропозиції нової (збільшеної) потужності новий аукціон може бути ініційований один раз і лише у випадку виконання всіх умов:\n\n1) до початку аукціонів було не менше двох рівнів пропозиції нової (збільшеної) потужності, встановлених оператором газотранспортної системи;\n\n2) принаймні один рівень пропозиції нової (збільшеної) потужності був невдалим і призвів до негативного результату економічного тесту;\n\n3) наступний нижчий рівень пропозиції з найнижчим неуспішним рівнем пропозиції нової (збільшеної) потужності призвів до позитивного результату економічного тесту та отримав аукціонну премію при розподілі хоча б однієї річної потужності.\n\nУ випадку дотримання умов, визначених цим пунктом, новий аукціон може бути ініційований для найнижчого рівня неуспішної пропозиції, визначеної підпунктом 2 цього пункту.\n\n4. Якщо новий аукціон не призведе до позитивного результату економічного тесту, результати розподілу первинного аукціону, зазначеного в підпункті 3 пункту 3 цієї глави, мають перевагу згідно з пунктами 22-23 глави 3 розділу XIX цього Кодексу.\n\n5. Альтернативні механізми розподілу потужності\n\n1. Розподіл потужностей можливий не більше ніж на 15 газових років з використанням альтернативного механізму розподілу потужностей. Якщо економічний тест неможливо провести для 15 газових років, Регулятор за поданням оператора газотранспортної системи може погодити збільшення періоду, в межах якого може застосовуватися альтернативний механізм розподілу потужностей, додатково на 5 років.\n\n2. Альтернативний механізм розподілу потужностей може бути застосований після погодження Регулятором і якщо за результатами оцінки ринкового попиту відповідно до глави 1 цього розділу та спільних консультацій відповідно до пункту 3 глави 2 цього розділу встановлено, що розподіл потужностей на аукціоні є неефективним, а проєкт нової (збільшеної) потужності задовольняє обидві такі умови:\n\n1) проєкт нової (збільшеної) потужності залучає більше ніж дві газотранспортні системи і заявки подаються щодо декількох точок міждержавного з’єднання протягом розподілу потужностей;\n\n2) подаються заявки більше ніж на один рік.\n\n3. При альтернативному механізмі розподілу потужностей замовники послуг транспортування подають зобов’язуючі заявки з умовами щодо розподілу потужностей при виконанні однієї або декількох таких умов:\n\n1) наявності зобов’язань в інших точках міждержавного з’єднання;\n\n2) наявності зобов’язань щодо декількох різних видів річної потужності в точці міждержавного з’єднання;\n\n3) наявності зобов’язань, пов’язаних із розподілом певного визначеного або мінімального обсягу потужності.\n\nНаведені умови визначаються у проєктній документації, складеній відповідно до пункту 1 глави 3 цього розділу.\n\n4. Альтернативний механізм розподілу підлягає погодженню Регулятором. Механізм має бути прозорим і недискримінаційним, але може передбачати пріоритетність тривалості бронювання або подання заявок на більші обсяги потужності для річної потужності.\n\n5. Якщо визначено пріоритет для періоду розподілу або заявок для більших обсягів, Регулятор приймає рішення про визначення обсягу від 10 % до 20 % від технічної потужності в точці міждержавного з'єднання, яка має бути запропонована для розподілу на аукціоні річної потужності.\n\n6. Економічний тест та ф-фактор\n\n1. Оператор газотранспортної системи проводить економічний тест для кожного рівня пропозиції проєкту нової (збільшеної) потужності після завершення відповідного аукціону з розподілу нової (збільшеної) потужності, якщо за результатами такого аукціону виникли зобов’язання замовників послуг транспортування щодо розподіленої нової (збільшеної) потужності.\n\n{Пункт 1 глави 6 розділу XX із змінами, внесеними згідно з Постановою Національної комісії, що здійснює державне регулювання у сферах енергетики та комунальних послуг № 942 від 23.05.2023 }\n\n2. Економічний тест включає такі значення:\n\n1) поточну вартість зобов’язань замовників послуг транспортування з бронювання розподіленої потужності, яка розраховується як дисконтована сума таких параметрів:\n\nсума розрахункових вартості потужності на річний період, потенційної аукціонної премії та потенційної обов'язкової мінімальної премії, помножених на обсяг нової (збільшеної) потужності, розподіленої за договором;\n\nсума потенційної аукціонної премії та потенційної обов'язкової мінімальної премії, помноженої на обсяг вільної потужності, який був заброньований за договором разом з новою (збільшеною) потужністю;\n\n2) поточну вартість очікуваного збільшення необхідного доходу оператора газотранспортної системи, пов'язаного з новою (збільшеною) потужністю, включеною у відповідний рівень пропозиції, що погоджується Регулятором відповідно до глави 3 цього розділу;\n\n3) ф-фактор.\n\n3. Результат економічного тесту вважається позитивним, якщо значення параметра, зазначеного в підпункті 1 цього пункту, менше або дорівнює частці параметра, визначеного в підпункті 2 цього пункту, помноженого на ф-фактор. Результат економічного тесту вважається негативним, якщо значення параметра, визначеного в підпункті 1 цього пункту, є нижчим ніж частка параметра, визначеного в підпункті 2 цього пункту, помноженого на ф-фактор.\n\n4. Проєкт нової (збільшеної) потужності розпочинається, якщо економічний тест має позитивний результат з обох сторін точки міждержавного з’єднання для мінімум одного рівня пропозиції, який включає нову (збільшену) потужність. Якщо більше ніж один рівень пропозиції має позитивний результат економічного тесту, то рівень пропозицій із найвищим обсягом потужності, що мав позитивний результат, використовується для продовження проєкту нової (збільшеної) потужності аж до введення її в експлуатацію. У разі якщо рівень пропозиції не має позитивного результату, відповідний процес нової (збільшеної) потужності припиняється.\n\n5. Для проведення економічного тесту оператор газотранспортної системи розраховує рівень ф-фактора. Рівень ф-фактора повинен бути погоджений Регулятором.\n\n6. Для розрахунку рівня ф-фактора оператор газотранспортної системи враховує такі критерії:\n\n1) обсяг технічної потужності, відкладеної відповідно до пункту 9 глави 1 розділу XIX цього Кодексу;\n\n2) позитивний вплив від проєкту нової (збільшеної) потужності на ринок та/або газотранспортну систему;\n\n3) тривалість зобов’язань замовників послуг транспортування за договорами в частині сплати за розподілену потужність замовників послуг транспортування у порівнянні зі строком корисного використання відповідного активу;\n\n4) рівень, до якого попит на потужність, встановлений у проєкті нової (збільшеної) потужності, очікується, що може продовжитись після закінчення часового періоду, який застосовується в економічному тесті.\n\n7. Об’єднаний економічний тест\n\n1. З метою сприяння формуванню пропозиції об’єднаної потужності оператор газотранспортної системи співпрацює із суміжними операторами газотранспортної системи для об’єднання окремих показників економічного тесту в об’єднаний економічний тест.\n\n2. Об’єднаний економічний тест має включати такі показники:\n\n1) поточне значення зобов’язань замовників послуг транспортування з бронювання об’єднаної потужності замовників послуг транспортування залученим операторам газотранспортної системи, яке розраховується як сума значень параметрів, визначених відповідно до підпункту 1 пункту 2 глави 6 цього розділу;\n\n2) сума окремих поточних значень вартості очікуваного збільшення необхідного доходу залучених операторів газотранспортних систем, пов’язаного з новою (збільшеною) потужністю відповідного рівня пропозиції;\n\n3) ф-фактор, який визначає частку значення, визначеного відповідно до підпункту 2 цього пункту, яку необхідно покрити значенням, визначеним відповідно до підпункту 1 цього пункту, і який також забезпечує можливість оператору газотранспортної системи покрити свою попередньо визначену відповідну частку.\n\n3. Результат застосування об’єднаного економічного тесту є позитивним, якщо результати всіх економічних тестів, що лежать в основі, є позитивними, відповідно до вимог глави 6 цього розділу з урахуванням можливого перерозподілу доходів відповідно до пунктів 4 та 5 цієї глави. В іншому випадку результат проведеного єдиного економічного тесту є негативним.\n\n4. Якщо результат об’єднаного економічного тесту є позитивним, оператор газотранспортної системи разом з оператором суміжної газотранспортної системи укладає угоду щодо реалізації проєкту нової (збільшеної) потужності на міждержавних з’єднаннях.\n\n{Главу 7 розділу XX доповнено новим пунктом згідно з Постановою Національної комісії, що здійснює державне регулювання у сферах енергетики та комунальних послуг № 942 від 23.05.2023 }\n\n5. Якщо результат об’єднаного економічного тесту є негативним, оператор газотранспортної системи не здійснює розподілу нової (збільшеної) потужності. Така інформація надається одночасно всім учасникам аукціону.».\n\n{Главу 7 розділу XX доповнено новим пунктом згідно з Постановою Національної комісії, що здійснює державне регулювання у сферах енергетики та комунальних послуг № 942 від 23.05.2023 }\n\n8. Вимоги щодо оприлюднення інформації для економічного тесту\n\n1. Оператор газотранспортної системи повинен подати Регулятору для затвердження таку інформацію по кожному рівню пропозицій:\n\nзначення вартості потужності на річний період, визначені для часового проміжку початкової пропозиції нової (збільшеної) потужності, які використовувалися для розрахунку параметрів відповідно до підпункту 1 пункту 2 глави 6 цього розділу або підпункту 2 пункту 2 глави 7 цього розділу, залежно від того, який економічний тест проводився;\n\nзначення, визначені відповідно до підпунктів 2 та 3 пункту 2 глави 6 цього розділу або підпунктів 2 та 3 пункту 2 глави 7 цього розділу, залежно від того, який економічний тест проводився;\n\nдіапазон рівня потенційної обов'язкової мінімальної аукціонної премії для кожного рівня пропозиції та точки міждержавного з’єднання, що застосовувався в першому аукціоні та в наступних аукціонах, у яких пропонувалась нова (збільшена) потужність, у разі якщо подібна обов’язкова мінімальна премія застосовувалась.\n\n2. Після погодження Регулятором оператор газотранспортної системи оприлюднює згідно з вимогами пункту 2 глави 3 цього розділу інформацію, визначену пунктом 1 цієї глави.\n\n{Кодекс доповнено новим розділом XX згідно з Постановою Національної комісії, що здійснює державне регулювання у сферах енергетики та комунальних послуг № 370 від 11.02.2020 }\n\nXXІ. Несанкціонований відбір природного газу\n\n1. Плата за несанкціонований відбір природного газу з газотранспортної системи\n\n1. У випадку несанкціонованого відбору природного газу з газотранспортної системи оператор газотранспортної системи стягує плату за несанкціонований відбір, що включає, у тому числі вартість потужності точки виходу до газорозподільної системи/прямого споживача.\n\n2. Оператор газотранспортної системи складає та направляє відповідному оператору газорозподільної системи/прямому споживачу односторонній акт про несанкціонований відбір та рахунок на оплату у строк до 14 числа місяця, наступного за місяцем здійснення несанкціонованого відбору.\n\nОдносторонній акт про несанкціонований відбір підписується оператором газотранспортної системи, у якому зазначається, зокрема:\n\n1) EIC-код оператора газорозподільної системи/прямого споживача, через точку виходу до якого відбувся несанкціонований відбір газу;\n\n2) обсяг несанкціонованого відбору природного газу;\n\n3) розрахунок плати за несанкціонований відбір;\n\n4) дата складання акта.\n\n3. Оператор газорозподільної системи/прямий споживач зобов’язані сплатити оператору газотранспортної системи плату за несанкціонований відбір у строк до 20 числа місяця, наступного за місяцем, у якому було здійснено несанкціонований відбір.\n\n4. Розмір плати за несанкціонований відбір розраховується за формулою\n\nде\n\nПНВ\n\n-\n\nплата за несанкціонований відбір;\n\nn\n\n-\n\nкількість діб несанкціонованого відбору;\n\nОНВ\n\n-\n\nдобовий обсяг несанкціонованого відбору, тис. куб.м;\n\nМЦ\n\n-\n\nмаржинальна ціна придбання природного газу для відповідної газової доби, грн за 1000 куб.м;\n\nС і вих факт\n\n-\n\nфактично використана потужність для i-тої точки виходу, тис. куб.м/добу;\n\nТ і вих\n\n-\n\nвідповідний тариф, встановлений Регулятором у відповідній точці виходу, грн за 1000 куб.м на добу.\n\n{Кодекс доповнено новим розділом ХXI згідно з Постановою Національної комісії, що здійснює державне регулювання у сферах енергетики та комунальних послуг № 182 від 31.01.2023 }\n\nЗаступник директора\n\nДепартаменту із регулювання\n\nвідносин у нафтогазовій сфері\n\nТ. Рябуха\n\nДодаток 1\n\nдо Кодексу газотранспортної системи\n\n(пункт 2 глави 3 розділу IV)\n\nОформлюється на бланку користувача платформи (за наявності)\n\nПОВІДОМЛЕННЯ\n\nна створення (видалення або коригування) облікового запису уповноважених осіб користувача інформаційної платформи\n\n1. Користувач інформаційної платформи:\n\nПовне найменування згідно з установчими документами/прізвище, ім'я, по батькові енергопостачальника\n\nМісцезнаходження/місце проживання та поштова адреса, тел./факс, e-mail\n\nEIC-код\n\nКерівник\n\nМета заяви:\n\nстворення облікового запису уповноважених осіб\n\nкоригування облікового запису уповноважених осіб\n\nвидалення облікового запису уповноважених осіб\n\n2. Уповноважені особи:\n\nПрізвище, ім'я, по батькові\n\nТелефон (служб./моб./факс)\n\nE-mail (для обміну даними з інформаційною платформою)\n\n3. Цим повідомленням підтверджую, що визначені в ньому уповноважені особи, що мають право доступу до інформаційної платформи від імені користувача платформи, ознайомлені з вимогами Кодексу газотранспортної системи та інструкціями оператора газотранспортної системи щодо взаємодії з інформаційною платформою та зобов’язуються їх дотримуватися, у тому числі дотримуватись заходів безпеки щодо доступу до платформи та інтерфейсу користувача платформи сторонніми особами.\n\n__________\n\nПримітки:\n\n1. До повідомлення додаються письмові довіреності, видані користувачем інформаційної платформи на кожну уповноважену особу, що має право доступу до інформаційної платформи від імені користувача платформи.\n\n2. Довіреності на уповноважених осіб не можуть містити будь-яких застережень.\n\n3. Усі поля цього повідомлення повинні бути заповнені.\n\n____________\n\n(дата)\n\n___________________\n\n(підпис)\n\n{Кодекс доповнено Додатком 1 згідно з Постановою Національної комісії, що здійснює державне регулювання у сферах енергетики та комунальних послуг № 1437 від 27.12.2017 }\n\nДодаток 2\n\nдо Кодексу газотранспортної системи\n\n(пункт 2 глави 3 розділу V)\n\nУЗАГАЛЬНЕНИЙ ТЕХНІЧНИЙ СТАН\n\nоб'єктів магістрального трубопроводного транспорту газу\n\n{Кодекс доповнено Додатком 2 згідно з Постановою Національної комісії, що здійснює державне регулювання у сферах енергетики та комунальних послуг № 1437 від 27.12.2017 ; в редакції Постанови Національної комісії, що здійснює державне регулювання у сферах енергетики та комунальних послуг № 855 від 26.05.2021 }\n\nДодаток 3\n\nдо Кодексу газотранспортної системи\n\n(пункт 5 глави 3 розділу V)\n\nІНФОРМАЦІЯ\n\nщодо економічної ефективності закупівлі транспортних засобів, спеціальних машин та механізмів (на 1-й рік плану розвитку)\n\n{Кодекс доповнено Додатком 3 згідно з Постановою Національної комісії, що здійснює державне регулювання у сферах енергетики та комунальних послуг № 1437 від 27.12.2017 ; в редакції Постанови Національної комісії, що здійснює державне регулювання у сферах енергетики та комунальних послуг № 855 від 26.05.2021 }\n\nДодаток 4\n\nдо Кодексу газотранспортної системи\n\n(пункт 7 глави 3 розділу V)\n\nПЛАН\n\nрозвитку газотранспортної системи\n\n{Кодекс доповнено Додатком 4 згідно з Постановою Національної комісії, що здійснює державне регулювання у сферах енергетики та комунальних послуг № 1437 від 27.12.2017 ; в редакції Постанови Національної комісії, що здійснює державне регулювання у сферах енергетики та комунальних послуг № 855 від 26.05.2021 }\n\nДодаток 5\n\nдо Кодексу газотранспортної системи\n\n(пункт 8 глави 3 розділу V)\n\nПЛАН\n\nрозвитку газотранспортної системи\n\n{Кодекс доповнено Додатком 5 згідно з Постановою Національної комісії, що здійснює державне регулювання у сферах енергетики та комунальних послуг № 1437 від 27.12.2017 ; в редакції Постанови Національної комісії, що здійснює державне регулювання у сферах енергетики та комунальних послуг № 855 від 26.05.2021 }\n\nДодаток 6\n\nдо Кодексу газотранспортної системи\n\n(пункт 9 глави 3 розділу V)\n\nПЛАН\n\nрозвитку газотранспортної системи\n\n{Кодекс доповнено Додатком 6 згідно з Постановою Національної комісії, що здійснює державне регулювання у сферах енергетики та комунальних послуг № 1437 від 27.12.2017 ; в редакції Постанови Національної комісії, що здійснює державне регулювання у сферах енергетики та комунальних послуг № 855 від 26.05.2021 }\n\nДодаток 7\n\nдо Кодексу газотранспортної системи\n\n(пункт 10 глави 3 розділу V)\n\nЗВЕДЕНА ІНФОРМАЦІЯ\n\nщодо заходів Плану розвитку газотранспортної системи\n\n{Кодекс доповнено новим Додатком 7 згідно з Постановою Національної комісії, що здійснює державне регулювання у сферах енергетики та комунальних послуг № 855 від 26.05.2021 }\n\nДодаток 8\n\nдо Кодексу газотранспортної системи\n\n(пункт 8 глави 4 розділу V)\n\nЗВЕДЕНА ІНФОРМАЦІЯ\n\nщодо змін до інвестиційної програми на 20__ рік затвердженого Плану розвитку газотранспортної системи\n\n{Кодекс доповнено новим Додатком 8 згідно з Постановою Національної комісії, що здійснює державне регулювання у сферах енергетики та комунальних послуг № 855 від 26.05.2021 }\n\nДодаток 9\n\nдо Кодексу газотранспортної системи\n\n(пункт 1 глави 6 розділу V)\n\nЗВІТНА ІНФОРМАЦІЯ\n\nщодо виконання заходів першого планованого року Плану розвитку газотранспортної системи\n\n{Кодекс доповнено новим Додатком 9 згідно з Постановою Національної комісії, що здійснює державне регулювання у сферах енергетики та комунальних послуг № 855 від 26.05.2021 }\n\nПро затвердження Кодексу газотранспортної системи\nПостанова; НКРЕКП від 30.09.2015 № 2493\n\nРедакція від 01.01.2026 , підстава — v1182874-25\nПостійна адреса:\nhttps://zakon.rada.gov.ua/go/z1378-15\nЗаконодавство України\nстаном на 21.02.2026\n\nчинний\n\nДокументи та файли\nСигнальний документ — f450021n3287.xls від 19.08.21 16:45, 100 кб\n\nСигнальний документ — f450021n3288.xls від 19.08.21 16:45, 72 кб\n\nСигнальний документ — f450021n3289.xls від 19.08.21 16:45, 50 кб\n\nСигнальний документ — f450021n3290.xls від 19.08.21 16:45, 50 кб\n\nСигнальний документ — f450021n3291.xls від 19.08.21 16:45, 50 кб\n\nСигнальний документ — f450021n3296.xls від 19.08.21 16:45, 44 кб\n\nСигнальний документ — f450021n3302.xls від 19.08.21 16:45, 88 кб\n\nСигнальний документ — f450021n3308.xls від 19.08.21 16:45, 52 кб"
    }
  ],
  "definitions": []
}