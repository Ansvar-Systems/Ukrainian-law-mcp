{
  "id": "ua-law-2777-15",
  "type": "statute",
  "title": "Закон України (2777-15)",
  "title_en": "",
  "short_name": "2777-15",
  "status": "in_force",
  "issued_date": "2005-07-07",
  "url": "https://zakon.rada.gov.ua/laws/show/2777-15",
  "description": "Official legislative act of Ukraine ingested from the Verkhovna Rada legal portal.",
  "provisions": [
    {
      "provision_ref": "art1",
      "section": "1",
      "title": "Стаття 1. Основні засади виборів народних депутатів України",
      "content": "1. Народні депутати України (далі - депутати) обираються\nгромадянами України на основі загального, рівного і прямого\nвиборчого права шляхом таємного голосування.\n2. Кількісний склад Верховної Ради України визначається\nКонституцією України ( 254к/96-ВР ).\n3. Вибори депутатів здійснюються на засадах пропорційної\nсистеми з обранням депутатів у багатомандатному загальнодержавному\nвиборчому окрузі (далі - загальнодержавний округ) за виборчими\nсписками кандидатів у депутати (далі - виборчі списки) від\nполітичних партій, виборчих блоків політичних партій (далі -\nпартії (блоки).\n4. У розподілі мандатів депутатів беруть участь партії\n(блоки), виборчі списки яких за підсумками голосування на виборах\nдепутатів набрали не менше трьох відсотків голосів виборців, що\nвзяли участь у голосуванні."
    },
    {
      "provision_ref": "art2",
      "section": "2",
      "title": "Стаття 2. Загальне виборче право",
      "content": "1. Вибори депутатів є загальними. Право голосу на виборах\nдепутатів мають громадяни України, яким на день виборів\nвиповнилося вісімнадцять років.\n2. Підставою реалізації виборцем свого права голосу на\nвиборах є його включення до списків виборців на виборчій дільниці.\n3. Документом, який підтверджує особу та громадянство України\nвиборця на виборах депутатів, є:\n1) паспорт громадянина України;\n2) тимчасове посвідчення громадянина України (для осіб,\nнедавно прийнятих до громадянства України);\n3) військовий квиток (виключно для військовослужбовців\nстрокової служби);\n4) картка (довідка) установи кримінально-виконавчої системи,\nщо повинна містити: прізвище, ім'я, по батькові, число, місяць,\nрік народження, громадянство, фотокартку особи, підпис керівника\nта печатку установи (для осіб, які перебувають в установах\nкримінально-виконавчої системи);\n5) паспорт громадянина України для виїзду за кордон;\n6) дипломатичний паспорт;\n7) службовий паспорт;\n8) посвідчення особи моряка.\n4. Документи, зазначені у пунктах 1-3 частини третьої цієї\nстатті, є підставою для отримання виборчого бюлетеня і можуть бути\nвикористані на звичайних та спеціальних виборчих дільницях.\n5. Документ, зазначений в пункті 4 частини третьої цієї\nстатті, є підставою для отримання виборчого бюлетеня і може бути\nвикористаний на спеціальній виборчій дільниці, утвореній у\nвідповідній установі кримінально-виконавчої системи.\n6. Документи, зазначені у пунктах 5-8 частини третьої цієї\nстатті, є підставою для отримання виборчого бюлетеня і можуть бути\nвикористані на закордонних виборчих дільницях, а також на\nспеціальних виборчих дільницях, утворених на суднах, що\nперебувають у плаванні під Державним Прапором України, та на\nполярній станції України. На закордонних виборчих дільницях,\nутворених у країнах, до яких дозволений виїзд громадян України за\nпаспортом громадянина України, підставою для отримання бюлетеня\nможе бути паспорт громадянина України.\n7. Громадяни України, які мають право голосу, можуть брати\nучасть у роботі виборчих комісій як їх члени, а також у проведенні\nпередвиборної агітації, здійсненні спостереження за проведенням\nвиборів депутатів та інших заходах у порядку, визначеному цим та\nіншими законами України.\n8. Будь-які прямі чи непрямі привілеї або обмеження виборчих\nправ громадян України за ознаками раси, кольору шкіри, політичних,\nрелігійних та інших переконань, статі, етнічного та соціального\nпоходження, майнового стану, місця проживання, за мовними або\nіншими ознаками забороняються. Не допускаються обмеження щодо\nучасті громадян України у виборчому процесі, крім обмежень,\nпередбачених Конституцією України ( 254к/96-ВР ) та цим Законом.\n9. Не має права голосу громадянин, визнаний судом\nнедієздатним.\n10. Громадянин України, який проживає або перебуває в період\nпідготовки і проведення виборів за межами України, має право\nголосу на виборах депутатів, реалізація якого забезпечується його\nвключенням до списку виборців на відповідній закордонній виборчій\nдільниці, утвореній згідно з цим Законом.\n11. Громадяни України, які мають право голосу, є виборцями."
    },
    {
      "provision_ref": "art3",
      "section": "3",
      "title": "Стаття 3. Рівне виборче право",
      "content": "1. Вибори депутатів є рівними: громадяни України беруть\nучасть у виборах депутатів на рівних засадах.\n2. Кожний виборець на виборах депутатів має один голос.\nВиборець може використати свій голос тільки на одній виборчій\nдільниці, де він включений до списку виборців. Виборець реалізує\nсвоє право голосу під час виборів у порядку, встановленому цим\nЗаконом.\n3. Усі кандидати у народні депутати України (далі - кандидати\nу депутати) мають рівні права і можливості брати участь у\nвиборчому процесі.\n4. Усі партії (блоки) - суб'єкти виборчого процесу мають\nрівні права і можливості брати участь у виборчому процесі у\nпорядку та в межах, встановлених цим Законом.\n5. Рівність прав і можливостей кандидатів у депутати, партій\n(блоків) - суб'єктів виборчого процесу брати участь у виборчому\nпроцесі забезпечується:\n1) забороною привілеїв чи обмежень кандидатів у депутати за\nознаками раси, кольору шкіри, політичних, релігійних та інших\nпереконань, статі, етнічного та соціального походження, майнового\nстану, місця проживання, за мовними або іншими ознаками;\n2) забороною втручання органів державної влади та органів\nмісцевого самоврядування у виборчий процес, за винятком випадків,\nпередбачених цим Законом;\n3) рівним та неупередженим ставленням органів державної\nвлади, органів місцевого самоврядування, їх службових та посадових\nосіб до кандидатів у депутати, партій (блоків) - суб'єктів\nвиборчого процесу;\n4) забороною використання партією (блоком) під час\nфінансування передвиборної агітації інших коштів, крім коштів\nвиборчого фонду партії (блоку) та коштів Державного бюджету\nУкраїни, виділених на забезпечення ведення передвиборної агітації\nвідповідно до цього Закону;\n5) рівним та неупередженим ставленням засобів масової\nінформації до кандидатів у депутати, партій (блоків) - суб'єктів\nвиборчого процесу."
    },
    {
      "provision_ref": "art4",
      "section": "4",
      "title": "Стаття 4. Пряме виборче право",
      "content": "Вибори депутатів є прямими. Громадяни України обирають\nдепутатів безпосередньо шляхом голосування за кандидатів у\nдепутати, включених до виборчого списку партії (блоку)."
    },
    {
      "provision_ref": "art5",
      "section": "5",
      "title": "Стаття 5. Добровільність участі у виборах",
      "content": "Участь громадян України у виборах депутатів є добровільною.\nНіхто не може бути примушений до участі чи неучасті у виборах."
    },
    {
      "provision_ref": "art6",
      "section": "6",
      "title": "Стаття 6. Вільні вибори",
      "content": "1. Вибори депутатів є вільними. Громадянам України\nзабезпечуються умови для вільного формування своєї волі та її\nвільного виявлення при голосуванні.\n2. Застосування насильства, погроз, обману, підкупу чи\nбудь-яких інших дій, що перешкоджають вільному формуванню та\nвільному виявленню волі виборця, забороняється.\n3. Для забезпечення умов для вільного волевиявлення\nвійськовослужбовцям строкової служби в день виборів надається\nвідпустка для участі в голосуванні не менш як на чотири години."
    },
    {
      "provision_ref": "art7",
      "section": "7",
      "title": "Стаття 7. Таємне голосування",
      "content": "1. Голосування на виборах депутатів є таємним: контроль за\nволевиявленням виборців забороняється.\n2. Членам виборчих комісій, іншим особам забороняється\nвчиняти будь-які дії чи розголошувати відомості, які дають\nможливість встановити зміст волевиявлення конкретного виборця."
    },
    {
      "provision_ref": "art8",
      "section": "8",
      "title": "Стаття 8. Особисте голосування",
      "content": "Кожний виборець голосує на виборах особисто. Голосування за\nінших осіб чи передача виборцем права голосу будь-якій іншій особі\nзабороняється."
    },
    {
      "provision_ref": "art9",
      "section": "9",
      "title": "Стаття 9. Право бути обраним",
      "content": "1. Депутатом може бути обраний громадянин України, який на\nдень виборів досяг двадцяти одного року, має право голосу і\nпроживає в Україні протягом останніх п'яти років.\n2. Проживання в Україні за цим Законом означає:\n1) проживання на території в межах державного кордону\nУкраїни;\n2) перебування на судні, що перебуває у плаванні під\nДержавним Прапором України;\n3) перебування громадян України у встановленому\nзаконодавством порядку у відрядженні за межами України в\nдипломатичних та інших офіційних представництвах і консульських\nустановах України, міжнародних організаціях та їх органах;\n4) перебування на полярній станції України;\n5) перебування у складі формування Збройних Сил України,\nдислокованого за межами України.\n3. Такими, що проживають в Україні, вважаються також особи,\nякі проживають разом з особами, зазначеними у пункті 3 частини\nдругої цієї статті, як члени їх сімей.\n4. Не може бути висунутий кандидатом й обраний депутатом\nгромадянин, який має судимість за вчинення умисного злочину, якщо\nця судимість не погашена і не знята у встановленому законом\nпорядку."
    },
    {
      "provision_ref": "art10",
      "section": "10",
      "title": "Стаття 10. Право висування кандидатів у депутати",
      "content": "1. Право висування кандидатів у депутати належить громадянам\nУкраїни, які мають право голосу. Це право реалізується ними через\nпартії (блоки) у порядку, встановленому цим Законом.\n2. Кандидатів у депутати може висувати партія, яка\nзареєстрована в установленому законом порядку не пізніше ніж за\nтриста шістдесят п'ять днів до дня виборів, або виборчий блок\nпартій за умови, що всі партії, які входять до його складу,\nзареєстровані не пізніш як за триста шістдесят п'ять днів до дня\nвиборів."
    },
    {
      "provision_ref": "art11",
      "section": "11",
      "title": "Стаття 11. Виборчий процес",
      "content": "1. Виборчий процес - це здійснення суб'єктами, визначеними\nстаттею 12 цього Закону, виборчих процедур, передбачених цим\nЗаконом.\n2. Виборчий процес здійснюється на засадах:\n1) дотримання принципів виборчого права, зазначених у статтях\n2-10 цього Закону;\n2) законності та заборони незаконного втручання будь-кого у\nцей процес;\n3) політичного плюралізму та багатопартійності;\n4) публічності і відкритості;\n5) свободи передвиборної агітації, рівного доступу всіх\nкандидатів і партій (блоків) - суб'єктів виборчого процесу до\nзасобів масової інформації незалежно від їх форми власності, крім\nзасобів масової інформації, засновниками (власниками) яких є\nполітичні партії;\n6) неупередженості органів виконавчої влади, органів\nмісцевого самоврядування, судів, підприємств, закладів, установ і\nорганізацій, їх керівників, інших посадових і службових осіб до\nпартій (блоків) - суб'єктів виборчого процесу, кандидатів у\nдепутати.\n3. Початок виборчого процесу оголошує Центральна виборча\nкомісія у випадках та в строки, встановлені Конституцією України\n( 254к/96-ВР ) та цим Законом.\n4. Виборчий процес включає такі етапи:\n1) складання та уточнення списків виборців;\n2) утворення виборчих округів;\n3) утворення виборчих дільниць;\n4) утворення виборчих комісій;\n5) висування та реєстрація кандидатів у депутати;\n6) проведення передвиборної агітації;\n7) голосування;\n8) підрахунок голосів виборців та встановлення підсумків\nголосування;\n9) встановлення результатів виборів депутатів та їх офіційне\nоприлюднення;\n10) припинення діяльності виборчих комісій.\n5. Виборчий процес завершується через п'ятнадцять днів після\nдня офіційного оприлюднення Центральною виборчою комісією\nрезультатів виборів депутатів.\n6. Етапи виборчого процесу, передбачені пунктами 1, 2 та 10\nчастини четвертої цієї статті, у випадках, передбачених цим\nЗаконом, можуть частково тривати поза строками виборчого процесу,\nвстановленими частинами третьою та п'ятою цієї статті."
    },
    {
      "provision_ref": "art12",
      "section": "12",
      "title": "Стаття 12. Суб'єкти виборчого процесу",
      "content": "Суб'єктом виборчого процесу є:\n1) виборець;\n2) виборча комісія, утворена відповідно до цього Закону або\nЗакону України \"Про Центральну виборчу комісію\" ( 1932-15 );\n3) партія (блок), що висунула кандидатів у депутати;\n4) кандидат у депутати, зареєстрований у порядку,\nвстановленому цим Законом;\n5) офіційний спостерігач від партії (блоку) - суб'єкта\nвиборчого процесу."
    },
    {
      "provision_ref": "art13",
      "section": "13",
      "title": "Стаття 13. Публічність і відкритість виборчого процесу",
      "content": "1. Підготовка і проведення виборів депутатів здійснюються\nпублічно і відкрито.\n2. Виборчі комісії:\n1) інформують громадян про свій склад, місцезнаходження та\nрежим роботи, про утворення територіальних виборчих округів і\nвиборчих дільниць, про місце і час голосування виборців, про\nосновні права виборців, у тому числі про право оскарження\nнеправомірних рішень, дій чи бездіяльності виборчих комісій та їх\nчленів, органів виконавчої влади та органів місцевого\nсамоврядування, підприємств, закладів, установ і організацій, їх\nкерівників, інших посадових та службових осіб;\n2) забезпечують можливість для ознайомлення суб'єктів\nвиборчого процесу зі списками виборців, з виборчими списками\nпартій (блоків), з передвиборними програмами партій (блоків),\nвідомостями про кандидатів у депутати, порядком заповнення\nвиборчих бюлетенів;\n3) роз'яснюють виборцям порядок голосування, а також порядок\nзаповнення виборчих бюлетенів;\n4) оприлюднюють підсумки голосування і результати виборів\nдепутатів;\n5) надають іншу інформацію у випадках та в порядку,\nпередбачених цим Законом.\n3. Рішення виборчих комісій, а також рішення органів\nдержавної влади та органів місцевого самоврядування, що стосуються\nвиборів депутатів, доводяться ними до відома громадян через\nдруковані засоби масової інформації або, у разі неможливості,\nоприлюднюються в інший спосіб.\n4. Засоби масової інформації зобов'язані об'єктивно\nвисвітлювати хід підготовки і проведення виборів. Представникам\nзасобів масової інформації гарантується безперешкодний доступ на\nвсі публічні заходи, пов'язані з виборами, а на засідання виборчих\nкомісій та на виборчу дільницю у день виборів - на умовах,\nвизначених частиною третьою статті 34 цього Закону. Виборчі\nкомісії, органи виконавчої влади, органи місцевого самоврядування,\nпосадові і службові особи цих органів зобов'язані в межах своїх\nповноважень надавати їм інформацію щодо підготовки і проведення\nвиборів депутатів.\n5. Дипломатичні та інші офіційні представництва, консульські\nустанови України, при яких утворені закордонні виборчі дільниці в\nдержавах, де проживає значна кількість громадян України, які мають\nправо голосу, забезпечують опублікування в місцевих засобах\nмасової інформації відомостей про час і місце голосування, про\nмісцезнаходження відповідних виборчих дільниць, про порядок та\nстроки звернення до дільничних виборчих комісій, зокрема з питань\nвключення виборця до списку виборців на закордонній виборчій\nдільниці."
    },
    {
      "provision_ref": "art14",
      "section": "14",
      "title": "Стаття 14. Законодавство про вибори депутатів",
      "content": "Підготовка і проведення виборів депутатів регулюються\nКонституцією України ( 254к/96-ВР ), Законом України \"Про\nЦентральну виборчу комісію\" ( 1932-15 ), цим та іншими законами\nУкраїни, а також прийнятими відповідно до них іншими актами\nзаконодавства."
    },
    {
      "provision_ref": "art15",
      "section": "15",
      "title": "Стаття 15. Види виборів депутатів та порядок їх призначення",
      "content": "1. Вибори депутатів можуть бути черговими або позачерговими.\n2. Чергові вибори депутатів проводяться у зв'язку із\nзакінченням конституційного строку повноважень Верховної Ради\nУкраїни і не потребують окремого рішення про їх призначення.\n3. Позачергові вибори депутатів призначаються Президентом\nУкраїни з підстав і в порядку, встановлених Конституцією України\n( 254к/96-ВР )."
    },
    {
      "provision_ref": "art16",
      "section": "16",
      "title": "Стаття 16. Строки проведення виборів",
      "content": "1. Чергові вибори депутатів відбуваються в останню неділю\nберезня останнього року повноважень Верховної Ради України.\n2. Виборчий процес чергових виборів депутатів розпочинається\nза сто двадцять днів до дня виборів. Центральна виборча комісія\nоголошує про початок виборчого процесу не пізніше ніж за сто\nдвадцять п'ять днів до дня виборів.\n3. Позачергові вибори депутатів відбуваються в останню неділю\nшістдесятиденного строку з дня опублікування Указу Президента\nУкраїни про дострокове припинення повноважень Верховної Ради\nУкраїни, виданого відповідно до Конституції України\n( 254к/96-ВР ).\n4. Виборчий процес позачергових виборів депутатів починається\nз дня, наступного після дня опублікування Указу Президента\nУкраїни, зазначеного у частині третій цієї статті."
    },
    {
      "provision_ref": "art17",
      "section": "17",
      "title": "Стаття 17. Порядок обчислення строків",
      "content": "1. Строки, визначені у цьому Законі, обчислюються в\nкалендарних днях; в окремих випадках строки обчислюються в годинах\nабо хвилинах.\n2. Першим днем строку, який відповідно до цього Закону має\nпочатися у зв'язку з настанням певної події, є день, наступний\nпісля дня настання вказаної події.\n3. Останнім днем строку, який відповідно до цього Закону має\nзакінчитися у зв'язку з настанням певної події, є день, що передує\nдню вказаної події."
    },
    {
      "provision_ref": "art18",
      "section": "18",
      "title": "Стаття 18. Загальнодержавний і територіальні виборчі округи",
      "content": "1. Вибори депутатів проводяться в єдиному загальнодержавному\nбагатомандатному виборчому окрузі, який включає в себе всю\nтериторію України та закордонний виборчий округ.\n2. Для проведення виборів депутатів територія України\nподіляється на 225 територіальних виборчих округів. Кількість\nтаких округів в Автономній Республіці Крим, областях, містах Києві\nта Севастополі (далі - регіони) встановлюється Центральною\nвиборчою комісією з урахуванням їх адміністративно-територіального\nустрою. Територіальні виборчі округи утворюються з приблизно\nрівною кількістю виборчих дільниць, виходячи з кількості виборчих\nдільниць, які були утворені під час попередніх чергових виборів\nПрезидента України або народних депутатів України. Територіальний\nвиборчий округ включає в себе один або кілька районів, міст. На\nтериторії великих міст може бути утворено більше ніж один\nтериторіальний виборчий округ. Не допускається включення до одного\nтериторіального виборчого округу частин території двох чи більше\nрегіонів.\n3. Закордонний виборчий округ складають усі закордонні\nвиборчі дільниці, утворені згідно з статтею 22 цього Закону.\n4. Рішення про утворення територіальних виборчих округів\nприймається Центральною виборчою комісією не пізніш як за\nсто десять днів до дня виборів.\n5. Рішення про утворення територіальних виборчих округів із\nзазначенням їх номерів, меж та центрів округів публікується\nЦентральною виборчою комісією у триденний строк від дня прийняття\nнею відповідного рішення в загальнодержавних друкованих засобах\nмасової інформації, а також у семиденний строк від дня прийняття\nзазначеного рішення - у регіональних друкованих засобах масової\nінформації."
    },
    {
      "provision_ref": "art19",
      "section": "19",
      "title": "Стаття 19. Виборчі дільниці",
      "content": "1. Для підготовки організації і проведення голосування та\nпідрахунку голосів виборців утворюються виборчі дільниці.\n2. Виборча дільниця може бути звичайною, спеціальною або\nзакордонною.\n3. Виборчі дільниці утворюються з кількістю виборців від\nдвадцяти осіб до двох тисяч п'ятисот осіб. Виборчі дільниці\nподіляються на:\n1) малі - з кількістю виборців до 500 осіб;\n2) середні - з кількістю виборців від 500 до 1500 осіб;\n3) великі - з кількістю виборців понад 1500 осіб.\n4. Якщо на відповідній території, у відповідному закладі чи\nустанові налічується менше або більше від зазначених меж\nчисельності виборців і їх (або їх надлишок) неможливо віднести до\nіншої виборчої дільниці або неможливо утворити додаткову виборчу\nдільницю на цій території, у відповідному закладі чи установі,\nвиборча дільниця може бути утворена з меншою або більшою від\nвідповідних граничних значень чисельністю виборців.\n5. Виборчі дільниці утворюються не пізніш як за п'ятдесят\nднів до дня виборів.\n6. Окружна виборча комісія своїм рішенням встановлює єдину\nнумерацію виборчих дільниць у межах територіального виборчого\nокругу."
    },
    {
      "provision_ref": "art20",
      "section": "20",
      "title": "Стаття 20. Звичайні виборчі дільниці",
      "content": "1. Звичайні виборчі дільниці утворюються для організації\nголосування виборців за місцем їх проживання.\n2. Звичайні виборчі дільниці утворюються окружними виборчими\nкомісіями у строки, визначені частиною п'ятою статті 19 цього\nЗакону, за поданням виконавчих комітетів сільських, селищних,\nміських (міст, де немає районних рад), районних у містах рад, а в\nразі відсутності таких органів - за пропозицією відповідно\nсільських, селищних, міських голів, голів районних у містах рад\nабо посадових осіб, які відповідно до закону здійснюють їх\nповноваження. Зазначені подання вносяться до окружної виборчої\nкомісії відповідними органами чи посадовими особами не пізніш як\nза п'ятдесят вісім днів до дня виборів.\n3. Окружна виборча комісія своїм рішенням визначає межі\nкожної звичайної виборчої дільниці (назва населеного пункту,\nвулиця, перелік житлових будинків), а також місцезнаходження\nдільничної виборчої комісії та приміщення для голосування."
    },
    {
      "provision_ref": "art21",
      "section": "21",
      "title": "Стаття 21. Спеціальні виборчі дільниці",
      "content": "1. Спеціальні виборчі дільниці утворюються у стаціонарних\nлікувальних закладах, на суднах, які перебувають у день\nголосування у плаванні під Державним Прапором України, на полярних\nстанціях України, в установах кримінально-виконавчої системи та в\nінших місцях тимчасового перебування виборців з обмеженими\nможливостями пересування. Спеціальні виборчі дільниці утворюються\nтаким чином, щоб виборці могли проголосувати, не порушуючи режиму\nперебування в закладі (установі). Не допускається утворення однієї\nвиборчої дільниці для двох і більше закладів чи установ.\n2. Спеціальні виборчі дільниці утворюються окружними\nвиборчими комісіями за місцем розташування відповідних закладів чи\nустанов або за місцем приписки судна чи полярної станції України у\nстроки, встановлені частиною п'ятою статті 19 цього Закону, на\nпідставі подань районних державних адміністрацій чи міських\nвиконавчих комітетів міст обласного (республіканського в\nАвтономній Республіці Крим) значення. Зазначені подання повинні\nнадійти до відповідної окружної виборчої комісії не пізніш як за\nп'ятдесят вісім днів до дня виборів.\n3. У поданні щодо утворення спеціальної виборчої дільниці у\nвідповідному закладі чи установі зазначаються:\n1) назва закладу чи установи;\n2) юридична адреса закладу чи установи;\n3) орієнтовна кількість виборців, що перебуватимуть у закладі\nчи установі на день виборів;\n4) наявність відповідного приміщення для голосування та його\nадреса (у разі, якщо адреса приміщення для голосування відмінна\nвід юридичної адреси закладу чи установи);\n5) зобов'язання керівництва закладу чи установи щодо\nзабезпечення відкритого доступу до приміщення для голосування\nчленів відповідної виборчої комісії та осіб, які за цим Законом\nмають право бути присутніми при голосуванні та підрахунку голосів.\n4. У поданні щодо утворення спеціальної виборчої дільниці на\nсудні, що перебуває у плаванні під Державним Прапором України,\nзазначаються:\n1) назва судна;\n2) порт приписки судна;\n3) орієнтовна кількість виборців на судні;\n4) останній перед днем виборів день виходу судна у плавання з\nпорту приписки;\n5) орієнтовний найближчий до дня виборів час заходу судна у\nпорт України.\n5. У військових частинах (формуваннях) виборчі дільниці, як\nправило, не утворюються. Військовослужбовці голосують на звичайних\nвиборчих дільницях, розташованих за межами військових частин\n(формувань). Спеціальна виборча дільниця на території військової\nчастини (формування), дислокованої за межами населеного пункту на\nзначній віддалі від нього, може утворюватися як виняток\nЦентральною виборчою комісією за поданням відповідної окружної\nвиборчої комісії. Таке подання повинно надійти до Центральної\nвиборчої комісії не пізніш як за п'ятдесят п'ять днів до дня\nвиборів. У поданні крім відомостей, передбачених частиною третьою\nцієї статті, надається обґрунтування необхідності утворення\nвідповідної спеціальної виборчої дільниці. Підставою для такого\nподання є звернення командира військової частини (формування) до\nвідповідної окружної комісії, яке повинно надійти не пізніш як за\nп'ятдесят вісім днів до дня виборів.\n6. У зверненні, передбаченому частиною п'ятою цієї статті,\nзазначаються:\n1) номер та (або) адреса військової частини (формування);\n2) обґрунтування необхідності утворення спеціальної виборчої\nдільниці у військовій частині (формуванні);\n3) орієнтовна кількість виборців на такій виборчій дільниці;\n4) наявність відповідного приміщення для голосування та його\nадреса (у разі, якщо адреса приміщення для голосування відмінна\nвід юридичної адреси військової частини (формування);\n5) зобов'язання щодо забезпечення відкритого доступу до\nприміщення для голосування членів відповідної виборчої комісії та\nосіб, які за цим Законом мають право бути присутніми при\nголосуванні та підрахунку голосів.\n7. У винятковому випадку утворення нового стаціонарного\nлікувального закладу, установи кримінально-виконавчої системи чи\nіншого закладу (установи) з тимчасовим перебуванням виборців з\nобмеженими можливостями пересування, непередбаченого виходу у\nплавання судна під Державним Прапором України чи непередбаченого\nутворення (передислокації) військової частини (формування),\nдислокованої за межами населеного пункту на значній віддалі від\nнього, спеціальна виборча дільниця може утворюватися Центральною\nвиборчою комісією не пізніш як за десять днів до дня виборів за\nподанням відповідної окружної виборчої комісії. Зазначене подання\nвноситься окружною виборчою комісією не пізніш як за п'ятнадцять\nднів до дня виборів на підставі відповідного звернення районної\nдержавної адміністрації, міського виконавчого комітету міста\nобласного (республіканського в Автономній Республіці Крим)\nзначення, командира військової частини (формування). У зверненні\nзазначаються відомості, передбачені відповідно частинами третьою,\nчетвертою чи шостою цієї статті.\n8. Окружна виборча комісія надає Центральній виборчій комісії\nпропозиції щодо номера виборчої дільниці у разі утворення\nспеціальної виборчої дільниці відповідно до частин п'ятої та\nсьомої цієї статті."
    },
    {
      "provision_ref": "art22",
      "section": "22",
      "title": "Стаття 22. Закордонні виборчі дільниці",
      "content": "1. Закордонні виборчі дільниці утворюються Центральною\nвиборчою комісією за поданням Міністерства закордонних справ\nУкраїни.\n2. Закордонні виборчі дільниці утворюються при дипломатичних\nта інших офіційних представництвах і консульських установах\nУкраїни за кордоном, у військових частинах (формуваннях),\nдислокованих за межами України.\n3. Перелік держав, де проживає значна кількість виборців\nУкраїни, визначається Центральною виборчою комісією не пізніше\n15 вересня року, що передує рокові проведення чергових виборів\nдепутатів, за поданням Міністерства закордонних справ України.\n4. В окремих випадках закордонна виборча дільниця може бути\nутворена з приміщенням для голосування за межами приміщення\nофіційного представництва чи консульської установи України. Така\nзакордонна виборча дільниця може бути утворена тільки на території\nвеликих міст держави, у яких проживає чи перебуває не менше однієї\nтисячі громадян України, які мають право голосу.\n5. Для забезпечення своєчасного утворення закордонних\nвиборчих дільниць Міністерство закордонних справ України\nневідкладно після оголошення початку виборчого процесу звертається\nдо органів влади іноземних держав з проханням дати згоду, зокрема\nна утворення виборчих дільниць з приміщенням для голосування за\nмежами приміщень офіційних представництв, консульських установ\nУкраїни.\n6. Закордонні виборчі дільниці утворюються Центральною\nвиборчою комісією у строки, встановлені частиною п'ятою статті 19\nцього Закону. Центральна виборча комісія своїм рішенням визначає\nмежі кожної закордонної виборчої дільниці; назву та адресу\nдипломатичного, іншого офіційного представництва чи консульської\nустанови України за кордоном, при якому утворюється виборча\nдільниця, чи найменування та місце дислокації військової частини\n(формування), дислокованої за межами України; визначає приміщення\nдля голосування на закордонній виборчій дільниці; встановлює єдину\nнумерацію закордонних виборчих дільниць.\n7. Подання Міністерства закордонних справ України,\nпередбачене частиною першою цієї статті, повинно надійти до\nЦентральної виборчої комісії не пізніш як за п'ятдесят п'ять днів\nдо дня виборів. Таке подання підписується Міністром закордонних\nсправ України та скріплюється печаткою Міністерства. У поданні\nзазначаються:\n1) назва іноземної держави, в якій утворюється закордонна\nвиборча дільниця;\n2) назва та адреса дипломатичного, іншого офіційного\nпредставництва чи консульської установи України за кордоном, при\nякому утворюється виборча дільниця, найменування та адреса\nвійськової частини (формування), дислокованої за межами України;\n3) назва та адреса приміщення для голосування;\n4) наявність письмової згоди компетентних органів влади\nкраїни перебування на утворення закордонної виборчої дільниці, у\nтому числі з приміщенням для голосування за межами офіційного\nпредставництва чи консульської установи України;\n5) межі кожної закордонної виборчої дільниці з урахуванням\nтериторій консульських округів або їх частин;\n6) орієнтовна кількість виборців, які будуть внесені до\nсписків виборців на відповідній виборчій дільниці.\n8. У винятковому випадку відкриття нових дипломатичних чи\nінших офіційних представництв або консульських установ України за\nкордоном, передислокації військових частин (формувань) закордонна\nвиборча дільниця може утворюватися Центральною виборчою комісією\nне пізніш як за десять днів до дня виборів за поданням\nМіністерства закордонних справ України. Зазначене подання повинно\nнадійти до Центральної виборчої комісії не пізніш як за\nп'ятнадцять днів до дня виборів. У такому поданні, крім\nвідомостей, передбачених частиною сьомою цієї статті, обов'язково\nнадається обґрунтування необхідності утворення відповідної\nзакордонної виборчої дільниці.\nСтаття 23. Оприлюднення рішень про утворення\nвиборчих дільниць\n1. Рішення окружної виборчої комісії про утворення звичайних\nта спеціальних виборчих дільниць із зазначенням номерів виборчих\nдільниць, їх меж чи установ (закладів), у яких вони утворені,\nмісцезнаходження відповідних дільничних виборчих комісій та\nприміщень для голосування публікується у регіональних та місцевих\nдрукованих засобах масової інформації не пізніш як на п'ятий день\nпісля дня прийняття цього рішення, або, у разі неможливості,\nоприлюднюється в інший спосіб у цей же строк.\n2. Рішення Центральної виборчої комісії про утворення\nспеціальної виборчої дільниці відповідно до частини п'ятої чи\nсьомої статті 21 цього Закону публікується у відповідних\nрегіональних та місцевих друкованих засобах масової інформації не\nпізніш як на п'ятий день після дня прийняття цього рішення, або, у\nразі неможливості, оприлюднюється в інший спосіб у цей же строк.\n3. Рішення Центральної виборчої комісії про утворення\nзакордонних виборчих дільниць публікується у загальнодержавних\nдрукованих засобах масової інформації. Відповідне офіційне\nпредставництво чи консульська установа України у державі, де\nутворена закордонна виборча дільниця, публікує повідомлення про\nутворення закордонної виборчої дільниці із зазначенням відомостей,\nпередбачених частиною шостою статті 22 цього Закону, у друкованих\nзасобах масової інформації, доступних громадянам України, що\nпроживають чи перебувають на відповідній території, або, у разі\nнеможливості, оприлюднює таке повідомлення в інший спосіб не\nпізніш як на п'ятий день після дня отримання цього рішення.\n4. Рішення окружної виборчої комісії про утворення звичайних\nта спеціальних виборчих дільниць у порядку, передбаченому частиною\nдругою статті 20 та частиною другою статті 21 цього Закону,\nнадається уповноваженим представникам партій (блоків) - суб'єктів\nвиборчого процесу у відповідному територіальному виборчому окрузі\nне пізніше наступного дня після дня його прийняття.\n5. Рішення Центральної виборчої комісії про утворення\nзакордонних виборчих дільниць у порядку, передбаченому частиною\nшостою чи восьмою статті 22 цього Закону, надається представникам\nпартій (блоків) - суб'єктів виборчого процесу у Центральній\nвиборчій комісії не пізніше наступного дня після дня його\nприйняття."
    },
    {
      "provision_ref": "art24",
      "section": "24",
      "title": "Стаття 24. Система виборчих комісій",
      "content": "1. Систему виборчих комісій, що здійснюють підготовку та\nпроведення виборів депутатів, становлять:\n1) Центральна виборча комісія;\n2) окружні виборчі комісії;\n3) дільничні виборчі комісії.\n2. Повноваження виборчих комісій щодо підготовки та\nпроведення виборів депутатів здійснюються:\n1) Центральної виборчої комісії - на всій території України\nта у закордонному виборчому окрузі;\n2) окружної виборчої комісії - у межах територіального\nвиборчого округу;\n3) дільничної виборчої комісії - у межах виборчої дільниці.\n3. Повноваження окружної виборчої комісії закордонного\nвиборчого округу здійснює Центральна виборча комісія."
    },
    {
      "provision_ref": "art25",
      "section": "25",
      "title": "Стаття 25. Статус виборчих комісій",
      "content": "1. Виборчі комісії є спеціальними колегіальними органами,\nуповноваженими організовувати підготовку та проведення виборів\nдепутатів і забезпечувати додержання та однакове застосування\nзаконодавства України про вибори депутатів.\n2. Статус Центральної виборчої комісії визначається\nКонституцією України ( 254к/96-ВР ), Законом України \"Про\nЦентральну виборчу комісію\" ( 1932-15 ), цим та іншими законами\nУкраїни. Центральна виборча комісія очолює систему виборчих\nкомісій, які організовують підготовку і проведення виборів\nдепутатів, і є комісією вищого рівня щодо всіх окружних та\nдільничних виборчих комісій, передбачених цим Законом.\n3. Центральна виборча комісія не є правонаступником окружних\nвиборчих комісій.\n4. Статус окружних та дільничних виборчих комісій\nвизначається цим Законом.\n5. Окружна виборча комісія є юридичною особою. Окружна\nвиборча комісія є комісією вищого рівня щодо всіх дільничних\nвиборчих комісій в межах відповідного територіального виборчого\nокругу з питань виборів депутатів.\n6. Дільнична виборча комісія не є юридичною особою. Дільнична\nвиборча комісія є суб'єктом відповідного виборчого процесу, має\nправо звертатися в межах своїх повноважень до органів державної\nвлади та органів місцевого самоврядування, а також до підприємств,\nзакладів, установ та організацій, їх посадових та службових осіб.\nДільнична виборча комісія має власну печатку, зразок якої\nзатверджується Центральною виборчою комісією.\nСтаття 26. Вимоги до членів окружної чи дільничної\nвиборчої комісії\n1. До складу окружної виборчої комісії чи дільничної виборчої\nкомісії звичайної або спеціальної виборчої дільниці можуть входити\nвиборці, які проживають у межах території України.\n2. Виборець може входити до складу лише однієї виборчої\nкомісії, що здійснює підготовку та проведення виборів народних\nдепутатів України, а також виборів Президента України, депутатів\nВерховної Ради Автономної Республіки Крим, депутатів місцевих рад\nта сільських, селищних, міських голів, комісії всеукраїнського або\nмісцевого референдуму, якщо зазначені вибори чи референдум\nпроводяться одночасно з виборами народних депутатів України.\n3. До складу окружної чи дільничної виборчої комісії не\nможуть входити кандидати у депутати, представники партій (блоків)\nу Центральній виборчій комісії, уповноважені особи партій\n(блоків) - суб'єктів виборчого процесу, посадові та службові особи\nорганів державної влади та органів місцевого самоврядування,\nпрацівники судів та правоохоронних органів, а також громадяни, які\nутримуються в установах кримінально-виконавчої системи або мають\nсудимість за вчинення умисного злочину, якщо ця судимість не\nпогашена або не знята у встановленому законом порядку.\n4. До складу дільничної виборчої комісії спеціальної виборчої\nдільниці, утвореної в стаціонарному лікувальному закладі або в\nустанові кримінально-виконавчої системи, не можуть входити\nпрацівники відповідного закладу або установи.\n5. У разі якщо одночасно з виборами депутатів проводяться\nінші вибори, до складу окружної чи дільничної виборчої комісії не\nможуть входити кандидати, які балотуються на цих виборах, їх\nуповноважені чи довірені особи, уповноважені особи інших суб'єктів\nвідповідного виборчого процесу.\n6. Секретар окружної чи дільничної виборчої комісії повинен\nволодіти державною мовою в обсязі, необхідному для ведення\nділоводства."
    },
    {
      "provision_ref": "art27",
      "section": "27",
      "title": "Стаття 27. Порядок утворення окружної виборчої комісії",
      "content": "1. Окружна виборча комісія утворюється Центральною виборчою\nкомісією не пізніш як за шістдесят днів до дня виборів у складі\nголови, заступника голови, секретаря та інших членів комісії у\nкількості не менше дванадцяти і не більше вісімнадцяти осіб.\n2. Право подання кандидатур до складу окружних виборчих\nкомісій мають партії (блоки), які в поточному складі Верховної\nРади України станом на 15 вересня року, що передує рокові\nпроведення виборів, мають свої партійні фракції (фракції блоків),\nа також інші партії (блоки) - суб'єкти виборчого процесу.\n3. До складу окружної виборчої комісії обов'язково\nвключаються (за наявності відповідного подання) по одному\nпредставнику від партій (блоків), які в поточному складі Верховної\nРади України станом на 15 вересня року, що передує рокові\nпроведення виборів, мають свої партійні фракції (фракції блоків).\nНе більше ніж по одному представнику від інших партій (блоків) -\nсуб'єктів виборчого процесу включаються до складу окружної\nвиборчої комісії шляхом жеребкування, що проводиться Центральною\nвиборчою комісією не пізніше ніж на третій день після закінчення\nстроку внесення подань, зазначених у частині четвертій цієї\nстатті. Кандидатури, внесені до складу окружної виборчої комісії,\nможуть бути відхилені лише з підстав їх невідповідності вимогам,\nзазначеним у статті 26 цього Закону, порушення вимог частин\nчетвертої - шостої цієї статті або застосування механізму\nжеребкування, передбаченого цією частиною.\n4. Центральний керівний орган партії (керівний орган блоку)\nне пізніш як за шістдесят вісім днів до дня виборів депутатів\nподає на паперових носіях та в електронному вигляді до Центральної\nвиборчої комісії за формою, затвердженою Центральною виборчою\nкомісією, список осіб від партії (блоку) - членів цієї партії\n(партій, що входять до блоку) або безпартійних, не більше однієї\nкандидатури до однієї комісії, для включення їх до складу\nвідповідних окружних виборчих комісій. У цьому поданні\nзазначаються запропоновані особи на посаду голови, заступника\nголови та секретаря комісії. Подання підписується керівником\nпартії (керівниками партій, що входять до блоку) та скріплюється\nпечаткою партії (печатками партій, що входять до блоку).\n5. У поданні кандидатур до складу окружних виборчих комісій\nзазначаються:\n1) прізвище, ім'я та по батькові особи;\n2) рік народження (для осіб, яким у рік проведення виборів\nвиповнюється 18 років, - дату народження);\n3) громадянство особи;\n4) місце проживання та адреса житла особи, а також контактні\nтелефони;\n5) володіння державною мовою;\n6) освіта;\n7) місце роботи та займана посада особи;\n8) наявність досвіду щодо участі в роботі виборчих комісій;\n9) наявність відповідної освіти чи підготовки;\n10) посада в комісії, на яку пропонується особа.\n6. До подання додаються власноручно написані заяви осіб,\nзапропонованих до складу окружної виборчої комісії, про згоду на\nучасть у її роботі від відповідної партії (блоку).\n7. Технічні описки та неточності, допущені у поданні, не є\nпідставою для відхилення внесених кандидатур. Про виявлення таких\nописок і неточностей Центральна виборча комісія невідкладно\nповідомляє представника відповідної партії (блоку) у Центральній\nвиборчій комісії. Зазначені описки та неточності можуть бути\nвиправлені шляхом внесення уточненого подання стосовно відповідних\nкандидатур не пізніше наступного дня після дня отримання вказаного\nповідомлення. Якщо уточнене подання не надійшло у встановлений\nстрок, відповідні кандидатури відхиляються.\n8. У разі якщо у встановлений частиною четвертою цієї статті\nстрок не надійшли подання щодо складу окружної виборчої комісії\nабо якщо кількість запропонованих до складу окружної виборчої\nкомісії осіб становить менше дванадцяти, окружна виборча комісія\nутворюється Центральною виборчою комісією за поданням її Голови у\nкількості дванадцяти осіб з обов'язковим урахуванням поданих\nкандидатур від партій (блоків), передбачених частиною другою цієї\nстатті.\n9. Голова, заступник голови та секретар окружної виборчої\nкомісії не можуть бути представниками однієї партії (блоку) -\nсуб'єкта виборчого процесу.\n10. Кожна партія (блок), від якої включені кандидатури до\nскладу окружних виборчих комісій, має право на пропорційну частку\nкожної категорії керівних посад в окружних виборчих комісіях.\nЧастка керівних посад для кожної партії (блоку) в межах\nзагальнодержавного виборчого округу визначається відповідно до\nкількості кандидатур, включених від партії (блоку) до складу\nокружних виборчих комісій, у відношенні до загальної кількості\nосіб, включених до складу окружних виборчих комісій від партій\n(блоків). Особа, включена до складу окружної виборчої комісії за\nподанням Голови Центральної виборчої комісії, не може бути\nпризначена на керівну посаду у виборчій комісії, крім випадків,\nколи до складу відповідної виборчої комісії не надійшли або\nнадійшли у недостатній кількості подання від партій (блоків).\nПорядок розподілу керівних посад між партіями (блоками) в межах\nчасток, визначених відповідно до цієї частини, визначається\nЦентральною виборчою комісією. При цьому повинна бути дотримана\nприблизна рівномірність територіального розподілу посад, отриманих\nпредставниками кожної партії (блоку).\n11. Рішення про утворення окружних виборчих комісій та про їх\nсклад, прийняте відповідно до вимог цього Закону, публікується\nЦентральною виборчою комісією у триденний строк від дня його\nприйняття в загальнодержавних друкованих засобах масової\nінформації. Витяг із цього рішення про утворення окружних виборчих\nкомісій у відповідному регіоні та про їх склад публікується\nЦентральною виборчою комісією у регіональному друкованому засобі\nмасової інформації у семиденний строк від дня прийняття\nзазначеного рішення. Рішення про зміни у складі окружної виборчої\nкомісії публікується у порядку та у строки, встановлені цією\nчастиною, однак не пізніше останнього дня перед днем виборів.\nСтаття 28. Порядок утворення дільничної виборчої комісії\nзвичайної чи спеціальної виборчої дільниці\n1. Дільнична виборча комісія утворюється відповідною окружною\nвиборчою комісією не пізніш як за тридцять п'ять днів до дня\nвиборів у складі голови, заступника голови, секретаря та інших\nчленів комісії.\n2. Дільнична виборча комісія утворюється у складі:\n1) для малих дільниць - 10-18 осіб;\n2) для середніх дільниць - 14-20 осіб;\n3) для великих дільниць - 18-24 особи.\n3. На виборчих дільницях, де кількість виборців не перевищує\nп'ятдесяти осіб, дільнична виборча комісія може утворюватися у\nскладі голови, секретаря та двох - чотирьох членів комісії.\n4. Право подання кандидатур до складу дільничних виборчих\nкомісій мають партії (блоки), які в поточному складі Верховної\nРади України станом на 15 вересня року, що передує рокові\nпроведення виборів, мають свої партійні фракції (фракції блоків),\nа також інші партії (блоки) - суб'єкти виборчого процесу. Від\nімені партії (блоку) подання вносить уповноважена особа партії\n(блоку) у відповідному територіальному або загальнодержавному\nвиборчому окрузі.\n5. До складу дільничної виборчої комісії звичайної чи\nспеціальної виборчої дільниці, за винятком випадків, передбачених\nчастиною дванадцятою цієї статті, обов'язково включаються (за\nнаявності відповідного подання) по одному представнику партій\n(блоків), які в поточному складі Верховної Ради України станом на\n15 вересня року, що передує рокові проведення виборів, мають свої\nпартійні фракції (фракції блоків). Не більше ніж по одному\nпредставнику від інших партій (блоків) - суб'єктів виборчого\nпроцесу включаються до складу дільничної виборчої комісії шляхом\nжеребкування, що проводиться окружною виборчою комісією не пізніше\nніж на третій день після закінчення строку внесення подань,\nзазначених у частині шостій цієї статті. Кандидатури, внесені до\nскладу дільничної виборчої комісії, можуть бути відхилені лише з\nпідстав їх невідповідності вимогам, встановленим статтею 26 цього\nЗакону, або застосування механізму жеребкування, передбаченого\nцією частиною, а також внесення подання з порушенням вимог частин\nшостої та сьомої цієї статті.\n6. Уповноважена особа партії (блоку) у відповідному\nтериторіальному або загальнодержавному виборчому окрузі не пізніш\nяк за сорок п'ять днів до дня виборів депутатів подає до\nвідповідної окружної виборчої комісії на паперових носіях та в\nелектронному вигляді список осіб від партії (блоку) - членів цієї\nпартії (партій, що входять до блоку) або безпартійних, не більше\nоднієї кандидатури до однієї виборчої комісії, для включення їх до\nскладу відповідних дільничних виборчих комісій. У поданні\nзазначаються особи, запропоновані партією (блоком) на посаду\nголови, заступника голови та секретаря виборчої комісії. Подання\nпідписується керівником відповідної організації партії (керівників\nорганізацій партій, що входять до блоку) та скріплюється печаткою\nвідповідної організації партії (печатками відповідних організацій\nпартій, що входять до блоку).\n7. У поданні кандидатур до складу дільничних виборчих комісій\nзазначаються відомості, передбачені частиною п'ятою статті 27\nцього Закону. До подання додаються заяви осіб, запропонованих до\nскладу дільничної виборчої комісії, про згоду на участь у роботі\nвиборчої комісії від відповідної партії (блоку).\n8. У разі якщо у встановлений частиною шостою цієї статті\nстрок не надійшли подання щодо складу дільничної виборчої комісії\nабо якщо кількість запропонованих до складу дільничної виборчої\nкомісії осіб становить менше ніж мінімальна кількість, встановлена\nчастинами другою та третьою цієї статті, дільнична виборча комісія\nутворюється окружною виборчою комісією за поданням голови окружної\nвиборчої комісії у мінімальній кількості, встановленій частиною\nдругою або третьою цієї статті, з обов'язковим урахуванням поданих\nкандидатур від партій (блоків), передбачених частиною четвертою\nцієї статті.\n9. Технічні описки та неточності, допущені у поданні, не є\nпідставою для відхилення внесених кандидатур. Про виявлення таких\nописок і неточностей окружна виборча комісія невідкладно\nповідомляє уповноваженого представника відповідної партії (блоку)\nу територіальному виборчому окрузі. Зазначені описки та неточності\nможуть бути виправлені шляхом внесення уточненого подання стосовно\nвідповідних кандидатур не пізніше наступного дня після отримання\nвказаного повідомлення. Якщо уточнене подання не надійшло у\nвстановлений строк, відповідні кандидатури відхиляються.\n10. Кожна партія (блок), від якої включені кандидатури до\nскладу дільничних виборчих комісій, має право на пропорційну\nчастку кожної категорії керівних посад у дільничних виборчих\nкомісіях окремо малих, середніх, великих виборчих дільниць в межах\nтериторіального виборчого округу, яка залежить від кількості\nкандидатур від відповідних партій (блоків), включених до складу\nдільничних виборчих комісій. Частка керівних посад для кожної\nпартії (блоку) у кожній категорії виборчих дільниць в межах\nтериторіального виборчого округу визначається відповідно до\nкількості кандидатур, включених від партії (блоку) до складу\nвиборчих комісій кожної категорії виборчих дільниць, у відношенні\nдо загальної кількості осіб, включених до складу виборчих комісій\nвідповідної категорії виборчих дільниць від партій (блоків).\nОсоба, включена до складу дільничної виборчої комісії за поданням\nголови окружної виборчої комісії, не може бути призначена на\nкерівну посаду у виборчій комісії, крім випадків, коли до складу\nвідповідної виборчої комісії не надійшли або надійшли у\nнедостатній кількості подання від партій (блоків). Порядок\nрозподілу керівних посад між партіями (блоками) в межах часток,\nвизначених відповідно до цієї частини, визначається Центральною\nвиборчою комісією.\n11. Голова, заступник голови та секретар дільничної виборчої\nкомісії не можуть бути представниками однієї партії (блоку) -\nсуб'єкта виборчого процесу.\n12. Дільнична виборча комісія спеціальної виборчої дільниці,\nутвореної на судні, яке в день виборів перебуває у плаванні під\nДержавним Прапором України, на полярній станції України,\nутворюється окружною виборчою комісією за місцем приписки судна,\nполярної станції України за поданням відповідно капітана судна,\nкерівника полярної станції України, яке може надсилатися\nтехнічними засобами зв'язку у строк, передбачений частиною шостою\nцієї статті.\n13. У разі утворення спеціальної виборчої дільниці у\nвинятковому випадку відповідно до частини сьомої статті 21 цього\nЗакону дільнична виборча комісія утворюється Центральною виборчою\nкомісією одночасно з утворенням виборчої дільниці за поданням\nокружної виборчої комісії.\n14. Про підготовку подання до Центральної виборчої комісії\nщодо утворення спеціальної виборчої дільниці у винятковому випадку\nокружна виборча комісія повідомляє уповноважених осіб усіх партій\n(блоків) у відповідному територіальному окрузі та пропонує у\nстроки, визначені окружною виборчою комісією, однак не пізніше ніж\nпротягом п'яти днів після звернення з повідомленням, внести\nподання щодо кандидатур до складу дільничної виборчої комісії у\nпорядку, визначеному цією статтею.\n15. Рішення про утворення дільничної виборчої комісії\nпублікується у регіональних та місцевих друкованих засобах масової\nінформації не пізніш як на п'ятий день після дня його прийняття\nабо, у разі неможливості, оприлюднюється в інший спосіб у цей же\nстрок. Рішення про утворення дільничної виборчої комісії\nспеціальної виборчої дільниці, утвореної у винятковому випадку, а\nтакож рішення про зміни у складі дільничної виборчої комісії\nпублікується чи оприлюднюється у порядку та у строки, встановлені\nцією частиною, однак не пізніше останнього дня перед днем виборів.\nСтаття 29. Порядок утворення дільничної виборчої\nкомісії закордонної виборчої дільниці\n1. Дільнична виборча комісія закордонної виборчої дільниці\nутворюється Центральною виборчою комісією не пізніш як за тридцять\nп'ять днів до дня виборів у складі голови, заступника голови,\nсекретаря та інших членів комісії. Кількісний склад дільничної\nвиборчої комісії закордонної виборчої дільниці визначається\nвідповідно до частин другої та третьої статті 28 цього Закону.\n2. До складу дільничної виборчої комісії закордонної виборчої\nдільниці можуть входити виборці, які проживають або перебувають у\nперіод підготовки та проведення виборів на території відповідної\nіноземної держави.\n3. Право подання кандидатур до складу дільничних виборчих\nкомісій закордонних виборчих дільниць мають партії (блоки), які в\nпоточному складі Верховної Ради України станом на 15 вересня року,\nщо передує рокові проведення виборів, мають свої партійні фракції\n(фракції блоків), інші партії (блоки) - суб'єкти виборчого\nпроцесу, а також Міністерство закордонних справ України.\n4. Центральний керівний орган партії (керівний орган блоку)\nне пізніш як за сорок п'ять днів до дня виборів подає до\nЦентральної виборчої комісії список осіб від партії (блоку) -\nчленів цієї партії (партій, що входять до блоку) або безпартійних,\nз розрахунку одна кандидатура до однієї виборчої комісії, для\nвключення їх до складу відповідних дільничних виборчих комісій\nзакордонних виборчих дільниць. У поданні зазначаються особи,\nзапропоновані партією (блоком) на посаду голови, заступника голови\nта секретаря комісії. Подання підписується керівником партії\n(керівниками партій, що входять до блоку) та скріплюється печаткою\nпартії (печатками партій, що входять до блоку).\n5. Міністерство закордонних справ України включає до подання,\nвнесеного у строки, встановлені частиною четвертою цієї статті,\nпрацівників дипломатичних чи інших офіційних представництв України\n(з дотриманням вимог частини третьої статті 26 цього Закону) за\nкордоном, військовослужбовців військових частин (формувань),\nдислокованих за межами України, або інших громадян України, які\nмають право голосу та проживають або перебувають у період\nпідготовки та проведення виборів на території відповідної\nіноземної держави, у кількості, не меншій від мінімального і не\nбільшій від середнього кількісного складу дільничних виборчих\nкомісій, встановленого частиною другою чи третьою статті 28 цього\nЗакону.\n6. У поданні кандидатур до складу дільничних виборчих комісій\nзазначаються відомості, передбачені частиною п'ятою статті 27\nцього Закону. До подання додаються заяви осіб, запропонованих до\nскладу дільничної виборчої комісії, про згоду на участь у її\nроботі від відповідної партії (блоку) чи за поданням Міністерства\nзакордонних справ України.\n7. До складу дільничної виборчої комісії закордонної виборчої\nдільниці включаються (за наявності відповідного подання) з\nдотриманням вимог частини п'ятої статті 28 цього Закону не більше\nніж по одному представнику від партій (блоків) - суб'єктів\nвнесення кандидатур.\n8. До складу дільничної виборчої комісії закордонної виборчої\nдільниці включаються з дотриманням вимог частин другої та шостої\nцієї статті та статті 26 цього Закону кандидатури, внесені\nМіністерством закордонних справ України, у такій кількості, щоб\nсклад утвореної виборчої комісії відповідав вимогам частини другої\nчи третьої статті 28 цього Закону.\n9. Підставою відхилення внесених кандидатур можуть бути лише\nїх невідповідність вимогам, встановленим статтею 26 цього Закону,\nа також частинами другою та шостою цієї статті, або застосування\nмеханізму жеребкування, передбаченого частиною п'ятою статті 28\nцього Закону.\n10. Технічні описки та неточності, допущені у поданні партії\n(блоку), не є підставою для відхилення внесених кандидатур. Про\nвиявлення таких описок і неточностей Центральна виборча комісія\nневідкладно повідомляє представника відповідної партії (блоку) у\nЦентральній виборчій комісії. Зазначені описки та неточності\nможуть бути виправлені шляхом внесення уточненого подання стосовно\nвідповідних кандидатур не пізніше наступного дня після отримання\nвказаного повідомлення.\n11. Кожна партія (блок), від якої включені кандидатури до\nскладу дільничних виборчих комісій, має право на пропорційну\nчастку кожної категорії керівних посад у дільничних виборчих\nкомісіях окремо малих, середніх, великих виборчих дільниць в межах\nзакордонного виборчого округу, яка залежить від кількості\nкандидатур від відповідних партій (блоків), що ввійшли до складу\nвиборчих комісій. Частка керівних посад для кожної партії (блоку)\nдля кожної категорії виборчих дільниць в межах закордонного\nвиборчого округу визначається відповідно до кількості кандидатур,\nвключених від партії (блоку) до складу виборчих комісій кожної\nкатегорії виборчих дільниць, у відношенні до загальної кількості\nосіб, включених до складу виборчих комісій відповідної категорії\nвиборчих дільниць від партій (блоків). Порядок розподілу керівних\nпосад між партіями (блоками) в межах часток, визначених відповідно\nдо цієї частини, визначається Центральною виборчою комісією.\n12. Особа, включена до складу дільничної виборчої комісії за\nподанням Міністерства закордонних справ України, може бути\nпризначена на керівну посаду у виборчій комісії тільки у випадку\nвідсутності кандидатур на таку посаду від партій (блоків).\n13. У разі утворення закордонної виборчої дільниці у\nвинятковому випадку відповідно до частини восьмої статті 22 цього\nЗакону дільнична виборча комісія утворюється Центральною виборчою\nкомісією одночасно з утворенням закордонної виборчої дільниці за\nподанням Міністерства закордонних справ України. Таке подання\nвноситься з дотриманням вимог частин другої та шостої цієї статті,\nа також статті 26 та частини чотирнадцятої статті 28 цього Закону\nодночасно з поданням про утворення виборчої дільниці.\n14. Рішення про утворення дільничних виборчих комісій\nзакордонних виборчих дільниць, їх склад, прийняті відповідно до\nвимог цього Закону, публікуються Центральною виборчою комісією у\nтриденний строк від дня прийняття нею відповідного рішення в\nзагальнодержавних друкованих засобах масової інформації. Рішення\nпро утворення дільничної виборчої комісії закордонної виборчої\nдільниці, утвореної у винятковому випадку відповідно до частини\nвосьмої статті 22 цього Закону, оприлюднюються у порядку та у\nстроки, встановлені цією частиною, однак не пізніш як за п'ять\nднів до дня виборів. Оприлюднення відомостей про місцезнаходження,\nпоштову адресу та режим роботи дільничних виборчих комісій,\nутворених при дипломатичних, інших офіційних представництвах та\nконсульських установах України за кордоном, у тому числі за межами\nофіційних представництв і консульських установ України, у\nвійськових частинах (формуваннях), дислокованих за межами України,\nздійснюється відповідними офіційними представництвами та\nконсульськими установами України з урахуванням місцевих умов країн\nперебування."
    },
    {
      "provision_ref": "art30",
      "section": "30",
      "title": "Стаття 30. Повноваження Центральної виборчої комісії",
      "content": "1. Повноваження Центральної виборчої комісії щодо підготовки\nта проведення виборів депутатів визначаються цим Законом, Законом\nУкраїни \"Про Центральну виборчу комісію\" ( 1932-15 ) та іншими\nзаконами України.\n2. Крім повноважень, визначених Законом України \"Про\nЦентральну виборчу комісію\" ( 1932-15 ), Центральна виборча\nкомісія:\n1) здійснює контроль за додержанням і однаковим застосуванням\nзаконодавства про вибори депутатів виборцями, окружними і\nдільничними виборчими комісіями та їх членами, органами виконавчої\nвлади та органами місцевого самоврядування, посадовими і\nслужбовими особами цих органів, підприємствами, закладами,\nустановами, організаціями та їх посадовими особами, засобами\nмасової інформації, їх власниками, посадовими особами та творчими\nпрацівниками, кандидатами у депутати, партіями (блоками), їх\nпредставниками та уповноваженими особами, офіційними\nспостерігачами, іншими об'єднаннями громадян;\n2) здійснює організаційно-методичне забезпечення діяльності\nвиборчих комісій;\n3) організує навчання голів, заступників голів та секретарів\nокружних комісій;\n4) скликає у разі необхідності за власною ініціативою\nзасідання виборчої комісії нижчого рівня;\n5) встановлює норми і перелік обладнання, інвентарю для\nприміщень виборчої комісії та приміщень для голосування, а також\nвиди послуг, робіт, що можуть надаватися виборчим комісіям;\n6) припиняє рух коштів на рахунках окружних виборчих комісій\nв установах банків після закінчення строку повноважень цих комісій\nабо в разі порушення ними кошторисно-фінансової дисципліни;\nприймає рішення про перерахування залишків коштів на рахунок\nЦентральної виборчої комісії;\n7) забезпечує виготовлення інформаційних плакатів партій\n(блоків) - суб'єктів виборчого процесу;\n8) забезпечує централізоване виготовлення та облік бланків\nвідкріпного посвідчення на право голосу на виборах депутатів та\nпередає їх окружним виборчим комісіям;\n9) затверджує форму та текст виборчого бюлетеня з виборів\nдепутатів; забезпечує централізоване виготовлення у необхідній\nкількості та облік виборчих бюлетенів та передає їх окружним\nвиборчим комісіям;\n10) передає представнику Міністерства закордонних справ\nУкраїни виборчі бюлетені, бланки відкріпних посвідчень, бланки\nіншої документації, печатки, штампи для передачі їх дільничним\nвиборчим комісіям закордонних виборчих дільниць;\n11) встановлює підсумки голосування та складає протокол про\nпідсумки голосування в межах закордонного виборчого округу;\n12) розглядає заяви і скарги стосовно підготовки та\nпроведення виборів в закордонному виборчому окрузі та приймає щодо\nних рішення;\n13) реєструє офіційних спостерігачів від партій (блоків),\nгромадських організацій у закордонному виборчому окрузі;\n14) здійснює інші повноваження окружної виборчої комісії у\nзакордонному виборчому окрузі, а також здійснює інші повноваження,\nпередбачені цим та іншими законами України.\n3. Для організаційного, правового, технічного забезпечення\nздійснення повноважень, передбачених цим Законом та Законом\nУкраїни \"Про Центральну виборчу комісію\" ( 1932-15 ), Центральна\nвиборча комісія на час виборчого процесу виборів депутатів може\nзалучати відповідних спеціалістів, експертів та технічних\nпрацівників."
    },
    {
      "provision_ref": "art31",
      "section": "31",
      "title": "Стаття 31. Повноваження окружної виборчої комісії",
      "content": "1. Повноваження окружної виборчої комісії починаються з\nмоменту складення присяги не менш як двома третинами її\nмінімального складу, визначеного частиною першою статті 27 цього\nЗакону, на її першому засіданні, яке проводиться не пізніш як на\nтретій день після дня прийняття рішення про її утворення.\n2. Окружна виборча комісія:\n1) забезпечує підготовку та проведення виборів депутатів у\nмежах територіального виборчого округу;\n2) здійснює в межах відповідного територіального виборчого\nокругу контроль за додержанням і однаковим застосуванням\nзаконодавства про вибори депутатів виборцями, дільничними\nвиборчими комісіями та їх членами, органами виконавчої влади та\nорганами місцевого самоврядування, посадовими і службовими особами\nцих органів, підприємствами, закладами, установами, організаціями\nта їх посадовими особами, засобами масової інформації, їх\nвласниками, посадовими особами та творчими працівниками,\nкандидатами у депутати, партіями (блоками), їх представниками та\nуповноваженими особами, офіційними спостерігачами, іншими\nоб'єднаннями громадян;\n3) надає правову, організаційно-методичну, технічну допомогу\nдільничним виборчим комісіям, організовує навчання членів цих\nкомісій з питань організації виборчого процесу;\n4) утворює виборчі дільниці, крім випадків, передбачених\nчастинами п'ятою та сьомою статті 21 цього Закону, встановлює їх\nмежі та єдину нумерацію в територіальному виборчому окрузі;\n5) утворює дільничні виборчі комісії відповідно до цього\nЗакону, крім випадку, передбаченого у частині тринадцятій\nстатті 28 цього Закону;\n6) скликає у разі необхідності за власною ініціативою\nзасідання дільничної виборчої комісії;\n7) вирішує питання використання коштів Державного бюджету\nУкраїни, виділених на підготовку та проведення виборів депутатів,\nу порядку, встановленому Центральною виборчою комісією;\n8) контролює складання органами, уповноваженими на це\nзаконом, списків виборців по виборчих дільницях на території\nвиборчого округу, передає їх відповідним дільничним виборчим\nкомісіям, контролює надання їх для загального ознайомлення;\n9) контролює діяльність органів виконавчої влади та органів\nмісцевого самоврядування з питань забезпечення приміщеннями для\nголосування, транспортом, засобами зв'язку, обладнанням, у межах\nсвоєї компетенції розглядає і вирішує інші питання\nматеріально-технічного забезпечення виборів депутатів на території\nвиборчого округу;\n10) разом з відповідними органами виконавчої влади та\nорганами місцевого самоврядування сприяє організації зустрічей\nкандидатів у депутати, уповноважених осіб партій (блоків) з\nвиборцями на підприємствах, у закладах, установах, організаціях\nусіх форм власності, а у випадках, передбачених цим Законом, -\nорганізовує такі зустрічі;\n11) передає дільничним виборчим комісіям виборчі бюлетені,\nбланки відкріпних посвідчень та бланки іншої документації\nвідповідно до цього Закону, забезпечує контроль за обліком\nвиборчих бюлетенів та бланків відкріпних посвідчень в межах\nокругу;\n12) забезпечує виготовлення печаток, штампів та передає їх\nдільничним виборчим комісіям;\n13) заслуховує інформацію дільничних виборчих комісій,\nмісцевих органів виконавчої влади та органів місцевого\nсамоврядування з питань підготовки і проведення виборів;\n14) реєструє офіційних спостерігачів від партій (блоків),\nгромадських організацій у територіальному виборчому окрузі;\n15) розглядає заяви і скарги стосовно підготовки та\nпроведення виборів депутатів в межах територіального виборчого\nокругу та приймає щодо них рішення;\n16) встановлює підсумки голосування в межах територіального\nвиборчого округу, складає протокол про підсумки голосування в\nмежах округу, передає протокол та іншу виборчу документацію,\nпередбачену цим Законом, Центральній виборчій комісії;\n17) визнає голосування на виборчій дільниці недійсним у\nвипадках, передбачених цим Законом;\n18) забезпечує передачу на зберігання до відповідної\nдержавної архівної установи виборчої та іншої документації в\nпорядку, встановленому Центральною виборчою комісією;\n19) здійснює інші повноваження, передбачені цим та іншими\nзаконами України.\n3. Повноваження окружної виборчої комісії припиняються через\nдвадцять днів після дня офіційного оприлюднення Центральною\nвиборчою комісією результатів виборів депутатів у порядку,\nвстановленому цим Законом.\n4. Окружна виборча комісія припиняє свою діяльність в порядку\nта у строки, визначені статтею 38 цього Закону."
    },
    {
      "provision_ref": "art32",
      "section": "32",
      "title": "Стаття 32. Повноваження дільничної виборчої комісії",
      "content": "1. Повноваження дільничної виборчої комісії починаються з\nмоменту складення присяги не менш як двома третинами її\nмінімального складу, визначеного частинами другою та третьою\nстатті 28 цього Закону, на засіданні комісії, що проводиться не\nпізніш як на третій день після дня прийняття рішення про її\nутворення.\n2. Дільнична виборча комісія:\n1) здійснює контроль за неухильним додержанням та однаковим\nзастосуванням законодавства про вибори депутатів під час\nголосування та підрахунку голосів на виборчій дільниці;\n2) отримує список виборців від окружної виборчої комісії,\nскладає список виборців у випадках, передбачених цим Законом,\nнадає його для загального ознайомлення, а також вносить до нього\nзміни у випадках, передбачених цим Законом;\n3) забезпечує можливість ознайомлення виборців з виборчими\nсписками кандидатів у депутати від партій (блоків), з\nпередвиборними програмами цих партій (блоків), відомостями про\nкандидатів у депутати, а також з рішеннями, прийнятими Центральною\nвиборчою комісією, відповідною окружною виборчою комісією,\nвласними рішеннями та повідомленнями;\n4) в порядку та в строки, встановлені частиною другою\nстатті 43 цього Закону, вручає або надсилає кожному виборцю іменні\nзапрошення із зазначенням дати проведення виборів, адреси\nприміщення для голосування, часу початку і закінчення голосування,\nномера виборця у списку виборців на відповідній дільниці;\n5) забезпечує облік отриманих комісією виборчих бюлетенів та\nбланків відкріпних посвідчень;\n6) забезпечує підготовку приміщення для голосування та\nвиборчих скриньок;\n7) за рішенням Центральної виборчої комісії вносить зміни до\nвиборчих бюлетенів у порядку та у строки, передбачені цим Законом;\n8) організовує на виборчій дільниці голосування;\n9) проводить підрахунок голосів виборців, поданих на виборчій\nдільниці, складає протокол про підсумки голосування на виборчій\nдільниці та передає його та іншу виборчу документацію відповідній\nокружній виборчій комісії або (для дільничної виборчої комісії\nзакордонної виборчої дільниці) надсилає протокол до Центральної\nвиборчої комісії у порядку, встановленому цим Законом;\n10) визнає недійсним голосування на виборчій дільниці за\nнаявності обставин, передбачених статтею 90 цього Закону;\n11) розглядає заяви і скарги з питань списку виборців,\nпідготовки та організації голосування на виборчій дільниці та в\nмежах своїх повноважень приймає щодо них рішення;\n12) здійснює інші повноваження, передбачені цим та іншими\nзаконами України.\n3. Повноваження дільничної виборчої комісії припиняються\nчерез п'ятнадцять днів після дня офіційного оприлюднення\nЦентральною виборчою комісією результатів виборів депутатів.\n4. Дільнична виборча комісія припиняє свою діяльність\nодночасно з припиненням своїх повноважень."
    },
    {
      "provision_ref": "art33",
      "section": "33",
      "title": "Стаття 33. Організація роботи виборчих комісій",
      "content": "1. Виборча комісія є колегіальним органом. Основною формою\nроботи виборчої комісії є засідання, яке скликається головою\nкомісії, в разі його відсутності - заступником голови, а в разі\nвідсутності голови та його заступника - секретарем комісії.\n2. У разі необхідності засідання виборчої комісії може бути\nскликане рішенням виборчої комісії вищого рівня.\n3. На письмову вимогу третини складу виборчої комісії голова\nвиборчої комісії або його заступник зобов'язаний скликати\nзасідання комісії не пізніше наступного дня після отримання такої\nвимоги.\n4. Перше засідання виборчої комісії скликається її головою не\nпізніш як на третій день після дня її утворення, а наступні - за\nнеобхідністю. У разі утворення виборчої комісії одночасно з\nутворенням виборчої дільниці відповідно до частини тринадцятої\nстатті 28 або частини тринадцятої статті 29 цього Закону перше\nзасідання комісії скликається не пізніше наступного дня після дня\nїї утворення.\n5. Засідання виборчої комісії є повноважним за умови\nприсутності не менш як двох третин складу цієї комісії. У день\nголосування, зокрема, при підрахунку голосів, встановленні\nрезультатів голосування на виборчій дільниці, підсумку голосування\nв межах територіального виборчого округу засідання окружної або\nдільничної виборчої комісії є повноважним за умови присутності\nбільше половини складу цієї комісії.\n6. Засідання виборчої комісії скликається з обов'язковим\nповідомленням усіх членів комісії про час, місце проведення\nзасідання та його порядок денний.\n7. Членам виборчої комісії надаються проекти рішень комісії\nта необхідні документи, як правило, не пізніше останнього дня\nперед днем проведення засідання комісії, однак не пізніше початку\nзасідання.\n8. Засідання виборчої комісії веде голова комісії або його\nзаступник; у разі невиконання ними цієї функції комісія визначає\nзі свого складу головуючого на засіданні.\n9. Виборча комісія на вимогу трьох членів комісії, а також за\nрішенням виборчої комісії вищого рівня або суду зобов'язана\nрозглянути на своєму засіданні питання, що належать до її\nповноважень, не пізніш як у триденний строк від дня заявлення\nвимоги або прийняття зазначеного рішення, але не пізніше дня\nвиборів, а у день виборів, крім дільничної виборчої комісії, -\nневідкладно. Дільнична виборча комісія зобов'язана розглянути на\nсвоєму засіданні питання, що належать до її повноважень, на вимогу\nзазначених членів комісії у день виборів або за рішенням виборчої\nкомісії вищого рівня чи суду, прийнятого в день виборів,\nневідкладно після закінчення голосування.\n10. Рішення виборчої комісії приймається відкритим\nголосуванням більшістю голосів від складу комісії, крім випадків,\nпередбачених цим Законом.\n11. Рішення комісії набирає чинності з моменту його\nприйняття, за винятком випадків, передбачених цим Законом.\n12. На засіданні окружної або дільничної виборчої комісії у\nдень голосування, зокрема, при підрахунку голосів, встановленні\nрезультатів голосування на виборчій дільниці, підсумку голосування\nв межах територіального виборчого округу, у разі присутності менше\nніж двох третин від складу комісії рішення комісії приймається не\nменше ніж двома третинами від числа членів комісії, присутніх на\nзасіданні комісії.\n13. Член виборчої комісії, який бере участь у її засіданні і\nне згоден з рішенням, прийнятим комісією, має право протягом двох\nднів після засідання, на якому було прийнято рішення, у письмовій\nформі висловити окрему думку, яка додається до відповідного\nпротоколу засідання виборчої комісії і є його невід'ємною\nчастиною.\n14. Рішення виборчої комісії, прийняте в межах її\nповноважень, є обов'язковим для виконання усіма суб'єктами\nвиборчого процесу, органами виконавчої влади та органами місцевого\nсамоврядування, їх посадовими та службовими особами, а також\nзасобами масової інформації.\n15. Рішення виборчої комісії, що суперечить законодавству\nУкраїни або прийняте з перевищенням її повноважень, може бути\nскасоване виборчою комісією вищого рівня або визнане протиправним\nта скасоване судом. У такому випадку виборча комісія вищого рівня\nмає право прийняти рішення по суті питання.\n16. Заяви, скарги та інші документи, що надійшли до виборчої\nкомісії, приймаються та реєструються в порядку, встановленому\nЦентральною виборчою комісією.\n17. Для організаційного, правового, технічного забезпечення\nздійснення повноважень, передбачених цим Законом, виборча комісія\nможе залучати відповідних спеціалістів, експертів та технічних\nпрацівників.\n18. Ніхто не має права втручатися у діяльність виборчих\nкомісій, крім як у випадках, передбачених законом."
    },
    {
      "provision_ref": "art34",
      "section": "34",
      "title": "Стаття 34. Право присутності на засіданні комісії",
      "content": "1. Представники партій (блоків) у Центральній виборчій\nкомісії беруть участь у засіданні Центральної виборчої комісії з\nправом дорадчого голосу.\n2. На засіданні Центральної виборчої комісії мають також\nправо бути присутніми без дозволу чи запрошення:\n1) кандидати у депутати та уповноважені особи партій (блоків)\nв загальнодержавному виборчому окрузі (разом не більше двох осіб\nвід однієї партії чи блоку);\n2) офіційні спостерігачі від іноземних держав та міжнародних\nорганізацій;\n3) представники засобів масової інформації.\n3. На засіданнях окружної чи дільничної виборчої комісії, у\nтому числі при підрахунку голосів та встановленні результатів\nголосування, на виборчій дільниці в день виборів у приміщенні, де\nпроводиться голосування, мають право бути присутніми без дозволу\nчи запрошення відповідної комісії лише такі особи:\n1) члени виборчих комісій вищого рівня;\n2) кандидати у депутати, уповноважені особи партій (блоків),\nофіційні спостерігачі від партій (блоків) - суб'єктів виборчого\nпроцесу (разом не більше двох осіб - кандидатів у депутати,\nуповноважених осіб чи офіційних спостерігачів - від однієї партії\nчи блоку);\n3) офіційні спостерігачі від громадських організацій (разом\nне більше трьох осіб від різних громадських організацій);\n4) офіційні спостерігачі від іноземних держав і міжнародних\nорганізацій;\n5) представники засобів масової інформації (не більше двох\nосіб від одного засобу масової інформації).\n4. Інші особи, крім зазначених у частині третій цієї статті,\nможуть бути присутніми на засіданні виборчої комісії тільки з\nдозволу або на запрошення цієї комісії, про що приймається рішення\nна засіданні виборчої комісії. Перебування осіб, не передбачених\nчастиною третьою цієї статті, на виборчій дільниці під час\nпроведення голосування, а також на засіданні виборчої комісії при\nпідрахунку голосів та встановленні результатів голосування\nзабороняється.\n5. Виборча комісія може прийняти мотивоване рішення про\nпозбавлення права бути присутніми на засіданні осіб, зазначених у\nчастинах третій та четвертій цієї статті, якщо вони протиправно\nперешкоджають його проведенню. Таке рішення приймається двома\nтретинами від складу комісії.\n6. Працівники правоохоронних органів можуть здійснювати\nохорону правопорядку в день виборів та при підрахунку голосів лише\nпоза межами приміщення для голосування. У випадку виникнення\nфактів порушень правопорядку голова, заступник голови чи секретар\nкомісії може їх викликати виключно для вчинення дій з відновлення\nправопорядку і на час, необхідний для таких дій."
    },
    {
      "provision_ref": "art35",
      "section": "35",
      "title": "Стаття 35. Документування діяльності виборчої комісії",
      "content": "1. Документування діяльності виборчої комісії здійснюється у\nпорядку, встановленому цією статтею та порядком ведення\nділоводства виборчих комісій, який затверджується Центральною\nвиборчою комісією.\n2. На засіданні виборчої комісії ведеться протокол засідання,\nякий веде секретар комісії. За відсутності секретаря комісії чи у\nразі невиконання ним своїх повноважень на засіданні комісія обирає\nзі свого складу секретаря засідання, який виконує обов'язки\nсекретаря комісії на відповідному засіданні та при оформленні\nдокументів засідання. Протокол засідання комісії підписується\nголовуючим на засіданні та секретарем комісії (чи секретарем\nзасідання). Протокол засідання комісії надається для ознайомлення\nчленам комісії не пізніше наступного засідання комісії, при цьому\nчлен комісії має право його підписати.\n3. Рішення виборчої комісії з розглянутого питання\nоформляється у формі постанови, яка повинна містити:\n1) найменування комісії;\n2) найменування постанови;\n3) дату та місце прийняття і порядковий номер постанови;\n4) мотивувальну частину з посиланням на обставини, що\nзумовили розгляд питання на засіданні комісії, посиланнями на\nвідповідні положення нормативно-правових актів або постанову\nвиборчої комісії вищого рівня чи рішення суду, якими керувалася\nкомісія при прийнятті постанови;\n5) резолютивну частину.\n4. Постанова підписується головуючим на засіданні виборчої\nкомісії. Зміст та номер постанови повинні бути відображені у\nпротоколі відповідного засідання виборчої комісії.\n5. Постанова, прийнята окружною чи дільничною виборчою\nкомісією, вивішується на стенді офіційних матеріалів комісії для\nзагального ознайомлення не пізніше ранку наступного дня після дня\nїї прийняття, а прийнята напередодні дня виборів, у день виборів\nта під час встановлення результатів голосування, - не пізніше ніж\nчерез чотири години після завершення засідання виборчої комісії.\nТака постанова у цей же строк доводиться також до відома суб'єктів\nвиборчого процесу, яких вона стосується. Копія постанови,\nзасвідчена головою виборчої комісії чи його заступником і\nсекретарем виборчої комісії та скріплена печаткою виборчої\nкомісії, не пізніше ніж через чотири години після її прийняття, а\nв день виборів - невідкладно, видається суб'єкту виборчого\nпроцесу, якого вона стосується, на його вимогу. Стенд офіційних\nматеріалів комісії обладнується в приміщенні комісії у місці,\nвільно доступному для відвідувачів.\n6. З питань поточної діяльності комісія може приймати\nпротокольні рішення.\n7. Виборча комісія складає акти та протоколи. Акт комісії\nзасвідчує певний факт або певну подію, виявлені і визнані\nкомісією. Протокол комісії встановлює підсумки певних дій,\nвиконаних комісією.\n8. Акти і протоколи виборчої комісії складаються у випадках,\nпередбачених цим Законом, за формами, затвердженими Центральною\nвиборчою комісією, та у кількості примірників, встановленій цим\nЗаконом. Акт або протокол комісії підписується всіма присутніми на\nзасіданні членами виборчої комісії, підписи яких скріплюються\nпечаткою виборчої комісії. Перший примірник акта чи протоколу\nмають право підписати присутні на засіданні кандидати у депутати,\nпредставники партій (блоків) у Центральній виборчій комісії чи\nуповноважені особи партій (блоків), офіційні спостерігачі."
    },
    {
      "provision_ref": "art36",
      "section": "36",
      "title": "Стаття 36. Статус члена виборчої комісії",
      "content": "1. Статус члена Центральної виборчої комісії визначається\nЗаконом України \"Про Центральну виборчу комісію\" ( 1932-15 ).\n2. Статус члена окружної чи члена дільничної виборчої\nкомісії, а також порядок набуття цього статусу визначається цим\nЗаконом.\n3. Член окружної, дільничної виборчої комісії на першому\nзасіданні виборчої комісії, в якому він бере участь, в\nобов'язковому порядку ознайомлюється зі змістом частин\nсьомої - дванадцятої цієї статті, після чого складає таку присягу\nчлена комісії:\n\"Я, (прізвище, ім'я та по батькові), беручи на себе\nповноваження члена виборчої комісії та усвідомлюючи свою високу\nвідповідальність перед Українським народом, присягаю додержуватися\nКонституції ( 254к/96-ВР ) та законів України, чесно і сумлінно\nвиконувати свої обов'язки, виходячи з принципів верховенства\nправа, законності, об'єктивності та неупередженості, забезпечувати\nреалізацію і захист виборчих прав громадян України\".\n4. Особа, що склала присягу, ставить свій підпис під текстом\nприсяги. Цей документ є невід'ємною частиною документації\nвідповідної комісії. Члену комісії після складення ним присяги\nвидається посвідчення за підписом голови комісії вищого рівня.\n5. Відмова скласти присягу означає відмову особи бути членом\nкомісії.\n6. За рішенням виборчої комісії, яке затверджується виборчою\nкомісією вищого рівня, голова, заступник голови, секретар або інші\nчлени окружної чи дільничної виборчої комісії (загальною кількістю\nне більше трьох осіб) протягом усього періоду повноважень виборчої\nкомісії або частини цього періоду можуть виконувати свої\nповноваження у виборчій комісії з оплатою їх праці в комісії\nвідповідно до статті 50 цього Закону або здійснювати свої\nповноваження у виборчій комісії на платній основі на підставі\nцивільно-правового договору між ними і виборчою комісією.\nЗазначені особи на цей період звільняються від виконання\nвиробничих або службових обов'язків за основним місцем роботи із\nзбереженням загального та спеціального стажу.\n7. Член виборчої комісії має право:\n1) брати участь у підготовці питань, що вносяться на розгляд\nвиборчої комісії;\n2) виступати на засіданнях виборчої комісії, ставити іншим\nучасникам засідання запитання щодо порядку денного, вносити\nпропозиції з питань, віднесених до повноважень комісії;\n3) за дорученням відповідної виборчої комісії перевіряти\nдіяльність виборчих комісій нижчого рівня;\n4) безперешкодно знайомитися з документами виборчої комісії,\nчленом якої він є, та виборчих комісій нижчого рівня на\nвідповідній території;\n5) на відшкодування шкоди, заподіяної його життю, здоров'ю чи\nмайну у зв'язку з виконанням обов'язків члена виборчої комісії, у\nтому числі витрат на відрядження, пов'язаних з виконанням\nобов'язків члена комісії, у порядку і розмірі, встановлених\nКабінетом Міністрів України.\n8. Член комісії не може бути звільнений з роботи, переведений\nна нижчу посаду з підстав, пов'язаних із виконанням його\nобов'язків у виборчій комісії.\n9. Член виборчої комісії зобов'язаний:\n1) додержуватися Конституції України ( 254к/96-ВР ), цього та\nінших законів України з питань підготовки і проведення виборів;\n2) брати участь у засіданнях виборчої комісії;\n3) виконувати рішення виборчої комісії та обов'язки,\nпокладені на нього згідно з їх розподілом у комісії.\n10. Член виборчої комісії має також інші права та обов'язки\nвідповідно до цього та інших законів України.\n11. На час безпосереднього виконання обов'язків члена\nвиборчої комісії (участь у засіданнях комісії, інших заходах на\nвиконання цього Закону чи рішень комісії) на кожного члена\nвиборчої комісії поширюються гарантії і компенсації, передбачені\nзаконодавством для працівників на час виконання ними державних або\nгромадських обов'язків у робочий час. Члени виборчої комісії\nзвільняються від виконання службових обов'язків за місцем\nпостійної роботи на час, необхідний для здійснення обов'язків\nчлена комісії, на підставі письмового повідомлення голови,\nзаступника голови чи секретаря відповідної виборчої комісії про\nскликання засідання комісії або рішення виборчої комісії про\nзалучення члена комісії до участі в інших заходах, передбачених\nцим Законом. Такі повідомлення або рішення повинні містити\nзазначення дати, часу та запланованої тривалості засідання\nвиборчої комісії чи іншого заходу.\n12. Члену виборчої комісії протягом часу своїх повноважень\nзабороняється агітувати за чи проти партій (блоків), кандидатів у\nдепутати та публічно оцінювати діяльність партій (блоків) -\nсуб'єктів виборчого процесу та кандидатів у депутати.\nСтаття 37. Дострокове припинення повноважень складу\nвиборчої комісії або члена виборчої комісії\n1. Повноваження усього складу окружної, дільничної виборчої\nкомісії можуть бути достроково припинені виборчою комісією, яка її\nутворила, за власною ініціативою або на підставі рішення суду в\nразі систематичного порушення комісією Конституції України\n( 254к/96-ВР ), цього та інших законів України.\n2. Дострокове припинення повноважень усього складу виборчої\nкомісії не є ліквідацією цієї комісії.\n3. Повноваження члена окружної, дільничної виборчої комісії\nприпиняються достроково виборчою комісією, яка її утворила, у\nзв'язку з:\n1) особистою заявою про складення повноважень члена комісії;\n2) відкликанням його суб'єктом подання його кандидатури;\n3) припиненням його громадянства України;\n4) вибуттям на період до дня виборів включно за межі України\nабо країни, на території якої утворена закордонна виборча\nдільниця, що тягне за собою неможливість виконувати обов'язки\nчлена комісії;\n5) реєстрацією його кандидатом у народні депутати України або\nкандидатом у депутати Верховної Ради Автономної Республіки Крим,\nкандидатом у депутати місцевої ради або кандидатом на посаду\nсільського, селищного, міського голови, якщо вказані вибори\nпроводяться одночасно з виборами народних депутатів України;\n6) реєстрацією його представником партії (блоку) у\nЦентральній виборчій комісії, уповноваженою особою партії (блоку)\nабо довіреною особою кандидата у депутати Верховної Ради\nАвтономної Республіки Крим, кандидата у депутати місцевої ради чи\nкандидата на посаду сільського, селищного, міського голови,\nуповноваженою особою місцевої організації партії (блоку місцевих\nорганізацій партій), якщо вказані вибори проводяться одночасно з\nвиборами народних депутатів України;\n7) входженням його до складу іншої виборчої комісії, що\nздійснює підготовку та проведення виборів народних депутатів\nУкраїни або депутатів Верховної Ради Автономної Республіки Крим,\nдепутатів місцевих рад та сільських, селищних, міських голів, якщо\nвказані вибори проводяться одночасно з виборами народних депутатів\nУкраїни;\n8) відмовою скласти присягу члена комісії;\n9) порушенням присяги члена комісії, що виявилося як\nсистематичне невиконання покладених на нього обов'язків,\nзасвідченим не менш як двома рішеннями з цього приводу виборчої\nкомісії, до складу якої він входить;\n10) повторним або одноразовим грубим порушенням законодавства\nУкраїни про вибори, встановленим рішенням суду або рішенням\nвиборчої комісії вищого рівня;\n11) набранням щодо нього законної сили обвинувальним вироком\nсуду за вчинення умисного злочину;\n12) визнанням його недієздатним;\n13) його смертю.\n4. При виникненні обставин, передбачених у пунктах 1, 3, 5-8,\n11-13 частини третьої цієї статті, повноваження члена виборчої\nкомісії припиняються з моменту їх виникнення або виявлення, а\nобставин, передбачених у пунктах 2, 4, 9, 10 частини третьої цієї\nстатті, - з моменту прийняття рішення про припинення його\nповноважень.\n5. Виборча комісія вищого рівня, яка достроково припинила\nповноваження усього складу виборчої комісії, окремого члена\nвиборчої комісії або виявила підстави для припинення повноважень,\nне пізніше наступного дня повідомляє про це суб'єктів, за поданням\nяких до складу комісії було включено осіб, повноваження яких\nдостроково припинено або щодо яких виявлено підстави для\nприпинення їх повноважень.\n6. У разі дострокового припинення повноважень усього складу\nвиборчої комісії відповідна виборча комісія вищого рівня не\nпізніше ніж на сьомий день з дня припинення повноважень комісії,\nале не пізніш останнього дня перед днем виборів, затверджує новий\nсклад виборчої комісії у порядку, встановленому цим Законом.\n7. У разі дострокового припинення повноважень члена виборчої\nкомісії відповідна виборча комісія вищого рівня не пізніше ніж на\nсьомий день з дня припинення його повноважень, але не пізніш\nостаннього дня перед днем виборів, включає до її складу іншу особу\nзамість члена комісії, повноваження якого припинено, у порядку,\nвстановленому цим Законом.\n8. У разі дострокового припинення повноважень члена виборчої\nкомісії в останній день перед днем виборів таке рішення\nприймається одночасно з рішенням про включення до складу\nвідповідної виборчої комісії іншого представника від того ж\nсуб'єкта подання кандидатури.\n9. Партія (блок) - суб'єкт подання кандидатури члена комісії,\nповноваження якого достроково припинено, має пріоритетне право на\nподання кандидатури для включення до складу виборчої комісії\nзамість вибулого. Таке подання, здійснене відповідно до вимог\nцього Закону, не може бути відхилене.\n10. У разі дострокового припинення повноважень члена\nдільничної виборчої комісії закордонної виборчої дільниці, за\nвідсутності подання суб'єкта подання, зазначеного у частині\nдев'ятій цієї статті, інша особа за поданням Міністерства\nзакордонних справ України включається до складу комісії лише у\nвипадку, якщо кількість членів дільничної виборчої комісії стала\nменшою від мінімальної кількості, встановленої частинами другою та\nтретьою статті 28 цього Закону.\n11. У разі якщо голова, заступник голови або секретар\nвиборчої комісії систематично не виконує покладені на нього\nобов'язки, відповідна окружна або дільнична виборча комісія може\nзвернутися до виборчої комісії, яка її утворила, з мотивованим\nподанням про його заміну, якщо за це проголосувало не менше двох\nтретин членів складу комісії. Це подання підлягає обов'язковому\nрозгляду у строки, зазначені у частині сьомій цієї статті. Рішення\nпро заміну голови виборчої комісії, заступника голови, секретаря\nвиборчої комісії не тягне за собою припинення повноважень цих осіб\nяк членів відповідної виборчої комісії. Таке рішення приймається з\nурахуванням вимог частин дев'ятої та десятої статті 27 та частин\nдесятої та одинадцятої статті 28 цього Закону.\nСтаття 38. Набуття та припинення окружною виборчою\nкомісією статусу юридичної особи\n1. Набуття та припинення окружною виборчою комісією статусу\nюридичної особи здійснюється в порядку, передбаченому законами\nУкраїни, з особливостями, встановленими цим Законом.\n2. Окружна виборча комісія набуває статусу юридичної особи з\nмоменту внесення запису про включення відомостей про комісію до\nЄдиного державного реєстру юридичних осіб та фізичних осіб -\nпідприємців.\n3. Для внесення запису про включення відомостей про окружну\nвиборчу комісію до Єдиного державного реєстру юридичних осіб та\nфізичних осіб - підприємців голова комісії, в разі його\nвідсутності - заступник голови, не пізніш як через шість днів з\nдня утворення комісії повинен особисто подати державному\nреєстратору за місцем розташування окружної виборчої комісії копію\nвідповідної постанови Центральної виборчої комісії про утворення\nкомісії та заповнену реєстраційну картку встановленого зразка.\n4. Реєстраційний збір за проведення державної реєстрації\nокружної виборчої комісії як юридичної особи не сплачується.\n5. Статус окружної виборчої комісії як юридичної особи\nприпиняється шляхом внесення запису про виключення комісії з\nЄдиного державного реєстру юридичних осіб та фізичних осіб -\nпідприємців.\n6. Не пізніш як через п'ять днів з дня офіційного\nоприлюднення результатів виборів депутатів голова окружної\nвиборчої комісії, в разі його відсутності - заступник голови,\nзвертається особисто до органу реєстрації із письмовим\nповідомленням про дату припинення комісії.\n7. На підставі повідомлення, зазначеного в частині шостій\nцієї статті, у Бюлетені державної реєстрації друкується інформація\nпро дату припинення окружної виборчої комісії, що є підставою для\nпред'явлення комісії претензій по боргових зобов'язаннях.\n8. Плата за публікацію повідомлення у Бюлетені державної\nреєстрації про припинення окружної виборчої комісії не\nсплачується.\n9. Для проведення державної реєстрації припинення окружної\nвиборчої комісії як юридичної особи шляхом ліквідації голова\nкомісії, в разі його відсутності - заступник голови, після\nзакінчення процедури припинення комісії, але не раніше тридцяти\nднів з дня офіційного оприлюднення результатів виборів, повинен\nособисто подати державному реєстратору за місцем розташування\nкомісії заповнену реєстраційну картку встановленого зразка,\nсвідоцтво про державну реєстрацію юридичної особи, довідку\nархівної установи про прийняття документів, які відповідно до\nзакону підлягають довгостроковому зберіганню, а також акт спільної\nперевірки фінансово-контролюючими органами. Додаткові документи\nдля проведення державної реєстрації припинення окружної виборчої\nкомісії як юридичної особи в результаті її ліквідації не\nвимагаються.\n10. Свідоцтво про державну реєстрацію юридичної особи з\nвідміткою органу реєстрації про припинення державної реєстрації\nголова окружної виборчої комісії, в разі його відсутності -\nзаступник голови, передає до Центральної виборчої комісії."
    },
    {
      "provision_ref": "art39",
      "section": "39",
      "title": "Стаття 39. Порядок складання загальних списків виборців",
      "content": "1. Для підготовки проведення голосування виборців до 1 жовтня\nроку, який передує року проведення чергових виборів народних\nдепутатів України, складаються загальні списки виборців за формою,\nзатвердженою Центральною виборчою комісією.\n2. Для складання та уточнення загальних списків виборців, які\nпроживають на території кожного села, селища, міста та району у\nмістах Києві та Севастополі, районними, районними у містах Києві\nта Севастополі державними адміністраціями, виконавчими органами\nміських рад (міст республіканського в Автономній Республіці Крим,\nобласного значення) утворюються робочі групи обліку виборців\n(далі - районні, міські робочі групи обліку виборців) на період з\n1 серпня року, що передує року проведення чергових виборів,\nдо 1 березня року проведення чергових виборів.\n3. Для забезпечення роботи районних та міських робочих груп\nобліку виборців, узагальнення та уточнення загальних списків\nвиборців, які проживають на території відповідно Автономної\nРеспубліки Крим, області, міст Києва та Севастополя, Радою\nміністрів Автономної Республіки Крим, обласними, Київською та\nСевастопольською міськими державними адміністраціями утворюються\nробочі групи обліку виборців (далі - регіональні робочі групи\nобліку виборців) на період з 1 серпня року, що передує року\nпроведення чергових виборів, до 1 березня року проведення чергових\nвиборів.\n4. Для взаємодії з робочими групами обліку виборців та\nзабезпечення їх необхідною для складання загальних списків\nвиборців інформацією Міністерством внутрішніх справ України,\nМіністерством юстиції України, Міністерством оборони України,\nДержавним департаментом України з питань виконання покарань у\nкожному територіальному органі до 1 серпня року, що передує року\nпроведення чергових виборів, визначаються відповідальні\nпрацівники.\n5. Рада міністрів Автономної Республіки Крим, обласні,\nКиївська та Севастопольська міські, районні державні\nадміністрації, виконавчі органи міських рад (міст\nреспубліканського в Автономній Республіці Крим, обласного\nзначення) забезпечують приміщення для роботи відповідних робочих\nгруп обліку виборців, оснащені телефонним та електронним зв'язком,\nмеблями, комп'ютерною технікою.\n6. Районні, міські, регіональні робочі групи обліку виборців\nскладають загальні списки виборців у порядку, встановленому цим\nЗаконом та Порядком складання загального списку виборців,\nзатвердженим Центральною виборчою комісією.\n7. Фінансування складання загальних списків виборців\nздійснюється за рахунок коштів Державного бюджету України, що\nвиділяються на ці цілі. Головним розпорядником цих коштів є\nЦентральна виборча комісія. Кабінет Міністрів України визначає\nпорядок перерахування необхідних коштів виконавчим органам рад або\nорганам, що відповідно до закону здійснюють їх повноваження.\n8. Працівникам виконавчих органів місцевих рад, членам\nробочих груп обліку виборців з числа представників Ради міністрів\nАвтономної Республіки Крим, обласних, районних державних\nадміністрацій, виконавчих органів міських рад, залучених до\nскладання загальних списків виборців, може виплачуватися\nвинагорода у розмірі та в порядку, встановлених Кабінетом\nМіністрів України.\n9. Для складання та уточнення загального списку виборців, що\nпроживають або перебувають у зарубіжних країнах, при Міністерстві\nзакордонних справ України у строк, зазначений у частині другій\nцієї статті, створюється робоча група обліку виборців, що\nпроживають або перебувають за кордоном України.\n10. До загального списку виборців включаються громадяни\nУкраїни, які досягли або на день виборів досягнуть вісімнадцяти\nроків і мають право голосу та які на час складання загального\nсписку виборців проживають на відповідній території або\nперебувають на строковій службі у військових частинах\n(формуваннях), дислокованих на відповідній території, чи в\nустановах кримінально-виконавчої системи, розміщених на\nвідповідній території. При цьому до загального списку виборців\nзаносяться такі відомості про виборця:\n1) прізвище, ім'я, по батькові;\n2) дата народження;\n3) місце народження (держава, область, район, місто, селище,\nсело) відповідно до адміністративно-територіального устрою на час\nскладання списків виборців;\n4) місце проживання (із зазначенням адреси житла) або місце\nперебування;\n5) у разі необхідності - примітка про постійну нездатність\nпересуватися самостійно.\n11. Місце проживання та адреса житла виборця визначаються на\nпідставі відомостей реєстрації відповідно до Закону України \"Про\nсвободу пересування та вільний вибір місця проживання в Україні\"\n( 1382-15 ).\n12. До районної, міської робочої групи обліку виборців до\n1 вересня року, який передує року проведення чергових виборів\nнародних депутатів України, відомості про громадян України, яким\nвиповнилося чи виповниться до дня виборів вісімнадцять років, за\nформою, затвердженою Центральною виборчою комісією, подають:\n1) керівники відповідних територіальних органів Міністерства\nвнутрішніх справ України - про громадян України, які зареєстровані\nна відповідній території, зокрема, громадян, яким до дня\nпроведення виборів виповниться вісімнадцять років, а також про\nгромадян, які проживали або проживають на відповідній території та\nпісля проведення останніх виборів Президента України чи народних\nдепутатів України змінили місце проживання;\n2) сільські, селищні, міські (міст районного значення)\nголови - про громадян України, які проживають на території\nвідповідної місцевої ради, а також про громадян, які постійно не\nздатні самостійно пересуватися;\n3) керівники територіальних органів Міністерства юстиції\nУкраїни - про громадян України, які проживали на відповідній\nтериторії та померли після проведення останніх чергових виборів\nПрезидента України чи народних депутатів України, а також про\nгромадян, які протягом того ж часу змінили прізвище, ім'я, по\nбатькові;\n4) керівники місцевих військових комісаріатів - про громадян\nУкраїни, які проживали на відповідній території та призвані на\nстрокову військову службу протягом останніх восьми місяців;\n5) командири військових частин (формувань), дислокованих на\nтериторії відповідного міста чи району, - про громадян України,\nякі проживають на території дислокації відповідної військової\nчастини (формування), у тому числі щодо військовослужбовців\nстрокової служби, які не будуть звільнені в запас до дня виборів;\n6) керівники місцевих органів виконання покарань Державного\nдепартаменту України з питань виконання покарань - про громадян\nУкраїни, які відбувають покарання в установах, розташованих на\nвідповідній території;\n7) керівники навчальних закладів - про громадян України, які\nпроживають в гуртожитках відповідних навчальних закладів;\n8) керівники підприємств, закладів, установ, організацій -\nпро громадян України, які проживають у будинках (гуртожитках), що\nналежать відповідним підприємствам, закладам, установам,\nорганізаціям;\n9) керівники відповідних органів опіки і піклування - про\nгромадян України, визнаних судом недієздатними;\n10) керівники спеціалізованих закладів, які здійснюють облік\nбездомних громадян відповідно до Закону України \"Про основи\nсоціального захисту бездомних громадян і безпритульних дітей\"\n( 2623-15 ), - про громадян України, які зареєстровані за\nюридичною адресою спеціалізованого закладу;\n11) керівники установ соціального захисту - про громадян\nУкраїни, які проживають на відповідній території і постійно не\nздатні самостійно пересуватися.\n13. До робочої групи обліку виборців, які проживають або\nперебувають за кордоном, до 1 вересня року, який передує року\nпроведення чергових виборів народних депутатів України, подають\nінформацію:\n1) дипломатичні та інші офіційні представництва та\nконсульські установи України в іноземних державах - про громадян\nУкраїни, які перебувають на консульському обліку, а також про\nінших громадян України, які проживають або перебувають у\nвідповідній іноземній державі;\n2) Міністерство оборони України - про громадян України, які\nпроходять службу у військових частинах (формуваннях), дислокованих\nза межами України.\n14. Дипломатичні та інші офіційні представництва та\nконсульські установи України зобов'язані вжити заходів для\nотримання достовірної інформації, передбаченої пунктом 1 частини\nтринадцятої цієї статті, у тому числі шляхом звернення до\nкомпетентних органів влади країни перебування чи безпосередньо до\nгромадян України, які проживають або перебувають у відповідній\nіноземній державі.\n15. Відомості, передбачені у частинах дванадцятій та\nтринадцятій цієї статті, подаються за формою, встановленою\nЦентральною виборчою комісією. Зазначені відомості подаються на\nпаперових носіях та в електронному вигляді. Достовірність\nвідомостей засвідчується на кожному аркуші підписом керівника\nвідповідного органу, підприємства, установи, організації,\nкомандира військової частини (формування), сільського, селищного,\nміського голови та скріплюються печаткою органу, підприємства,\nзакладу, установи, організації, представництва, військової частини\n(формування).\n16. Посадові особи, керівники органів, підприємств, закладів,\nустанов, організацій, представництв, командири військових частин\n(формувань), зазначені у частинах дванадцятій та тринадцятій цієї\nстатті, зобов'язані забезпечити своєчасне подання повних і\nдостовірних відомостей за встановленою формою.\n17. Державний контроль за дотриманням органами,\nпідприємствами, закладами, установами, організаціями,\nпредставництвами, командирами військових частин (формувань)\nпорядку складання загальних списків виборців здійснюють Кабінет\nМіністрів України та Центральна виборча комісія.\n18. Для забезпечення громадського контролю за процесом\nскладання та достовірністю загальних списків виборців Центральна\nвиборча комісія не пізніше 1 жовтня року, що передує рокові\nпроведення чергових виборів народних депутатів України, створює\nцентральну контрольну групу та регіональні (в Автономній\nРеспубліці Крим, областях, містах Києві та Севастополі) контрольні\nгрупи, до складу кожної з яких входять по одному представнику від\nпартій (блоків), які в поточному скликанні Верховної Ради України\nстаном на 15 вересня року, що передує рокові проведення виборів,\nмають свої партійні фракції (фракції блоків), за поданнями\nцентральних керівних органів (спільними поданнями центральних\nкерівних органів партій, що входять до складу блоку).\n19. Робоча група обліку виборців, передбачена частиною другою\nчи дев'ятою цієї статті, до 1 жовтня року, що передує року\nпроведення виборів, складає відповідний місцевий (районний,\nміський, районний у місті) загальний список виборців чи загальний\nсписок виборців, що проживають чи перебувають за кордоном, за\nформою, встановленою Центральною виборчою комісією. Список\nвиготовляється на паперових носіях та в електронному вигляді,\nформат якого встановлює Центральна виборча комісія. Виборці\nвключаються до такого списку за місцем проживання. Загальний\nсписок виборців має наскрізну нумерацію виборців; загальний список\nвиборців у паперовому форматі має наскрізну нумерацію аркушів. У\nзагальному списку виборців зазначаються також відомості про інше\nможливе місце проживання виборця та, за необхідності, про його\nпостійну нездатність самостійно пересуватися.\n20. Загальний список виборців, складений у межах відповідного\nрегіону на підставі місцевих загальних списків виборців,\nпередбачених частиною дев'ятнадцятою цієї статті, в електронному\nвигляді передається регіональною робочою групою обліку виборців до\nЦентральної виборчої комісії у порядку і в строки, визначені\nЦентральною виборчою комісією. Загальний список виборців, що\nпроживають чи перебувають за кордоном, передається робочою групою\nобліку виборців, зазначеною у частині дев'ятій цієї статті, до\nЦентральної виборчої комісії у такому ж порядку і у ті ж строки.\n21. Центральна виборча комісія надає електронні копії\nзагального списку виборців членам центральної контрольної групи,\nпередбаченої частиною вісімнадцятою цієї статті, за їх\nзверненнями."
    },
    {
      "provision_ref": "art40",
      "section": "40",
      "title": "Стаття 40. Порядок уточнення загального списку виборців",
      "content": "1. Регіональна робоча група обліку виборців до 20 жовтня\nроку, що передує року проведення чергових виборів народних\nдепутатів України, надсилає інформацію про громадян, які змінили\nмісце проживання, до робочих груп обліку виборців районів, міст,\nрайонів у містах, де можливе включення громадян до загального\nсписку виборців за попереднім місцем проживання.\n2. Районна, міська робоча група обліку виборців не пізніше\n1 листопада року, що передує року проведення виборів, надає\nзагальний список виборців для ознайомлення громадян у приміщенні,\nдоступному для відвідувань громадян. Загальний список виборців\nповинен бути доступним для ознайомлення до 1 січня року проведення\nвиборів. Повідомлення про надання загального списку виборців для\nознайомлення із зазначенням місця і часу, де й коли можна\nознайомитися з загальним списком виборців, протягом зазначеного\nперіоду не рідше одного разу на тиждень публікується у місцевих\nдрукованих засобах масової інформації, а також не рідше двох разів\nна тиждень оприлюднюється на місцевих теле- і радіоканалах.\n3. Робоча група обліку виборців, що проживають чи перебувають\nза кордоном, складає загальні списки виборців за країнами\nперебування. У строки, встановлені частиною другою цієї статті,\nтакі загальні списки виборців надаються для загального\nознайомлення у приміщеннях дипломатичних або інших офіційних\nпредставництв чи консульських установ України за кордоном, у місці\nдислокації військової частини (формування), що дислокована за\nмежами України. Відповідне представництво чи установа оприлюднює у\nспосіб, доступний для громадян України, що перебувають за\nкордоном, повідомлення про надання загального списку виборців для\nознайомлення із зазначенням місця і часу, де й коли зі списком\nможна ознайомитися.\n4. Виборець може бути включений до загального списку виборців\nлише один раз.\n5. Кожен громадянин має право ознайомитися з загальним\nсписком виборців у приміщенні, передбаченому частинами другою та\nтретьою цієї статті, та перевірити правильність внесених до списку\nвідомостей. Він може надати відповідним робочим групам обліку\nвиборців інформацію про осіб, які постійно не здатні самостійно\nпересуватися за інвалідністю чи за віком, що є підставою для\nздійснення перевірки таких даних і, у випадку їх підтвердження,\nвнесення відповідних відомостей до загального списку виборців.\nГромадянин має право оскаржити до районної, міської робочої групи\nобліку виборців або до місцевого суду допущені при складанні\nзагального списку виборців неправильності, в тому числі\nневключення, неправильне включення або виключення із загального\nсписку виборців його або інших осіб, або наявність чи відсутність\nвідмітки про постійну нездатність виборця самостійно пересуватися.\nГромадянин, який перебуває за кордоном, подає відповідну скаргу до\nофіційного представництва чи консульської установи України, де він\nознайомився із загальним списком виборців. Зазначена установа чи\nпредставництво невідкладно передають скаргу до робочої групи\nобліку виборців, які проживають або перебувають за кордоном.\n6. Робочі групи обліку виборців проводять уточнення загальних\nсписків виборців. Уточнення загальних списків виборців проводиться\nз часу надання їх для загального ознайомлення і закінчується до 1\nлютого року проведення чергових виборів народних депутатів\nУкраїни.\n7. Уточнення загального списку виборців проводиться робочими\nгрупами обліку виборців спільно з регіональними контрольними\nгрупами, утвореними відповідно до частини вісімнадцятої статті 39\nцього Закону.\n8. Центральна виборча комісія у строки, встановлені частиною\nшостою цієї статті, забезпечує опрацювання загальних списків\nвиборців в електронному вигляді, зокрема з метою виявлення\nвипадків неправильного чи кратного включення особи до списків\nвиборців. Про виявлені випадки неправильного чи кратного включення\nвиборця до загального списку виборців Центральна виборча комісія\nневідкладно повідомляє відповідні робочі групи обліку виборців за\nдопомогою технічних засобів зв'язку.\n9. Для уточнення загальних списків виборців використовуються\nповідомлення, передбачені частинами першою та восьмою цієї статті,\nзаяви чи скарги громадян, подані за підсумком їх ознайомлення з\nзагальним списком виборців.\n10. При виявленні випадків кратного включення виборця до\nзагальних списків виборців на підставі повідомлень, передбачених\nчастинами першою та восьмою цієї статті, робоча група обліку\nвиборців або за її дорученням відповідне офіційне представництво\nчи консульська установа України проводить перевірку наявності\nвиборця за зазначеним місцем проживання. При підтвердженні факту\nпроживання виборця за відповідною адресою робоча група обліку\nвиборців або відповідне офіційне представництво чи консульська\nустанова України звертається з письмовим запитом до такого виборця\nз пропозицією визначитися щодо місця свого включення до загального\nсписку виборців. Виборець зобов'язаний протягом п'ятнадцяти днів\nпісля отримання звернення надати відповідь, яка усуває можливості\nйого кратного включення до списку виборців. У разі непідтвердження\nфакту наявності виборця за зазначеним місцем проживання та адресою\nжитла робоча група обліку виборців виключає такого виборця із\nзагального списку виборців за зазначеним місцем проживання.\n11. У разі ненадання виборцем відповіді на запит,\nпередбачений частиною десятою цієї статті, робоча група обліку\nвиборців виключає такого виборця із загального списку виборців за\nзазначеним місцем проживання; такий виборець включається до\nзагального списку виборців населеного пункту, де зареєстроване\nмісце його проживання згідно з даними реєстрації за місцем\nпроживання.\n12. Форма запиту робочої групи обліку виборців щодо уточнення\nнаселеного пункту, до загального списку виборців якого включається\nгромадянин, якого більше одного разу внесено до загальних списків\nвиборців, і відповіді на запит встановлюються Центральною виборчою\nкомісією.\n13. Після закінчення уточнення загального списку виборців\nробоча група обліку виборців виготовляє уточнений загальний список\nвиборців за формою, встановленою відповідно до частини\nдев'ятнадцятої статті 39 цього Закону. Уточнений загальний список\nвиборців в електронному вигляді передається відповідною робочою\nгрупою обліку виборців до Центральної виборчої комісії у порядку і\nв строки, визначені Центральною виборчою комісією. Центральна\nвиборча комісія надає електронні копії уточненого загального\nсписку виборців членам центральної контрольної групи, передбаченої\nчастиною вісімнадцятою статті 39 цього Закону.\nСтаття 41. Порядок складання списків виборців для\nзвичайних виборчих дільниць\n1. Після утворення виборчих дільниць робочі групи обліку\nвиборців на основі відповідного уточненого загального списку\nвиборців, зазначеного у частині тринадцятій статті 40 цього\nЗакону, складають списки виборців по кожній звичайній виборчій\nдільниці та передають їх відповідному сільському, селищному,\nміському голові, голові районної у місті ради або іншій посадовій\nособі, яка відповідно до закону здійснює його повноваження, у двох\nпримірниках на паперовому носії та в електронному вигляді.\n2. Список виборців на виборчій дільниці складається за\nформою, встановленою Центральною виборчою комісією, у трьох\nпримірниках на паперовому носії та в електронному вигляді. Список\nвиборців на паперовому носії підписується відповідно сільським,\nселищним, міським головою, головою районної у місті ради або іншою\nпосадовою особою, яка відповідно до закону здійснює його\nповноваження. Підпис такої посадової особи засвідчується\nвідповідною печаткою.\n3. Виборець може бути включений до списку виборців тільки на\nодній виборчій дільниці.\n4. У списку виборців на виборчій дільниці зазначаються\nпрізвище, ім'я, по батькові, дата народження (число, місяць, рік),\nмісце проживання та адреса житла виборця, а для\nвійськовослужбовців строкової служби та осіб, що перебувають в\nустановах кримінально-виконавчої системи, - адреса місця\nперебування. У списку виборців передбачаються відповідні місця для\nпідписів виборців за отримання виборчого бюлетеня у день виборів\nта приміток. Виборці включаються до списку в порядку, зручному для\nпроведення голосування.\n5. У списку виборців на виборчій дільниці на підставі\nзагального списку виборців напроти прізвищ виборців, постійно не\nздатних самостійно пересуватися, робиться відповідна відмітка у\nграфі \"Примітки\".\n6. Сільський, селищний, міський голова, голова районної у\nмісті ради або інша посадова особа, яка відповідно до закону\nздійснює його повноваження, не пізніш як за сорок днів до дня\nвиборів передає списки виборців на звичайних виборчих дільницях на\nпаперових носіях (у двох примірниках) та в електронному вигляді\nвідповідним окружним виборчим комісіям на їх засіданнях. Про\nпередачу зазначених списків виборців складається акт за формою і в\nпорядку, встановлених частиною восьмою статті 35 цього Закону.\nОдин примірник акта зберігається у сільського, селищного, міського\nголови, голови районної у місті ради або іншої посадової особи,\nяка відповідно до закону здійснює його повноваження, інший - в\nокружній виборчій комісії.\n7. Якщо окружна виборча комісія за сорок днів до дня виборів\nне отримала список виборців на звичайній виборчій дільниці, вона\nоскаржує до місцевого суду бездіяльність відповідно сільського,\nселищного, міського голови, голови районної у місті ради або\nособи, яка відповідно до закону здійснює його повноваження, у\nпорядку, передбаченому цим Законом.\n8. Окружна виборча комісія не пізніш як за тридцять два дні\nдо дня виборів передає список виборців на виборчій дільниці в\nодному примірнику відповідній дільничній виборчій комісії\nзвичайної виборчої дільниці. Другий примірник зберігається в\nокружній виборчій комісії. Від імені дільничної виборчої комісії\nсписки виборців отримують не менше трьох членів цієї комісії, які\nпредставляють різні партії (блоки), одним з яких повинен бути\nголова комісії, а у разі неможливості - заступник голови або\nсекретар комісії. Про передачу дільничній виборчій комісії списку\nвиборців складається акт за формою і в порядку, встановлених\nчастиною восьмою статті 35 цього Закону, в двох примірниках.\n9. Уповноважена особа партії (блоку) у територіальному\nвиборчому окрузі має право отримати у відповідній окружній\nвиборчій комісії копію списку виборців по кожній звичайній\nвиборчій дільниці відповідного територіального виборчого округу в\nелектронному вигляді.\nСтаття 42. Відкріпні посвідчення на право голосу на\nвиборах депутатів\n1. Виборець, який не раніше ніж за тридцять днів до дня\nвиборів включно вибуває з населеного пункту, де він включений до\nсписку виборців на звичайній виборчій дільниці, або повертається\nз-за кордону в Україну, може звернутися до дільничної виборчої\nкомісії з письмовою заявою з проханням видати йому відкріпне\nпосвідчення на право голосу на виборах депутатів (далі - відкріпне\nпосвідчення) та виключити його зі списку виборців. У заяві\nзазначаються причина, з якої він не може проголосувати за місцем\nсвого проживання, та номер територіального виборчого округу або\nзакордонний виборчий округ, в якому він має намір проголосувати у\nдень виборів. Така заява може бути подана виборцем не пізніше 20\nгодини останньої п'ятниці перед днем голосування. На підставі цієї\nзаяви та одного з документів, зазначених у частині четвертій (для\nзвичайних виборчих дільниць) або шостій (для закордонних виборчих\nдільниць) статті 2 цього Закону, два члени дільничної виборчої\nкомісії видають виборцю відкріпне посвідчення.\n2. Форму відкріпного посвідчення встановлює Центральна\nвиборча комісія не пізніш як за шістдесят днів до дня виборів.\nБланки відкріпних посвідчень мають єдину нумерацію на всій\nтериторії України.\n3. На бланку відкріпного посвідчення передбачаються місця\nдля:\n1) прізвища, імені, по батькові виборця, якому видано\nвідкріпне посвідчення;\n2) номера територіального або зазначення закордонного\nвиборчого округу та номера виборчої дільниці, де воно було видане;\n3) номера територіального або зазначення закордонного\nвиборчого округу, в якому виборець має намір проголосувати;\n4) прізвищ та підписів двох членів дільничної виборчої\nкомісії, які видали відкріпне посвідчення;\n5) дати видачі відкріпного посвідчення;\n6) відтиску печатки дільничної виборчої комісії;\n7) підпису виборця, який отримав відкріпне посвідчення.\n4. Відкріпні посвідчення виготовляються у кількості двох\nвідсотків від кількості виборців, внесених до уточнених загальних\nсписків виборців, складених відповідно до частини тринадцятої\nстатті 40 цього Закону. Підприємство-виготовлювач забезпечує\nсуворе дотримання замовленої кількості виготовлених бланків\nвідкріпних посвідчень, їх облік та передання відповідно до рішень\nЦентральної виборчої комісії. Порядок виготовлення бланків\nвідкріпних посвідчень, їх отримання Центральною виборчою комісією\nвід підприємства-виготовлювача, передання окружним виборчим\nкомісіям встановлюється Центральною виборчою комісією.\n5. Центральна виборча комісія забезпечує виготовлення бланків\nвідкріпних посвідчень у централізованому порядку не пізніш як за\nсорок п'ять днів до дня виборів державним поліграфічним\nпідприємством на підставі угоди, укладеної нею з цим\nпідприємством.\n6. Відкріпне посвідчення є документом суворої звітності.\nПідприємство-виготовлювач відкріпних посвідчень забезпечує суворе\nдотримання замовленої кількості бланків відкріпних посвідчень, їх\nоблік та передання замовнику у порядку, встановленому Центральною\nвиборчою комісією. Центральна виборча комісія, окружні та\nдільничні виборчі комісії забезпечують збереження, суворий облік\nотриманих та виданих бланків відкріпних посвідчень відповідно до\nвимог цього Закону. Документація, що забезпечує збереження та\nоблік бланків відкріпних посвідчень, передається\nпідприємством-виготовлювачем, окружними та дільничними виборчими\nкомісіями до Центральної виборчої комісії. Центральна виборча\nкомісія після офіційного оприлюднення результатів виборів\nзабезпечує передання на збереження облікової документації до\nвідповідних архівних установ.\n7. Центральна виборча комісія не пізніше ніж за тридцять\nп'ять днів до дня виборів передає окружним виборчим комісіям\nбланки відкріпних посвідчень у кількості, що не перевищує два\nвідсотки від кількості виборців, внесених до списків виборців в\nмежах територіального виборчого округу, у порядку, встановленому\nЦентральною виборчою комісією.\n8. Окружна виборча комісія не пізніш як за тридцять два дні\nдо дня виборів передає разом зі списками виборців дільничним\nвиборчим комісіям звичайних виборчих дільниць бланки відкріпних\nпосвідчень у кількості, що не перевищує два відсотки від\nорієнтовної кількості виборців на відповідній виборчій дільниці, у\nпорядку, зазначеному в частині восьмій статті 41 цього Закону. Про\nпередачу дільничній виборчій комісії бланків відкріпних посвідчень\nскладається в двох примірниках акт за формою і в порядку,\nвстановлених частиною восьмою статті 35 цього Закону.\n9. Дільничним виборчим комісіям спеціальних виборчих дільниць\nбланки відкріпних посвідчень не передаються.\n10. Дільничним виборчим комісіям закордонних виборчих\nдільниць, утворених при дипломатичних та інших офіційних\nпредставництвах та консульських установах України за кордоном,\nбланки відкріпних посвідчень передаються у порядку, встановленому\nЦентральною виборчою комісією, у кількості, що дорівнює одному\nвідсотку від кількості виборців, які включені до списку виборців\nна відповідній виборчій дільниці на час передання бланків\nвідкріпних посвідчень. Відкріпне посвідчення, видане на\nзакордонній виборчій дільниці, є підставою для включення виборця\nдо списку виборців лише на звичайній виборчій дільниці у порядку,\nвстановленому частиною двадцятою цієї статті.\n11. Бланки відкріпних посвідчень, не передані дільничним\nвиборчим комісіям, зберігаються в окружній виборчій комісії. На\nпідставі письмового вмотивованого звернення дільничної виборчої\nкомісії звичайної виборчої дільниці, поданого не пізніше ніж за\nп'ять днів до дня виборів, за рішенням окружної виборчої комісії\nнеобхідна додаткова кількість бланків передається вказаній\nдільничній виборчій комісії у порядку, передбаченому частиною\nвосьмою цієї статті.\n12. При виданні відкріпного посвідчення на підставі заяви\nвиборця відповідно до частини першої цієї статті два члени\nдільничної виборчої комісії вносять до бланку відкріпного\nпосвідчення відомості та відмітки, зазначені у пунктах 1-6 частини\nтретьої цієї статті, пропонують виборцю поставити свій підпис у\nвизначеному місці на бланку відкріпного посвідчення. У\nпред'явленому відповідно до частини четвертої або шостої статті 2\nцього Закону документі на сторінці \"Особливі відмітки\" або в\nіншому придатному для цього місці проставляється відмітка: \"Видане\nвідкріпне посвідчення N (із зазначенням номера відкріпного\nпосвідчення)\", а також зазначаються: дата, коли зроблена відмітка,\nномер територіального чи зазначення закордонного виборчого округу\nта виборчої дільниці, на якій видане відкріпне посвідчення.\nВідмітка засвідчується підписами двох членів дільничної виборчої\nкомісії із зазначенням їх прізвищ та скріплюється печаткою\nдільничної виборчої комісії. У списку виборців на виборчій\nдільниці у графу \"Підпис виборця\" заносяться дата видачі та номер\nвідкріпного посвідчення, у графі \"Примітка\" ставляться підписи\nчленів дільничної виборчої комісії, які видали відкріпне\nпосвідчення. Члени дільничної виборчої комісії за вказаним\nвиборцем місцем перебування у день виборів (місто, район, область)\nзобов'язані самостійно встановити номер територіального виборчого\nокругу та надати виборцю довідку про адресу відповідної окружної\nвиборчої комісії, а також повідомити виборця про строки звернення\nдо відповідної окружної виборчої комісії для його включення до\nсписку виборців на підставі відкріпного посвідчення.\n13. О 20 годині останньої п'ятниці перед днем виборів\nдільнична виборча комісія встановлює кількість виборців, які\nотримали відкріпні посвідчення, підраховує кількість наявних\nневикористаних бланків відкріпних посвідчень. Невикористані бланки\nвідкріпних посвідчень погашаються шляхом відокремлення правого\nнижнього кута. Про погашення бланків відкріпних посвідчень\nскладається акт за формою і в порядку, встановлених частиною\nвосьмою статті 35 цього Закону. Акт складається в двох\nпримірниках, один з яких не пізніше 12 години останньої суботи\nперед днем голосування передається до окружної виборчої комісії,\nдругий примірник акта зберігається у дільничній виборчій комісії\nразом з виборчою документацією. В акті зазначаються:\n1) кількість та номери отриманих дільничною виборчою комісією\nбланків відкріпних посвідчень;\n2) кількість виборців, які отримали відкріпні посвідчення;\n3) номери невикористаних та погашених бланків відкріпних\nпосвідчень;\n4) кількість невикористаних та погашених бланків відкріпних\nпосвідчень;\n5) номери територіальних виборчих округів, у яких мають намір\nпроголосувати виборці, котрі отримали відкріпні посвідчення, та\nкількість таких виборців по кожному територіальному виборчому\nокругу.\n14. При складанні акта, передбаченого частиною тринадцятою\nцієї статті, дільнична виборча комісія перевіряє, чи дорівнює\nкількість отриманих бланків відкріпних посвідчень сумі кількості\nвиборців, які отримали відкріпні посвідчення, та кількості\nпогашених бланків відкріпних посвідчень. У разі невідповідності\nцих даних дільнична виборча комісія вказує це у зазначеному акті,\nа також вказує встановлену рішенням дільничної виборчої комісії\nпричину такого розходження.\n15. Погашені невикористані бланки відкріпних посвідчень\nзапаковуються у порядку, встановленому частиною десятою статті 86\nцього Закону. На пакеті робиться напис \"Погашені бланки відкріпних\nпосвідчень на право голосу на виборах народних депутатів України\".\n16. Пакет з погашеними бланками відкріпних посвідчень та акт\nпро погашення невикористаних бланків відкріпних посвідчень\nзберігаються до завершення голосування у секретаря дільничної\nвиборчої комісії та доставляються до територіальної виборчої\nкомісії разом з виборчою документацією, зазначеною в частині\nодинадцятій статті 89 цього Закону.\n17. Окружна виборча комісія о 20 годині останньої п'ятниці\nперед днем виборів погашає невикористані бланки відкріпних\nпосвідчень у порядку, встановленому частиною тринадцятою цієї\nстатті. В акті окружної виборчої комісії про погашення\nневикористаних бланків відкріпних посвідчень зазначаються:\n1) кількість та номери отриманих окружною виборчою комісією\nбланків відкріпних посвідчень;\n2) кількість та номери бланків відкріпних посвідчень,\nпереданих дільничним виборчим комісіям;\n3) номери невикористаних відкріпних посвідчень, що\nзберігалися в окружній виборчій комісії;\n4) кількість відкріпних посвідчень, погашених окружною\nвиборчою комісією.\n18. Окружна виборча комісія запаковує погашені невикористані\nбланки відкріпних посвідчень у порядку, встановленому частиною\nдесятою статті 86 цього Закону. На пакеті робиться напис:\n\"Погашені бланки відкріпних посвідчень на право голосу на виборах\nнародних депутатів України\". Пакет з погашеними бланками\nвідкріпних посвідчень та акт про погашення зберігаються до\nзавершення складання протоколу про підсумки голосування в межах\nтериторіального виборчого округу у секретаря окружної виборчої\nкомісії.\n19. Окружна виборча комісія не пізніш як за тридцять днів до\nдня голосування визначає в межах територіального виборчого округу,\nутвореного на території великого міста, одну велику або середню\nзвичайну виборчу дільницю, а в межах інших територіальних виборчих\nокругів по одній великій або середній звичайній виборчій дільниці\nна території кожного міста обласного значення або районного центру\nкожного району, а також у курортних місцевостях, що входять до\nскладу територіального виборчого округу, на яких будуть голосувати\nвиборці, включені до списку виборців на підставі відкріпних\nпосвідчень.\n20. Виборець, який отримав на звичайній виборчій дільниці\nвідкріпне посвідчення для голосування в межах закордонного\nвиборчого округу, має право бути включеним до списків виборців та\nпроголосувати на будь-якій закордонній виборчій дільниці.\nГолосування виборця на підставі відкріпного посвідчення на\nзакордонній виборчій дільниці здійснюється в порядку,\nвстановленому частиною дев'ятою статті 47 цього Закону.\n21. Виборець, який має намір проголосувати на підставі\nвідкріпного посвідчення, звертається не пізніше 12 години\nостанньої суботи перед днем голосування до окружної виборчої\nкомісії територіального виборчого округу, зазначеного на\nвідкріпному посвідченні, із заявою, яка подається разом з\nвідкріпним посвідченням та документом, в якому зроблено відмітку\nпро видачу відкріпного посвідчення. У заяві виборець зазначає, на\nякій з визначених відповідно до частини дев'ятнадцятої цієї статті\nвиборчих дільниць він має намір голосувати у день виборів.\nВідкріпне посвідчення не дає права виборцю голосувати у тому\nнаселеному пункті, де воно видане.\n22. Окружна виборча комісія складає для кожної із визначених\nвідповідно до частини дев'ятнадцятої цієї статті виборчих дільниць\nсписок виборців, які мають намір проголосувати за відкріпними\nпосвідченнями на відповідній виборчій дільниці, за формою,\nвстановленою Центральною виборчою комісією. При цьому напроти\nпрізвища кожного виборця, внесеного до списку виборців, у графі\n\"Примітка\" зазначається номер відкріпного посвідчення та\nпроставляються підписи двох членів окружної виборчої комісії.\nВиборець не включається до списку виборців, якщо відкріпне\nпосвідчення неналежно оформлене або записи в ньому не відповідають\nзаписам у відмітці про отримання відкріпного посвідчення\nвідповідно до частини дванадцятої цієї статті. Без підпису виборця\nвідкріпне посвідчення є недійсним.\n23. Член дільничної виборчої комісії звичайної або\nспеціальної виборчої дільниці, що знаходиться на території\nвідповідного територіального виборчого округу у населеному пункті,\nде немає виборчої дільниці, визначеної відповідно до частини\nдев'ятнадцятої цієї статті, якщо він включений до списку виборців\nна виборчій дільниці в іншому населеному пункті, може звернутися\nдо окружної виборчої комісії із заявою у порядку, встановленому\nчастиною двадцять першою цієї статті, про надання йому можливості\nпроголосувати на виборчій дільниці, де він є членом дільничної\nвиборчої комісії. У такому випадку окружна виборча комісія може\nприйняти рішення про включення цієї особи до списку виборців на\nвідповідній виборчій дільниці.\n24. При включенні виборця окружною виборчою комісією до\nсписку виборців на підставі відкріпного посвідчення у порядку,\nвстановленому частиною двадцять другою цієї статті, чи прийнятті\nрішення про включення виборця до списку виборців у порядку,\nвстановленому частиною двадцять третьою цієї статті, відмітка про\nотримання відкріпного посвідчення, передбачена частиною\nдванадцятою цієї статті, погашається шляхом закреслення відтиску\nпечатки дільничної виборчої комісії, що видала відкріпне\nпосвідчення, із зазначенням дати погашення та проставленням\nпідписів двох членів окружної виборчої комісії.\n25. Список виборців, складений окружною виборчою комісією на\nпідставі відкріпних посвідчень у порядку, встановленому частиною\nдвадцять другою цієї статті, передається до дільничної виборчої\nкомісії відповідної виборчої дільниці, визначеної відповідно до\nчастини дев'ятнадцятої цієї статті, не пізніше 16 години останньої\nсуботи перед днем виборів. Таке передання проводиться двома\nчленами окружної виборчої комісії на засіданні відповідної\nдільничної виборчої комісії, що засвідчується актом, складеним за\nформою і в порядку, встановлених частиною восьмою статті 35 цього\nЗакону. Зазначений список є невід'ємною частиною списку виборців\nдля голосування на відповідній дільниці. Нумерація виборців та\nнумерація аркушів у списку виборців для голосування за відкріпними\nпосвідченнями ведеться окремо від нумерації виборців та нумерації\nаркушів у списку виборців, отриманому дільничною виборчою комісією\nвідповідно до частини восьмої статті 41 цього Закону.\n26. Окружна виборча комісія не пізніш як за 16 годин до\nпочатку голосування подає до Центральної виборчої комісії зведену\nінформацію про кількість відкріпних посвідчень, виданих усіма\nдільничними виборчими комісіями відповідного територіального\nвиборчого округу, та про кількість виборців, які мають намір\nпроголосувати за відкріпними посвідченнями у цьому і кожному з\nінших територіальних виборчих округів. Центральна виборча комісія\nне пізніш як за 12 годин до початку голосування подає до\nвідповідних окружних виборчих комісій інформацію про очікувану\nкількість виборців, які голосуватимуть за відкріпними\nпосвідченнями, а також оприлюднює її на своєму офіційному\nвеб-сайті.\nСтаття 43. Порядок ознайомлення виборців із списком виборців\nна звичайній виборчій дільниці та оскарження\nнеправильностей в списку виборців\n1. Дільнична виборча комісія звичайної виборчої дільниці\nпісля отримання у порядку і в строки, передбачені частиною восьмою\nстатті 41 цього Закону, списку виборців на виборчій дільниці\nнаступного дня після отримання надає його для загального\nознайомлення у приміщенні дільничної виборчої комісії.\n2. Дільнична виборча комісія звичайної виборчої дільниці\nдвічі надсилає кожному виборцю іменні запрошення, якими повідомляє\nпро включення його до списку виборців відповідної виборчої\nдільниці, номер виборця у списку виборців, адресу дільничної\nвиборчої комісії, її номер телефону і розпорядок роботи, а також\nпро час і місце голосування. Виборцям, щодо яких у списку виборців\nє відмітки відповідно до частини п'ятої статті 41 цього Закону,\nодночасно повідомляється, що їм буде надана можливість\nпроголосувати за місцем перебування. Такі письмові повідомлення\nнадсилаються не пізніш як за двадцять п'ять і не пізніш як за сім\nднів до дня виборів.\n3. Кожен громадянин має право ознайомитися із списком\nвиборців у приміщенні дільничної виборчої комісії та перевірити\nправильність відомостей, внесених до списку виборців. Громадянин\nмає право оскаржити до дільничної чи окружної виборчої комісії або\nбезпосередньо до місцевого суду за місцезнаходженням виборчої\nдільниці допущені при складанні списку виборців неправильності, в\nтому числі невключення, неправильне включення або виключення із\nсписку виборців його або інших осіб, а також наявність чи\nвідсутність відміток про нездатність виборця самостійно\nпересуватися.\n4. Громадянин особисто подає скаргу до дільничної або\nокружної виборчої комісії щодо обставин, передбачених частиною\nтретьою цієї статті. Скарга за формою, визначеною статтею 107\nцього Закону (без зазначення суб'єкта оскарження), подана до\nвиборчої комісії, розглядається на найближчому засіданні комісії,\nяк правило, у присутності суб'єкта звернення зі скаргою. Про час\nнайближчого засідання комісії суб'єкта звернення зі скаргою\nповідомляє член комісії, який прийняв скаргу.\n5. Скарга, зазначена у частині четвертій цієї статті, може\nбути подана до відповідної дільничної виборчої комісії не пізніш\nяк за п'ять днів до дня виборів. Така скарга розглядається\nкомісією у дводенний строк. За підсумком розгляду скарги дільнична\nвиборча комісія зобов'язана прийняти рішення про внесення зміни до\nсписку виборців або мотивоване рішення про відмову у задоволенні\nскарги. Копія рішення видається суб'єкту звернення зі скаргою не\nпізніше наступного дня після його прийняття. Скарга, подана до\nдільничної виборчої комісії після зазначеного строку, не\nрозглядається.\n6. Скарга, зазначена у частині четвертій цієї статті, може\nбути подана до відповідної окружної виборчої комісії не пізніш як\nза три дні до дня виборів. Така скарга розглядається комісією у\nдводенний строк, але не пізніш як за три дні перед днем виборів, а\nподана за три дні до дня виборів - невідкладно. За підсумком\nрозгляду скарги окружна виборча комісія зобов'язана прийняти\nрішення про включення виборця до списку виборців на відповідній\nвиборчій дільниці або мотивоване рішення про відмову у задоволенні\nскарги. Копія рішення видається суб'єкту звернення зі скаргою не\nпізніше наступного дня після його прийняття, а у разі його\nприйняття за три дні до дня виборів - невідкладно.\n7. Скарга, зазначена у частині четвертій цієї статті, може\nбути подана до місцевого суду за місцем знаходження виборчої\nдільниці не пізніш як за два дні до дня виборів. Така скарга\nрозглядається судом у дводенний строк, але не пізніш як за два дні\nперед днем виборів, а подана за два дні до дня виборів -\nневідкладно. Рішення суду видається суб'єкту звернення зі скаргою\nу день його прийняття. Рішення суду подається до дільничної\nвиборчої комісії не пізніш як за п'ять днів до дня виборів, а\nпізніше цього строку, однак не пізніш як за два дні до дня\nвиборів, - до окружної виборчої комісії.\n8. Виборча комісія або суд приймає рішення щодо включення або\nневключення особи до списку виборців на відповідній дільниці на\nпідставі встановлення місця проживання цієї особи з урахуванням\nвимоги частини третьої статті 41 цього Закону. У разі необхідності\nвиборча комісія чи суд при розгляді скарги можуть звернутися до\nвідповідної робочої групи обліку виборців, зазначеної у частинах\nдругій, третій або дев'ятій статті 39 цього Закону, із запитом\nщодо уточнення відомостей про виборця.\n9. Якщо при розгляді скарги щодо включення виборця до списку\nвиборців у порядку, встановленому частиною п'ятою цієї статті,\nдільнична виборча комісія виявляє підстави для можливого включення\nцього виборця до списків виборців на одній чи кількох інших\nдільницях, вона не пізніше наступного дня після прийняття рішення\nпро включення виборця до списку виборців на відповідній дільниці\nповідомляє окружну виборчу комісію виборчого округу, до якого\nналежить виборча дільниця, про включення до списку виборців цієї\nособи та про інші можливі місця її включення до списків виборців.\nОкружна виборча комісія, яка отримала зазначене повідомлення,\nзабезпечує невідкладне передання його до окружних виборчих комісій\nтериторіальних виборчих округів, до яких належать виборчі\nдільниці, де вказана особа могла бути включена до списку виборців,\nпро включення до списку виборців цієї особи.\n10. Якщо при розгляді скарги щодо включення виборця до списку\nвиборців у порядку, встановленому частиною шостою цієї статті, а\nтакож при отриманні повідомлень, зазначених у частині одинадцятій\nстатті 46 та частині п'ятнадцятій статті 47, окружна виборча\nкомісія виявляє підстави для можливого включення цього виборця до\nсписків виборців на одній чи кількох інших дільницях, окружна\nвиборча комісія повідомляє окружні виборчі комісії територіальних\nвиборчих округів, до яких належать такі виборчі дільниці, про\nвключення до списку виборців цієї особи.\nСтаття 44. Порядок прийняття рішень про внесення змін до\nсписку виборців на звичайній виборчій дільниці\n1. Дільнична або окружна виборча комісія на вимогу члена\nвідповідної комісії, кандидата у депутати, уповноваженої особи\nпартії (блоку) має право звернутися з запитом до керівника\nвідповідної робочої групи обліку виборців щодо перевірки та\nуточнення інформації про місце проживання чи інших відомостей про\nвиборців. Керівник відповідної робочої групи обліку виборців\nзобов'язаний надати такі відомості не пізніш як на третій день\nпісля отримання запиту виборчої комісії, але не пізніш як за три\nдні до дня виборів.\n2. Дільнична виборча комісія приймає рішення про внесення\nзмін до списку виборців за підсумком розгляду скарг громадян, а\nтакож на підставі відомостей, отриманих відповідно до частини\nпершої цієї статті. Дільнична виборча комісія може приймати\nрішення про внесення змін до списку виборців не пізніш як за три\nдні до дня виборів.\n3. За два дні до дня виборів дільнична виборча комісія\nпередає окружній виборчій комісії на її засіданні перелік\nвиборців, щодо яких були прийняті рішення про включення до списку\nвиборців на відповідній дільниці, та перелік виборців, щодо яких\nбули прийняті рішення про виключення зі списку виборців. До\nзазначених переліків, складених за формою списку виборців,\nдодаються рішення дільничної виборчої комісії про включення до\nсписку та виключення зі списку виборців та документи, на підставі\nяких були прийняті відповідні рішення. Від імені дільничної\nвиборчої комісії зазначені переліки та документи передають не\nменше трьох членів цієї комісії, які представляють різні партії\n(блоки), одним з яких повинен бути голова комісії, а у разі\nнеможливості - заступник голови або секретар комісії. Про передачу\nзазначених переліків та документів складається в двох примірниках\nакт за формою і в порядку, встановлених частиною восьмою статті 35\nцього Закону.\n4. Не пізніш як за шість днів до дня виборів до окружної\nвиборчої комісії за формою, передбаченою частиною п'ятнадцятою\nстатті 39 цього Закону, подають відомості:\n1) керівники відповідних територіальних органів Міністерства\nвнутрішніх справ України - про громадян України, які змінили місце\nпроживання на відповідній території в період від 1 липня року, що\nпередує року проведення виборів;\n2) керівники територіальних органів Міністерства юстиції\nУкраїни - про громадян України, які проживали на відповідній\nтериторії та померли після 1 липня року, що передує року\nпроведення виборів, а також про громадян, які протягом того ж часу\nзмінили прізвище, ім'я, по батькові;\n3) керівники місцевих військових комісаріатів - про громадян\nУкраїни, які проживали на відповідній території та призвані на\nстрокову військову службу після 1 вересня року, що передує року\nпроведення виборів, а також про громадян, які звільнилися в запас\nпісля закінчення строкової військової служби протягом того ж часу;\n4) командири військових частин (формувань), дислокованих на\nтериторії відповідного міста чи району, - про зміни у переліку\nгромадян України, які проживають на території дислокації\nвідповідної військової частини (формування), у тому числі щодо\nвійськовослужбовців строкової служби, які не будуть звільнені в\nзапас до дня виборів, порівняно з поданням, зазначеним у пункті 5\nчастини дванадцятої статті 39 цього Закону;\n5) керівники місцевих органів Державного департаменту України\nз питань виконання покарань - про зміни в контингенті громадян\nУкраїни, які відбувають покарання в установах, розташованих на\nвідповідній території, порівняно з поданням, зазначеним у пункті 6\nчастини дванадцятої статті 39 цього Закону;\n6) керівники місцевих органів опіки і піклування - про\nгромадян України, визнаних судом недієздатними після 1 липня року,\nщо передує року проведення виборів, а також про осіб, щодо яких\nсудом було скасовано рішення про визнання їх недієздатними\nпротягом того ж часу;\n7) керівники спеціалізованих закладів, які здійснюють облік\nбездомних громадян відповідно до Закону України \"Про основи\nсоціального захисту бездомних громадян і безпритульних дітей\"\n( 2623-15 ), - про громадян України, які зареєстровані за\nвідповідною юридичною адресою після 1 липня року, що передує року\nпроведення виборів, а також про громадян України, реєстрація яких\nбула скасована за цією адресою протягом того ж часу.\n5. Окружна виборча комісія приймає рішення про включення\nвиборця до списку виборців або про виключення виборця із списку\nвиборців на відповідній виборчій дільниці територіального\nвиборчого округу за наслідком розгляду скарг громадян відповідно\nдо частини шостої статті 43 цього Закону, а також на підставі\nвідомостей, наданих відповідно до частини першої цієї статті,\nподань органів та установ, передбачених частиною четвертою цієї\nстатті, повідомлень, отриманих від окружних виборчих комісій щодо\nвключення виборців до списку виборців на іншій дільниці,\nвідповідно до частин дев'ятої і десятої статті 43 цього Закону.\n6. На підставі рішень, прийнятих відповідно до частини п'ятої\nцієї статті та частини двадцять третьої статті 42 цього Закону, а\nтакож на підставі рішень суду, поданих до окружної виборчої\nкомісії відповідно до частини сьомої статті 43 цього Закону,\nголова, заступник голови або секретар окружної виборчої комісії не\nпізніш як за два дні до дня виборів складають переліки виборців,\nяких необхідно включити до списку виборців на кожній звичайній\nвиборчій дільниці, та переліки виборців, яких необхідно виключити\nзі списку виборців по кожній виборчій дільниці територіального\nвиборчого округу. У переліку зазначається, з яких підстав виборця\nвключено до списку виборців або виключено з нього. Кожен такий\nперелік складається у двох примірниках у формі списку виборців на\nвиборчій дільниці. Достовірність переліку виборців засвідчується\nна кожному аркуші переліку підписом голови та секретаря окружної\nвиборчої комісії та відтиском печатки.\n7. Окружна виборча комісія на засіданні, що проводиться\nвідповідно до частини третьої цієї статті, передає кожній\nдільничній виборчій комісії по одному примірнику відповідних\nпереліків, зазначених у частині шостій цієї статті. Про передачу\nзазначених переліків дільничній виборчій комісії складається в\nдвох примірниках акт за формою і в порядку, встановлених частиною\nвосьмою статті 35 цього Закону. Другий примірник кожного переліку\nзберігається в окружній виборчій комісії.\nСтаття 45. Порядок внесення змін до списку виборців\nна звичайній виборчій дільниці\n1. Внесення змін до списку виборців на звичайній виборчій\nдільниці здійснюється головою, заступником голови або секретарем\nкомісії.\n2. Зміни до списку виборців на звичайній виборчій дільниці\nвносяться на підставі:\n1) заяви виборця про видання йому відкріпного посвідчення та\nвиключення його зі списку виборців відповідно до частини першої\nстатті 42 цього Закону;\n2) рішення дільничної виборчої комісії, прийнятого відповідно\nдо частини другої статті 44 цього Закону;\n3) рішення суду, прийнятого відповідно до частини сьомої\nстатті 43 цього Закону;\n4) переліків виборців, яких необхідно включити до списку\nвиборців на виборчій дільниці та яких необхідно виключити зі\nсписку виборців, складених окружною виборчою комісією відповідно\nдо частини шостої статті 44 цього Закону.\n3. При внесенні змін до списку виборців на підставах,\nзазначених у пунктах 1, 3 і 4 частини другої цієї статті, рішення\nдільничною виборчою комісією не приймається.\n4. Голова, заступник голови або секретар дільничної виборчої\nкомісії вносить зміни до списку виборців невідкладно після\nзакінчення засідання комісії, на якому було прийнято рішення,\nзазначене у пункті 2 частини другої цієї статті, або невідкладно\nпісля отримання дільничною виборчою комісією документів,\nзазначених у пунктах 3 і 4 частини другої цієї статті.\n5. При включенні виборця до списку виборців на виборчій\nдільниці у порядку внесення змін до списку виборців відомості про\nнього, передбачені формою списку виборців, вносяться у кінці\nсписку виборців згідно з документами, що були підставою для\nвключення виборця до списку виборців. При цьому у графі \"Примітка\"\nзазначаються дата і номер постанови дільничної чи окружної\nвиборчої комісії або дата рішення суду про включення виборця до\nсписку виборців.\n6. Виключення із списку виборців осіб, які неправомірно\nвключені до нього, здійснюється шляхом викреслення, що\nзасвідчується записом \"Виключено\" та підписами голови і секретаря\nдільничної виборчої комісії у графі \"Примітка\". При цьому у графі\nпоруч з прізвищем виборця зазначаються дата і номер постанови\nдільничної чи окружної виборчої комісії або дата рішення суду про\nвиключення виборця із списку виборців.\n7. Список виборців після внесення зазначених у пункті 4\nчастини другої цієї статті змін закривається шляхом закреслення\nнезаповнених граф списку таким чином, щоб унеможливити подальше\nвнесення змін до списку виборців, підписується головою та\nсекретарем комісії і скріпляється печаткою дільничної виборчої\nкомісії.\n8. Голова, заступник голови та секретар дільничної виборчої\nкомісії у день голосування мають право виправляти неточності та\nтехнічні описки у списку виборців - неправильне написання\nпрізвища, імені, по батькові, дати народження, номера будинку,\nквартири місця проживання - у разі якщо, незважаючи на такі\nтехнічні описки, є зрозумілим, що до списку внесено саме того\nвиборця, який прибув на виборчу дільницю для голосування. Таке\nвиправлення засвідчується підписами голови або заступника голови\nта секретаря дільничної виборчої комісії у графі \"Примітка\".\n9. Після виконання дій, зазначених у частині сьомій цієї\nстатті, вносити будь-які зміни до списку виборців на звичайній\nвиборчій дільниці забороняється.\nСтаття 46. Порядок складання та уточнення списку виборців\nна спеціальних виборчих дільницях\n1. На спеціальних виборчих дільницях (крім дільниць у\nстаціонарних лікувальних закладах) списки виборців складаються не\nпізніш як за двадцять днів до дня виборів відповідними дільничними\nвиборчими комісіями за формою, зазначеною у частині другій статті\n41 цього Закону, на підставі відомостей, поданих керівниками\nвідповідних закладів, установ, капітанами суден, командирами\nвійськових частин (формувань), де утворені такі виборчі дільниці.\n2. На спеціальних виборчих дільницях, утворених у\nстаціонарних лікувальних закладах, списки виборців складаються не\nпізніш як за десять днів до дня виборів відповідними дільничними\nвиборчими комісіями за формою, зазначеною у частині другій\nстатті 41 цього Закону, на підставі відомостей, поданих\nкерівниками відповідних закладів. Виборці, які повинні покинути\nлікувальний заклад до дня виборів, до подання та до списку\nвиборців на такій дільниці не включаються.\n3. Відомості, зазначені у частинах першій та другій цієї\nстатті, подаються в одному примірнику за підписом керівника\nвідповідного закладу, установи, капітана судна, командира\nвійськової частини (формування) і засвідчуються відповідною\nпечаткою. Керівник відповідного закладу, установи, капітан судна,\nкомандир військової частини (формування) забезпечує не пізніш як\nза двадцять три дні, а керівник стаціонарного лікувального\nзакладу - не пізніш як за одинадцять днів до дня виборів подання\nвказаних відомостей дільничній виборчій комісії та їх\nдостовірність.\n4. Дільнична виборча комісія спеціальної виборчої дільниці\nнаступного дня після складення списку виборців на дільниці надає\nодин його примірник для загального ознайомлення у приміщенні\nдільничної виборчої комісії.\n5. Ознайомлення громадян із списком виборців на спеціальній\nвиборчій дільниці та оскарження неправильностей у ньому\nвідбувається у порядку, встановленому статтею 43 цього Закону.\n6. Після складення списку виборців на спеціальній виборчій\nдільниці один примірник списку виборців передається до відповідної\nокружної виборчої комісії. Зміст списку виборців на виборчій\nдільниці, утвореній на судні, що перебуває у плаванні під\nДержавним Прапором України, чи на полярній станції України, може\nпередаватися за допомогою технічних засобів зв'язку.\n7. У разі, якщо виборець поступив до стаціонарного\nлікувального закладу пізніш як за десять днів до дня виборів,\nоднак раніше ніж за два дні до дня виборів, відповідна дільнична\nвиборча комісія уточнює список виборців, включаючи виборця до\nсписку виборців на підставі відомостей, поданих невідкладно\nкерівником відповідного закладу, підпис якого засвідчується\nпечаткою відповідного закладу. Про включення виборця до списку\nвиборців невідкладно повідомляється окружна виборча комісія.\n8. Виборець, який поступив до лікувального закладу в тому ж\nнаселеному пункті, де він проживає, може звернутися до виборчої\nкомісії звичайної виборчої дільниці, де він включений до списку\nвиборців, щодо можливості проголосувати за місцем свого\nперебування в порядку та у строки, передбачені частиною п'ятою\nстатті 84 цього Закону. У цьому разі до списку виборців на\nспеціальній виборчій дільниці він не включається.\n9. Окружна виборча комісія або дільнична виборча комісія\nспеціальної виборчої дільниці на вимогу члена відповідної комісії,\nкандидата у депутати, уповноваженої особи партії (блоку) має право\nвнести запит до керівників відповідних закладів та установ,\nкомандирів військових частин (формувань) щодо надання для\nознайомлення документів, які засвідчують перебування виборців у\nвідповідному закладі чи установі або містять інформацію про їх\nпроживання (перебування) на території дислокації військової\nчастини (формування). Вказані посадові та службові особи\nзобов'язані надати зазначені документи або їх достовірні копії не\nпізніш як на третій день після отримання запиту виборчої комісії,\nале не пізніш як за два дні до дня виборів.\n10. У разі утворення спеціальної виборчої дільниці у\nвинятковому випадку відповідно до частини сьомої статті 21 цього\nЗакону список виборців складається дільничною виборчою комісією не\nпізніш як за сім днів до дня виборів на підставі відомостей,\nподаних керівником відповідного закладу, установи, капітаном\nсудна, командиром військової частини (формування). Вказані\nвідомості подаються не пізніш як за вісім днів до дня виборів в\nодному примірнику за підписом керівника закладу, установи,\nкапітана судна, командира військової частини (формування) і\nзасвідчуються відповідною печаткою. Після складення списку\nвиборців на такій виборчій дільниці один примірник списку виборців\nневідкладно передається до відповідної окружної виборчої комісії.\nВиборча комісія дільниці, утвореної на судні, що перебуває у\nплаванні під Державним Прапором України, чи на полярній станції\nУкраїни, може передавати зміст списку виборців за допомогою\nтехнічних засобів зв'язку.\n11. Виборча комісія спеціальної виборчої дільниці при\nвнесенні змін до списку виборців повідомляє окружну виборчу\nкомісію виборчого округу, до якого належить виборча дільниця, не\nпізніше наступного дня після дня включення виборця до списку\nвиборців про включення до списку виборців відповідної особи та про\nмісце її проживання.\n12. Окружна виборча комісія на підставі отриманого примірника\nсписку виборців, зазначеного у частині десятій цієї статті, або\nповідомлення, зазначеного у частині одинадцятій цієї статті,\nповідомляє окружні виборчі комісії відповідних територіальних\nвиборчих округів про включення усіх осіб до списку виборців цієї\nспеціальної виборчої дільниці.\nСтаття 47. Порядок складання та уточнення списку виборців\nна закордонних виборчих дільницях\n1. Після утворення закордонних виборчих дільниць робоча група\nобліку виборців, які проживають або перебувають за кордоном, на\nоснові уточнених загальних списків виборців за країнами\nперебування складає списки виборців по кожній закордонній виборчій\nдільниці за формою, затвердженою відповідно до частини другої\nстатті 41 цього Закону. Ці списки на паперовому носії та в\nелектронному вигляді передаються Міністерством закордонних справ\nУкраїни до відповідних дільничних виборчих комісій не пізніш як за\nтридцять днів до дня виборів. Такі списки виборців на паперових\nносіях підписуються заступником Міністра закордонних справ\nУкраїни, підпис якого засвідчується відповідною печаткою.\n2. Не пізніш як за десять днів до дня виборів до дільничної\nвиборчої комісії відповідної закордонної виборчої дільниці за\nформою, передбаченою частиною п'ятнадцятою статті 39 цього Закону,\nподають відомості:\n1) керівники дипломатичних чи інших офіційних представництв\nта консульських установ України в іноземних державах - про\nгромадян України, які перебувають на консульському обліку, а також\nпро інших громадян України, які проживають у відповідній іноземній\nдержаві, з урахуванням змін, які відбулися після 1 липня року, що\nпередує року проведення виборів;\n2) командири військових частин (формувань), дислокованих за\nмежами України, - про громадян України, які проходять службу у\nвійськових частинах (формуваннях), дислокованих за межами України,\nз урахуванням змін, які відбулися після 1 липня року, що передує\nроку проведення виборів.\n3. Відомості, зазначені у частині другій цієї статті,\nподаються в одному примірнику за підписом керівника відповідного\nпредставництва, установи, командира військової частини\n(формування) і засвідчуються відповідною печаткою. Керівник\nвідповідного представництва, установи, командир військової частини\n(формування) забезпечує своєчасність подання вказаних відомостей\nдільничній виборчій комісії та їх достовірність.\n4. Дільнична виборча комісія закордонної виборчої дільниці\nприймає рішення про включення виборця до списку виборців або про\nвиключення виборця із списку виборців на відповідній виборчій\nдільниці за наслідком розгляду скарги громадянина відповідно до\nчастини сьомої цієї статті, а також на підставі подань, зазначених\nу частині другій цієї статті.\n5. Дільнична виборча комісія закордонної виборчої дільниці\nнаступного дня після отримання списку виборців на дільниці надає\nодин його примірник для загального ознайомлення у приміщенні\nдільничної виборчої комісії.\n6. Ознайомлення громадян із списком виборців на закордонній\nвиборчій дільниці відбувається у порядку, встановленому статтею 43\nцього Закону. Іменне запрошення, яким повідомляється про включення\nвиборця до списку виборців на відповідній закордонній виборчій\nдільниці, номер виборця у списку виборців, адресу дільничної\nвиборчої комісії, номер її телефону та розпорядок роботи, а також\nпро час і місце голосування, надсилається виборцю не пізніш як за\nсім днів до дня виборів.\n7. Кожен громадянин може подати скаргу щодо неправильностей у\nсписку виборців на закордонній виборчій дільниці до відповідної\nдільничної виборчої комісії у порядку, встановленому відповідно\nчастинами третьою - п'ятою статті 43 цього Закону.\n8. У разі утворення закордонної виборчої дільниці у\nвинятковому випадку відповідно до частини восьмої статті 22 цього\nЗакону список виборців складається дільничною виборчою комісією не\nпізніш як за сім днів до дня виборів на підставі відомостей,\nподаних керівником відповідного офіційного представництва чи\nконсульської установи України, командиром військової частини\n(формування). Зазначені відомості подаються не пізніш як за вісім\nднів до дня виборів в одному примірнику за підписом керівника\nпредставництва, установи, командира військової частини\n(формування) і засвідчуються відповідною печаткою. Після складення\nсписку виборців його зміст невідкладно передається до Центральної\nвиборчої комісії технічними засобами зв'язку.\n9. Виборець, який прибув до дня виборів включно до\nзакордонної виборчої дільниці з відкріпним посвідченням, особисто\nподає до відповідної дільничної виборчої комісії письмову заяву\nпро включення до списку виборців на цій дільниці та відкріпне\nпосвідчення, а також документ, у якому зроблено відмітку про\nвидачу відкріпного посвідчення відповідно до частини дванадцятої\nстатті 42 цього Закону. На підставі таких документів виборець\nвключається головою, заступником голови або секретарем дільничної\nвиборчої комісії до списку виборців. При цьому у списку виборців у\nграфі \"Примітка\" зазначаються номер відкріпного посвідчення,\nномери територіального виборчого округу та виборчої дільниці, на\nякій видано відкріпне посвідчення. Дільнична виборча комісія\nзакордонної виборчої дільниці після завершення голосування\nневідкладно повідомляє за допомогою технічних засобів зв'язку\nЦентральну виборчу комісію про кількість виборців, включених до\nсписку виборців відповідної виборчої дільниці на підставі\nвідкріпних посвідчень.\n10. Виборець, який прибув не пізніше ніж за сім днів до дня\nвиборів до закордонної виборчої дільниці без відкріпного\nпосвідчення, особисто подає до відповідної дільничної виборчої\nкомісії письмову заяву про включення до списку виборців на цій\nдільниці із зазначенням місця проживання, а також один із\nдокументів, передбачених у частині шостій статті 2 цього Закону.\n11. Внесення змін до списку виборців на закордонній виборчій\nдільниці здійснюється головою, заступником голови або секретарем\nцієї виборчої комісії.\n12. Зміни до списку виборців на закордонній виборчій дільниці\nвносяться на підставі:\n1) заяви виборця про виключення зі списку виборців та видачу\nвідкріпного посвідчення відповідно до частини першої статті 42\nцього Закону;\n2) рішення дільничної виборчої комісії, прийнятого за\nпідсумком розгляду скарги, зазначеної у частині сьомій цієї\nстатті, або заяви, зазначеної у частині десятій цієї статті;\n3) заяви виборця та доданого до неї відкріпного посвідчення у\nпорядку, передбаченому частиною дев'ятою цієї статті;\n4) відомостей, зазначених у частині другій цієї статті.\n13. При внесенні змін до списку виборців на підставах,\nзазначених у пунктах 1 і 3 частини дванадцятої цієї статті,\nрішення дільничною виборчою комісією не приймається.\n14. Голова, заступник голови або секретар дільничної виборчої\nкомісії вносить зміни до списку виборців невідкладно після\nзакінчення засідання комісії, на якому було прийнято рішення,\nзазначене у пункті 2 частини дванадцятої цієї статті або у частині\nчетвертій цієї статті.\n15. Виборча комісія закордонної виборчої дільниці при\nвключенні до списку виборців осіб відповідно до частин восьмої та\nдванадцятої цієї статті, на підставі відомостей, зазначених у\nчастині другій цієї статті, повідомляє технічними засобами зв'язку\nЦентральну виборчу комісію не пізніше наступного дня після\nзавершення складання списків виборців на відповідній виборчій\nдільниці або після включення виборця до списку виборців про\nвключення до списку виборців цих осіб та про місце їх проживання.\n16. Центральна виборча комісія на підставі отриманого списку\nвиборців, зазначеного у частині восьмій цієї статті, або\nповідомлення, зазначеного у частині п'ятнадцятій цієї статті,\nповідомляє окружні виборчі комісії відповідних територіальних\nвиборчих округів про включення всіх осіб до списку виборців цієї\nзакордонної виборчої дільниці та про необхідність виключення їх зі\nсписків виборців відповідних виборчих дільниць."
    },
    {
      "provision_ref": "art48",
      "section": "48",
      "title": "Стаття 48. Фінансування виборів депутатів",
      "content": "1. Витрати на підготовку і проведення виборів депутатів\nздійснюються виключно за рахунок коштів Державного бюджету\nУкраїни, виділених на підготовку та проведення виборів депутатів,\nта коштів виборчих фондів партій (блоків), кандидатів у депутати\nвід яких зареєстровано Центральною виборчою комісією.\n2. Партія (блок), кандидатів у депутати від якої\nзареєстровано Центральною виборчою комісією, для фінансування\nсвоєї передвиборної агітації зобов'язана утворити свій виборчий\nфонд, що формується в порядку, встановленому цим Законом.\n3. Фінансування передвиборних агітаційних заходів чи\nматеріалів з джерел, не передбачених частиною першою цієї статті,\nнезалежно від наявності погодження з партіями (блоками) -\nсуб'єктами виборчого процесу чи висунутими ними кандидатами у\nдепутати, забороняється.\nСтаття 49. Фінансове забезпечення підготовки і проведення\nвиборів депутатів за рахунок коштів Державного\nбюджету України, виділених на підготовку та\nпроведення виборів депутатів\n1. Фінансове забезпечення підготовки і проведення виборів\nдепутатів за рахунок коштів Державного бюджету України, виділених\nна підготовку та проведення виборів депутатів, здійснюється\nЦентральною виборчою комісією, яка є головним розпорядником цих\nкоштів.\n2. Обсяг коштів для підготовки і проведення виборів депутатів\nза поданням Центральної виборчої комісії передбачається окремим\nрядком у законі про Державний бюджет України.\n3. Витрати на підготовку і проведення виборів депутатів, у\nтому числі на друкування інформаційних плакатів партій (блоків),\nкандидатів у депутати від яких зареєстровано Центральною виборчою\nкомісією, на оплату публікації в засобах масової інформації\nпередвиборних програм партій (блоків), часу мовлення на радіо і\nтелебаченні здійснюються Центральною виборчою комісією та\nокружними виборчими комісіями відповідно до затверджених\nЦентральною виборчою комісією кошторисів видатків у межах коштів,\nпередбачених на підготовку і проведення виборів у Державному\nбюджеті України.\n4. Кошти на підготовку і проведення виборів депутатів,\nпередбачені Державним бюджетом України, перераховуються Державним\nказначейством України Центральній виборчій комісії у триденний\nстрок з дня оголошення про початок виборчого процесу.\n5. Центральна виборча комісія затверджує середні норми\nвидатків окружної виборчої комісії, а також середні норми видатків\nдля потреб дільничних виборчих комісій, які повинні включати в\nсебе, зокрема, витрати на майновий найм (оренду) приміщень\nвиборчих комісій та оплату використання матеріально-технічних\nзасобів і оплату праці членів комісій.\n6. Окружна виборча комісія у десятиденний строк з дня її\nутворення на основі середніх норм видатків, затверджених\nвідповідно до частини п'ятої цієї статті, складає єдиний кошторис\nвидатків для підготовки і проведення виборів із включенням до\nнього видатків окружної виборчої комісії та видатків для потреб\nдільничних виборчих комісій територіального округу. Єдиний\nкошторис видатків окружної виборчої комісії затверджується\nЦентральною виборчою комісією.\n7. Фінансування виборчих комісій здійснюється в порядку,\nвстановленому Центральною виборчою комісією спільно з\nМіністерством фінансів України.\n8. Окружна виборча комісія зобов'язана не пізніш як у\nсемиденний строк з дня офіційного оприлюднення результатів виборів\nдепутатів повернути не використані нею на підготовку і проведення\nвиборів кошти Державного бюджету України на рахунок Центральної\nвиборчої комісії. Державне казначейство України у триденний строк\nвід дня надходження цих коштів інформує Центральну виборчу комісію\nпро повернення цих коштів на її рахунок.\n9. Окружна виборча комісія у п'ятнадцятиденний строк з дня\nофіційного оприлюднення результатів виборів складає та подає до\nЦентральної виборчої комісії фінансовий звіт про надходження та\nвикористання коштів Державного бюджету України на підготовку і\nпроведення виборів депутатів у порядку, встановленому Центральною\nвиборчою комісією, за формою, затвердженою Центральною виборчою\nкомісією спільно з Державним казначейством України.\n10. Контроль за правильним та цільовим використанням коштів\nДержавного бюджету України, виділених на підготовку і проведення\nвиборів депутатів, здійснюється Центральною виборчою комісією та\nвідповідними органами Державної контрольно-ревізійної служби\nУкраїни у порядку, встановленому Центральною виборчою комісією\nспільно з Міністерством фінансів України.\nСтаття 50. Оплата праці членів виборчої комісії та осіб,\nякі залучаються до роботи у комісії\n1. Робота члена виборчої комісії, який виконує свої\nповноваження у виборчій комісії на платній основі, оплачується в\nрозмірі та у порядку, встановлених Кабінетом Міністрів України за\nподанням Центральної виборчої комісії, за рахунок коштів\nДержавного бюджету України, виділених на підготовку і проведення\nвиборів депутатів.\n2. Розмір заробітної плати члена виборчої комісії,\nзвільненого від виконання виробничих або службових обов'язків за\nосновним місцем роботи, не може бути нижчим від його середньої\nзаробітної плати за основним місцем роботи. Розмір заробітної\nплати члена виборчої комісії, який є пенсіонером або особою, яка\nтимчасово не працює, не може бути нижчим від розміру мінімальної\nзаробітної плати, встановленого на момент її нарахування.\n3. Членам виборчих комісій у межах загальної економії фонду\nоплати праці, передбаченого кошторисом видатків відповідної\nвиборчої комісії на підготовку і проведення виборів депутатів,\nможе бути нарахована і виплачена одноразова грошова винагорода в\nпорядку, встановленому Центральною виборчою комісією.\n4. Робота членів виборчих комісій (у тому числі пенсіонерів\nта осіб, які тимчасово не працюють) у день виборів і в дні\nвстановлення підсумків голосування оплачується в розмірі та у\nпорядку, встановлених Кабінетом Міністрів України за поданням\nЦентральної виборчої комісії.\n5. Робота осіб, зазначених у частині сімнадцятій статті 33\nцього Закону, оплачується в розмірі та у порядку, встановлених\nКабінетом Міністрів України, за рахунок коштів Державного бюджету\nУкраїни, виділених на підготовку і проведення виборів депутатів.\nРозмір заробітної плати таких осіб не може бути нижчим від розміру\nмінімальної заробітної плати, встановленого на момент її\nнарахування.\n6. Виконання робіт, пов'язаних з організацією підготовки і\nпроведення виборів, особами, визнаними у встановленому законом\nпорядку безробітними, не є підставою для зняття цих осіб з обліку\nв державній службі зайнятості як таких, що шукають роботу, або для\nприпинення виплати їм допомоги з безробіття та інших видів\nдопомоги.\n7. Для отримання оплати, передбаченої частинами\nпершою - четвертою цієї статті, член виборчої комісії подає до\nвідповідної окружної виборчої комісії копію довідки про присвоєння\nособі ідентифікаційного номера або заяву з засвідченням\nвідсутності у нього ідентифікаційного номера."
    },
    {
      "provision_ref": "art51",
      "section": "51",
      "title": "Стаття 51. Виборчий фонд партії (блоку)",
      "content": "1. Виборчий фонд партії (блоку) має один накопичувальний\nрахунок, на який надходять кошти для фінансування передвиборної\nагітації партії (блоку), а також поточні рахунки, з яких\nздійснюється фінансування витрат на передвиборну агітацію партії\n(блоку). На поточні рахунки виборчого фонду партії (блоку) кошти\nнадходять виключно з накопичувального рахунку виборчого фонду\nпартії (блоку).\n2. Партія (блок) відкриває накопичувальний рахунок виборчого\nфонду в установі банку України у місті Києві, яку визначає на свій\nрозсуд. Партія (блок) має право відкрити тільки один\nнакопичувальний рахунок виборчого фонду і тільки в національній\nвалюті.\n3. Партія (блок) має право відкривати в установах банків\nУкраїни поточні рахунки виборчого фонду з розрахунку не більше\nодного поточного рахунку на території одного територіального\nвиборчого округу. Один поточний рахунок виборчого фонду може\nобслуговувати декілька територіальних виборчих округів.\n4. Партія (блок) не проводить видатків на фінансування своїх\nпередвиборних заходів у закордонному виборчому окрузі.\n5. Партія (блок) зобов'язана відкрити накопичувальний рахунок\nвиборчого фонду не пізніше ніж за шістдесят п'ять днів до дня\nвиборів. Підставою для відкриття накопичувального рахунку\nвиборчого фонду є копія рішення Центральної виборчої комісії про\nреєстрацію кандидатів у депутати, включених до виборчого списку\nпартії (блоку). Підставою для відкриття поточного рахунку\nвиборчого фонду є довідка установи банку про відкриття\nнакопичувального рахунку.\n6. Порядок відкриття і закриття рахунків виборчих фондів\nпартій (блоків) встановлюється Національним банком України за\nпогодженням із Центральною виборчою комісією не пізніш як за сто\nднів до дня виборів.\n7. Послуги установ банків, пов'язані з відкриттям і закриттям\nрахунків виборчого фонду та їх функціонуванням, надаються\nбезоплатно. Установа банку за користування коштами, що знаходяться\nна рахунках виборчого фонду партії (блоку), відсотки не нараховує\nі не сплачує.\n8. Установа банку не пізніше наступного робочого дня після\nдня відкриття накопичувального чи поточного рахунку виборчого\nфонду партії (блоку) письмово повідомляє Центральну виборчу\nкомісію про відкриття відповідного рахунку та його реквізити.\n9. Інформація про відкриття накопичувального рахунку\nвиборчого фонду партії (блоку) та його реквізити одноразово\nпублікується Центральною виборчою комісією в газетах \"Голос\nУкраїни\" та \"Урядовий кур'єр\" не пізніш як на п'ятий день після\nотримання повідомлення установи банку про відкриття\nнакопичувального рахунку виборчого фонду партії (блоку) за рахунок\nкоштів, що виділяються на підготовку і проведення виборів з\nДержавного бюджету України. Подальша інформація про реквізити\nнакопичувального рахунку виборчого фонду партії (блоку)\nпублікується у друкованих засобах масової інформації за рахунок\nкоштів виборчого фонду партії (блоку).\n10. Витрачання коштів з поточних рахунків виборчого фонду\nпартії (блоку) здійснюється в безготівковій формі.\n11. Витрачання коштів з поточних рахунків виборчого фонду\nпартії (блоку) припиняється о 15 годині останнього дня перед днем\nвиборів.\n12. Арешт коштів на рахунках виборчого фонду партії (блоку)\nне допускається.\n13. Закриття рахунків, зупинення операцій по рахунках\nвиборчого фонду партії (блоку) раніше, ніж у строк, встановлений\nчастиною одинадцятою цієї статті, здійснюється лише у разі втрати\nпартією (блоком) статусу суб'єкта виборчого процесу."
    },
    {
      "provision_ref": "art52",
      "section": "52",
      "title": "Стаття 52. Розпорядники виборчого фонду партії (блоку)",
      "content": "1. Партія (блок) із числа кандидатів, включених до виборчого\nсписку цієї партії (блоку), або своїх уповноважених осіб у\nзагальнодержавному виборчому окрузі, зазначених у частині п'ятій\nстатті 72 цього Закону, призначає двох розпорядників виборчого\nфонду, які мають виключне право на розпоряджання коштами з\nнакопичувального рахунку виборчого фонду партії (блоку).\n2. Партія (блок) із числа кандидатів, включених до виборчого\nсписку цієї партії (блоку), або своїх уповноважених осіб у\nвідповідному територіальному виборчому окрузі призначає по одному\nрозпоряднику виборчого фонду партії (блоку) для кожного поточного\nрахунку. Розпорядник виборчого фонду партії (блоку) має виключне\nправо на розпоряджання коштами з відповідного поточного рахунку\nвиборчого фонду партії (блоку).\n3. Розпорядники коштів накопичувального рахунку виборчого\nфонду партії (блоку) зобов'язані вести облік надходження та\nрозподілу коштів виборчого фонду партії (блоку) між поточними\nрахунками. Розпорядники поточних рахунків виборчого фонду партії\n(блоку) забезпечують додержання фінансової дисципліни, цільове\nвикористання коштів виборчого фонду партії (блоку).\n4. Установа банку, в якій відкрито накопичувальний або\nпоточний рахунок виборчого фонду партії (блоку), надає\nрозпорядникові коштів відповідного рахунку потижнево або за його\nзверненням відомості про розміри та джерела внесків, що надійшли\nна рахунки виборчого фонду партії (блоку), рух коштів, а також їх\nзалишки на рахунках.\n5. Розпорядник коштів поточного рахунку виборчого фонду\nпартії (блоку) зобов'язаний вести облік використання коштів\nвідповідного поточного рахунку виборчого фонду партії (блоку).\nРозпорядник поточного рахунку виборчого фонду партії (блоку)\nзобов'язаний не пізніш як на сьомий день після дня виборів подати\nрозпоряднику накопичувального рахунку виборчого фонду партії\n(блоку) фінансовий звіт про використання коштів відповідного\nпоточного рахунку виборчого фонду партії (блоку).\n6. Розпорядник коштів накопичувального рахунку виборчого\nфонду партії (блоку) зобов'язаний не пізніш як на п'ятнадцятий\nдень після дня виборів подати до Центральної виборчої комісії\nфінансовий звіт про надходження та використання коштів виборчого\nфонду партії (блоку).\n7. Форми фінансових звітів, передбачених частинами п'ятою та\nшостою цієї статті, встановлюються Центральною виборчою комісією\nне пізніш як за вісімдесят днів до дня виборів.\nСтаття 53. Формування виборчого фонду партії (блоку) та\nвикористання його коштів\n1. Виборчий фонд партії (блоку) формується за рахунок власних\nкоштів партії (партій, що входять до виборчого блоку), а також\nдобровільних внесків фізичних осіб (далі - добровільний внесок).\n2. Добровільний внесок до виборчого фонду однієї партії\n(блоку) не може перевищувати чотирьохсот мінімальних розмірів\nзаробітної плати. Власні кошти партії (блоку), які перераховуються\nна накопичувальний рахунок, не підлягають обмеженням за сумою і\nкількістю перерахувань.\n3. Забороняється робити добровільні внески до виборчого фонду\nпартії (блоку):\n1) іноземцям та особам без громадянства;\n2) анонімним жертводавцям (без зазначення в платіжному\nдокументі відомостей, передбачених частиною четвертою цієї\nстатті).\n4. Добровільний внесок до виборчого фонду партії (блоку)\nприймається установою банку або відділенням зв'язку за умови\nподання громадянином одного із документів, зазначених у пунктах 1\nчи 2 частини третьої статті 2 цього Закону. У платіжному документі\nпри цьому обов'язково зазначаються прізвище, ім'я, по батькові,\nдата народження, а також місце проживання й адреса житла особи.\n5. Добровільний внесок перераховується установою банку або\nпереказується відділенням зв'язку на накопичувальний рахунок\nвиборчого фонду партії (блоку) не пізніше наступного робочого дня\nз дня отримання відповідного платіжного документа. Загальний строк\nбезготівкового перерахування внеску на накопичувальний рахунок\nвиборчого фонду партії (блоку) не повинен перевищувати двох\nбанківських днів.\n6. Розпорядник накопичувального рахунку виборчого фонду\nпартії (блоку) має право відмовитися від внеску фізичної особи,\nпро що він подає відповідну заяву та платіжний документ до\nустанови банку, в якій відкрито накопичувальний рахунок виборчого\nфонду партії (блоку). Такий добровільний внесок повертається\nфізичній особі за рахунок її добровільного внеску, а в разі\nнеможливості такого повернення - перераховується до Державного\nбюджету України.\n7. У разі надходження від фізичної особи добровільного\nвнеску, який перевищує розмір, встановлений частиною другою цієї\nстатті, сума, що перевищує встановлений розмір внеску, на підставі\nвідповідної заяви та платіжного документа, поданих розпорядником\nнакопичувального рахунку виборчого фонду партії (блоку),\nповертається фізичній особі установою банку, в якій відкрито\nнакопичувальний рахунок виборчого фонду партії (блоку), за рахунок\nцих коштів, а в разі неможливості такого повернення -\nперераховується до Державного бюджету України.\n8. Розпорядник накопичувального рахунку виборчого фонду\nпартії (блоку) зобов'язаний відмовитися від внеску фізичної особи,\nяка відповідно до цього Закону не має права робити такий\nдобровільний внесок, якщо розпоряднику про це відомо. На підставі\nзаяви розпорядника про відмову від внеску з цієї причини установа\nбанку, в якій відкрито рахунок виборчого фонду партії (блоку),\nперераховує такий добровільний внесок до Державного бюджету\nУкраїни. Якщо розпоряднику накопичувального рахунку виборчого\nфонду партії (блоку) стало відомо про те, що фізична особа, яка\nзробила добровільний внесок, не мала на це права, він зобов'язаний\nпротягом трьох днів від дня, коли йому стало про це відомо,\nвідмовитися від цього внеску, подавши заяву до установи банку, в\nякій відкрито накопичувальний рахунок виборчого фонду партії\n(блоку), про перерахування відповідної суми до Державного бюджету\nУкраїни.\n9. Установа банку, в якій відкрито накопичувальний рахунок\nвиборчого фонду партії (блоку), на підставі відповідного звернення\nрозпорядника накопичувального рахунку виборчого фонду партії\n(блоку) перераховує кошти з накопичувального рахунку на поточні\nрахунки цього ж виборчого фонду партії (блоку).\n10. Контроль за надходженням, обліком і використанням коштів\nвиборчих фондів партій (блоків) здійснюється Центральною виборчою\nкомісією та установою банку, в якій відкрито рахунок виборчого\nфонду партії (блоку), відповідно до порядку, встановленого\nЦентральною виборчою комісією спільно з Національним банком\nУкраїни та уповноваженим центральним органом виконавчої влади у\nгалузі зв'язку не пізніше ніж за дев'яносто днів до дня виборів.\n11. Установа банку, в якій відкрито поточний рахунок\nвиборчого фонду партії (блоку), не пізніше ніж на п'ятий день\nпісля дня виборів перераховує кошти, не використані партією\n(блоком), на накопичувальний рахунок відповідного виборчого фонду\nпартії (блоку).\n12. Кошти виборчого фонду, не використані партією (блоком),\nза рішенням керівного органу партії (блоку), прийнятим у\nдесятиденний строк після офіційного оприлюднення результатів\nвиборів, перераховуються з накопичувального рахунку виборчого\nфонду партії (блоку) на поточний банківський рахунок партії\n(партій, що входять до блоку) у п'ятиденний строк з дня\nнадходження до установи банку відповідного рішення партії (блоку).\nУ разі неприйняття у цей строк партією (блоком) такого рішення\nневикористані кошти виборчого фонду партії (блоку) перераховуються\nустановою банку до Державного бюджету України на п'ятнадцятий день\nз дня офіційного оприлюднення Центральною виборчою комісією\nрезультатів виборів.\n13. Внески, що надійшли на накопичувальний рахунок виборчого\nфонду партії (блоку) пізніше ніж за день до дня виборів,\nповертаються установою банку відповідній фізичній особі за рахунок\nкоштів її добровільного внеску, а в разі неможливості такого\nповернення - зараховуються до Державного бюджету України.\nСтаття 54. Матеріально-технічне забезпечення підготовки і\nпроведення виборів депутатів\n1. Органи виконавчої влади та органи місцевого\nсамоврядування, їх посадові особи зобов'язані сприяти виборчим\nкомісіям у реалізації їх повноважень: надавати їм необхідні\nприміщення відповідно до норм, встановлених цим Законом або\nвідповідними рішеннями Центральної виборчої комісії, прийнятими на\nвиконання вимог цього Закону, сприяти в облаштуванні цих\nприміщень; забезпечувати їх охорону, а також охорону виборчих\nбюлетенів та іншої виборчої документації; надавати згідно із\nвстановленими Центральною виборчою комісією нормами та переліком\nтранспортні засоби і засоби зв'язку, обладнання, інвентар,\nоргтехніку, що підлягають поверненню після припинення діяльності\nвиборчих комісій. Порядок оплати або відшкодування зазначених\nпослуг встановлюється Кабінетом Міністрів України.\n2. Закупівля товарів, оплата робіт, послуг для підготовки і\nпроведення виборів депутатів під час виборчого процесу\nздійснюються виборчими комісіями за рахунок коштів Державного\nбюджету України, виділених на підготовку та проведення виборів\nдепутатів, у порядку, встановленому Кабінетом Міністрів України."
    },
    {
      "provision_ref": "art55",
      "section": "55",
      "title": "Стаття 55. Загальний порядок висування кандидатів у депутати",
      "content": "1. Громадянин України, який відповідно до статті 9 цього\nЗакону має право бути обраним депутатом, може дати згоду\nбалотуватися кандидатом у депутати від партії (блоку).\n2. Висування кандидатів у депутати розпочинається за сто\nдев'ятнадцять днів і закінчується за дев'яносто днів до дня\nвиборів."
    },
    {
      "provision_ref": "art56",
      "section": "56",
      "title": "Стаття 56. Порядок утворення виборчого блоку",
      "content": "1. Виборчий блок може бути утворено двома і більше партіями,\nщо відповідають вимозі, передбаченій частиною другою статті 10\nцього Закону, на підставі рішень з'їзду (зборів, конференції)\nкожної з цих партій. Таке рішення підписується керівником партії\nта скріплюється печаткою партії. З'їзди (збори, конференції)\nпартій, які приймають рішення про утворення виборчого блоку,\nможуть відбутися в будь-який час до закінчення терміну висування\nкандидатів у депутати.\n2. Керівники або представники партій, яким надано з'їздами\n(зборами, конференціями) повноваження щодо утворення виборчого\nблоку, укладають угоду про утворення виборчого блоку, яка\nпідписується ними і скріплюється печатками партій, що утворили\nблок.\n3. Угода про утворення виборчого блоку повинна визначати:\n1) повну та скорочену назву блоку;\n2) керівні органи виборчого блоку та умови їх функціонування;\n3) норми представництва та спосіб делегування представників\nвід партій, що входять до блоку, на міжпартійний з'їзд (збори,\nконференцію) щодо висування кандидатів у депутати;\n4) порядок проведення міжпартійного з'їзду (зборів,\nконференції) щодо висування кандидатів у депутати;\n5) порядок прийняття рішень міжпартійним з'їздом (зборами,\nконференцією);\n6) умови висування та норми представництва кандидатів у\nдепутати до виборчого списку від партій, що входять до виборчого\nблоку;\n7) порядок прийняття рішення про виключення особи з виборчого\nсписку кандидатів у депутати від партії (блоку).\n4. Повна назва блоку повинна включати назви усіх партій, що\nвходять до блоку. Повна або скорочена назва блоку не може містити\nназви партії, що не входить до блоку, імен та прізвищ осіб чи\nісторичних постатей, якщо вони не є кандидатами у депутати від\nцього блоку або якщо їх імена і прізвища не використовуються в\nофіційній назві хоча б однієї з партій, що входять до блоку.\n5. Про утворення виборчого блоку повідомляється Центральна\nвиборча комісія не пізніш як за п'ять днів до дня проведення\nміжпартійного з'їзду (зборів, конференції) щодо висування\nкандидатів у депутати. До повідомлення за підписами керівників або\nпредставників партій, яким надано з'їздами (зборами,\nконференціями) повноваження щодо утворення виборчого блоку,\nдодаються угода про утворення виборчого блоку, рішення з'їзду\n(зборів, конференції) кожної з партій про утворення виборчого\nблоку та витяги з протоколів з'їздів (зборів, конференцій) про\nрозгляд питань про утворення виборчого блоку, засвідчені\nкерівниками відповідних партій та скріплені печатками цих партій,\nа також копії свідоцтв про реєстрацію партій, що утворили виборчий\nблок, та їх статутів, засвідчених безоплатно Міністерством юстиції\nУкраїни після оголошення про початок виборчого процесу. У разі,\nколи назва блоку містить прізвище особи відповідно до вимог,\nвстановлених частиною четвертою цієї статті, до повідомлення також\nдодається згода особи на використання її прізвища за її підписом,\nзасвідченим у встановленому законом порядку.\n6. У разі виявлення невідповідності угоди про утворення\nвиборчого блоку вимогам цієї статті або включення до складу\nвиборчого блоку партії, яка не відповідає вимогам частини другої\nстатті 10 цього Закону, Центральна виборча комісія у дводенний\nстрок після отримання повідомлення про утворення блоку своїм\nрішенням звертається до партій, які утворили виборчий блок, із\nвимогою усунути порушення та з попередженням, що недотримання\nзазначених вимог цього Закону матиме наслідком відмову в\nреєстрації висунутих блоком кандидатів у депутати на підставі\nпунктів 1 і 2 частини першої статті 62 цього Закону. Вказане\nзвернення Центральна виборча комісія не пізніш як на третій день\nпісля отримання документів, зазначених у частині п'ятій цієї\nстатті, надсилає партіям, які утворили виборчий блок."
    },
    {
      "provision_ref": "art57",
      "section": "57",
      "title": "Стаття 57. Порядок висування кандидатів у депутати",
      "content": "1. Кількість кандидатів у депутати, що висуваються партією\n(блоком), не може перевищувати кількості депутатів, яка становить\nконституційний склад Верховної Ради України, визначений\nКонституцією України ( 254к/96-ВР ), та не може бути меншою від\nвісімнадцяти осіб.\n2. Партія (блок) може висунути кандидатом у депутати особу,\nяка є членом цієї партії (членом партії, яка входить до блоку),\nабо позапартійну особу, яка відповідно до статті 9 цього Закону\nмає право бути обраною депутатом.\n3. Партія, яка входить до виборчого блоку, не може самостійно\nвисувати кандидатів у депутати чи входити до складу іншого\nвиборчого блоку.\n4. Висування кандидатів у депутати партією здійснюється на її\nз'їзді (зборах, конференції), а блоком - на міжпартійному з'їзді\n(зборах, конференції) партій, що входять до блоку. У з'їзді\n(зборах, конференції), на якому здійснюється висування кандидатів\nу депутати, повинно брати участь не менше 200 делегатів.\n5. Висування кандидатів у депутати здійснюється у вигляді\nвиборчого списку кандидатів у депутати від партії (блоку) за\nформою, затвердженою Центральною виборчою комісією. Усі кандидати\nу депутати, висунуті партією (блоком), включаються до єдиного\nвиборчого списку партії (блоку). Черговість кандидатів у списку\nвизначається на з'їзді (зборах, конференції). Особа може бути\nвключена до виборчого списку лише однієї партії (одного блоку).\n6. Форма виборчого списку кандидатів у депутати від партії\n(блоку) затверджується Центральною виборчою комісією не пізніш як\nза сто тридцять днів до дня виборів.\n7. У протоколі з'їзду (зборів, конференції) партії,\nміжпартійного з'їзду (зборів, конференції) партій, що входять до\nблоку, зазначаються: дата його проведення, порядок денний,\nвідомості про осіб, висунутих кандидатами у депутати (прізвище,\nім'я, по батькові, число, місяць і рік народження, громадянство,\nпартійність, відомості про освіту, посада (заняття), місце роботи,\nмісце проживання), підсумки голосування щодо виборчого списку\nкандидатів у депутати. Протокол підписується головуючим на з'їзді\n(зборах, конференції), а виборчий список кандидатів у депутати -\nкерівником партії (керівниками партій, що входять до блоку).\nВказані документи скріплюються печаткою партії (печатками партій,\nщо входять до блоку).\n8. Про час і місце проведення з'їзду (зборів, конференції)\nпартії або міжпартійного з'їзду (зборів, конференції) партій, що\nвходять до блоку, щодо висунення кандидатів у депутати керівник\nпартії (керівники партій, що входять до блоку) повідомляє у\nписьмовій формі Центральну виборчу комісію не пізніш як за п'ять\nднів до дня проведення з'їзду (зборів, конференції). На такому\nз'їзді (зборах, конференції) за дорученням Голови Центральної\nвиборчої комісії має право бути присутнім член Центральної\nвиборчої комісії.\n9. Про час і місце проведення з'їзду (зборів, конференції) з\nметою висунення кандидатів у депутати засоби масової інформації\nповідомляються не пізніше ніж за три дні до дня проведення з'їзду\n(зборів, конференції). Порядок акредитації представників засобів\nмасової інформації на такому з'їзді (зборах, конференції)\nвизначається організаторами заходу."
    },
    {
      "provision_ref": "art58",
      "section": "58",
      "title": "Стаття 58. Умови реєстрації кандидатів у депутати",
      "content": "1. Центральна виборча комісія реєструє кандидатів у депутати,\nвключених до виборчого списку партії (блоку), за умови отримання\nнею таких документів:\n1) заяви про реєстрацію кандидатів у депутати, підписаної\nкерівником партії (керівниками партій, що входять до блоку) та\nскріпленої печаткою партії (печатками партій, що входять до\nблоку);\n2) копій свідоцтва про реєстрацію партії (партій, що входять\nдо блоку) та її статуту (статутів партій, що входять до блоку),\nзасвідчених безоплатно Міністерством юстиції України після\nоголошення про початок виборчого процесу;\n3) рішень з'їздів (зборів, конференцій) партій про утворення\nвиборчого блоку та витягів з протоколів з'їздів (зборів,\nконференцій) про утворення виборчого блоку, засвідчених підписами\nкерівників партій, що входять до блоку, та скріплених печатками\nцих партій (у разі висунення кандидатів у депутати блоком);\n4) угоди про утворення виборчого блоку (у разі висунення\nкандидатів у депутати блоком);\n5) витягу з протоколу з'їзду (зборів, конференції) партії\n(міжпартійного з'їзду (зборів, конференції) партій, що входять до\nблоку) про розгляд питання про висунення кандидатів у депутати від\nпартії (блоку), який повинен містити відомості, передбачені\nчастиною сьомою статті 57 цього Закону, та бути засвідченим\nпідписом керівника партії (керівників партій, що входять до блоку)\nі скріпленим печаткою партії (печатками партій, що входять до\nблоку);\n6) виборчого списку кандидатів у депутати від партії (блоку)\nза формою, затвердженою Центральною виборчою комісією;\n7) заяв осіб, включених до виборчого списку партії (блоку),\nпро згоду балотуватися кандидатом у депутати від цієї партії\n(блоку) із зобов'язанням у разі обрання депутатом припинити\nдіяльність чи скласти представницький мандат, які відповідно до\nКонституції України ( 254к/96-ВР ) та законів України несумісні з\nмандатом народного депутата України, та згоду на оприлюднення\nбіографічних відомостей у зв'язку з участю у виборах, а також із\nзобов'язанням у разі обрання депутатом протягом місяця після\nофіційного оприлюднення результатів виборів передати в управління\nіншій особі належні їм підприємства та корпоративні права у\nпорядку, встановленому законом;\n8) автобіографій осіб, включених до виборчого списку партії\n(блоку), обсягом до двох тисяч друкованих знаків, що обов'язково\nповинні містити: прізвище, ім'я, по батькові, число, місяць, рік і\nмісце народження, громадянство, відомості про освіту, трудову\nдіяльність, посаду (заняття), місце роботи, громадську роботу (в\nтому числі на виборних посадах), партійність, склад сім'ї, місце\nпроживання із зазначенням часу проживання в Україні, відомості про\nнаявність чи відсутність судимості;\n9) передвиборної програми партії (блоку), викладеної\nдержавною мовою, обсягом до семи тисяч восьмисот друкованих\nзнаків;\n10) декларації про майно та доходи кожного кандидата у\nдепутати відповідно до статті 60 цього Закону;\n11) документа про внесення грошової застави відповідно до\nстатті 59 цього Закону;\n12) фотографій осіб, включених до виборчого списку партії\n(блоку), за розмірами та у кількості, встановленими Центральною\nвиборчою комісією не пізніш як за сто двадцять днів до дня\nвиборів.\n2. Документи, подані до Центральної виборчої комісії після\nоголошення про початок виборчого процесу в порядку, передбаченому\nчастиною п'ятою статті 56 цього Закону, повторно не подаються.\n3. Центральна виборча комісія видає представнику партії\n(блоку) у Центральній виборчій комісії, який подав документи,\nзазначені у частині першій цієї статті, довідку про їх прийняття.\nДовідка має містити перелік прийнятих документів, число, місяць і\nрік, а також час їх прийняття, посаду і прізвище особи, яка\nприйняла документи."
    },
    {
      "provision_ref": "art59",
      "section": "59",
      "title": "Стаття 59. Грошова застава",
      "content": "1. Грошова застава становить дві тисячі мінімальних розмірів\nзаробітної плати і вноситься партією (блоком) у безготівковому\nпорядку на спеціальний рахунок Центральної виборчої комісії.\n2. У разі прийняття Центральною виборчою комісією рішення про\nвідмову в реєстрації усіх кандидатів у депутати внесена грошова\nзастава у п'ятиденний строк після прийняття відповідного рішення\nперераховується на рахунок партії (блоку).\n3. При скасуванні рішення про реєстрацію всіх кандидатів у\nдепутати, включених до виборчого списку партії (блоку) відповідно\nдо частини четвертої статті 62 і частини десятої статті 63 цього\nЗакону, грошова застава у п'ятиденний строк після дня прийняття\nвідповідного рішення перераховується до Державного бюджету\nУкраїни.\n4. Грошова застава повертається партіям (блокам), які взяли\nучасть у розподілі депутатських мандатів.\n5. Грошова застава, внесена партією (блоком), яка не взяла\nучасті у розподілі депутатських мандатів, у восьмиденний строк з\nдня офіційного оприлюднення результатів виборів депутатів\nперераховується до Державного бюджету України.\nСтаття 60. Декларація про майно та доходи кандидата у\nдепутати\n1. Декларація про майно та доходи кандидата у депутати за\nрік, що передує року початку виборчого процесу, заповнюється ним\nвласноручно.\n2. Форма декларації про майно та доходи кандидата у депутати\nзатверджується Міністерством фінансів України не пізніш як за\nсто тридцять днів до дня виборів.\n3. Центральна виборча комісія може звернутися до Державної\nподаткової адміністрації з дорученням щодо перевірки відомостей,\nзазначених у декларації про майно та доходи кандидата у депутати.\n4. Помилки і неточності, виявлені в декларації про майно та\nдоходи, підлягають виправленню і не є підставою для відмови в\nреєстрації кандидата у депутати."
    },
    {
      "provision_ref": "art61",
      "section": "61",
      "title": "Стаття 61. Порядок реєстрації кандидатів у депутати",
      "content": "1. Кандидати у депутати, включені до виборчого списку партії\n(блоку), реєструються Центральною виборчою комісією за умови\nподання їй документів, передбачених статтею 58 цього Закону.\n2. Подання документів до Центральної виборчої комісії для\nреєстрації кандидатів у депутати закінчується за вісімдесят п'ять\nднів до дня виборів.\n3. Особа, включена партією (блоком) до виборчого списку\nкандидатів у депутати, яка на день подання заяви партії (блоку)\nпро реєстрацію кандидатів у депутати до Центральної виборчої\nкомісії не подала заяви про згоду балотуватися кандидатом у\nдепутати від цієї партії (блоку), вважається виключеною з\nвиборчого списку партії (блоку) з дня подання заяви партії (блоку)\nвідповідно до пункту 1 частини першої статті 58 цього Закону.\nЗаява такої особи про згоду балотуватися, подана після подання\nпартією (блоком) зазначеної заяви про реєстрацію кандидатів у\nдепутати, не приймається.\n4. Особа, включена партією (блоком) до виборчого списку\nкандидатів у депутати, має право до дня реєстрації відкликати свою\nзаяву про згоду балотуватися кандидатом у депутати. З моменту\nотримання Центральною виборчою комісією заяви про відкликання\nзгоди балотуватися кандидатом у депутати така особа вважається\nвиключеною із виборчого списку партії (блоку). Про отримання такої\nзаяви Центральна виборча комісія письмово повідомляє партію (блок)\nне пізніш як наступного дня після дня отримання заяви. Повторна\nзаява особи про її згоду балотуватися від партії (блоку) не\nприймається.\n5. Особа, включена до кількох виборчих списків партій\n(блоків) за її письмовими заявами про згоду балотуватися\nкандидатом у депутати від цих партій (блоків), рішенням\nЦентральної виборчої комісії виключається з усіх виборчих списків,\nдо яких вона була включена.\n6. Центральна виборча комісія не пізніш як на сьомий день з\nдня прийняття заяви про реєстрацію кандидатів у депутати та\nдоданих до неї необхідних документів приймає рішення про\nреєстрацію кандидатів у депутати або про відмову в їх реєстрації.\n7. Перелік та черговість кандидатів у депутати у виборчому\nсписку, визначені партією (блоком), не можуть бути змінені після\nїх реєстрації Центральною виборчою комісією, за винятком\nвиключення окремих кандидатів із виборчого списку у випадках,\nпередбачених цим Законом.\n8. У разі реєстрації кандидатів у депутати представнику\nпартії (блоку) у Центральній виборчій комісії разом з копією\nрішення про реєстрацію кандидатів у депутати у триденний строк з\nдня його прийняття видаються посвідчення кандидатів у депутати за\nформою, встановленою Центральною виборчою комісією. Виборчий\nсписок кандидатів у депутати партії (блоку) разом із рішенням про\nїх реєстрацію в цей же строк оприлюднюється в газетах \"Голос\nУкраїни\" та \"Урядовий кур'єр\".\n9. Якщо Центральна виборча комісія виявить у документах,\nподаних партією (блоком), ознаки порушення частини першої\nстатті 37 Конституції України ( 254к/96-ВР ), вона зобов'язана\nзвернутися до Міністерства юстиції України щодо внесення ним\nподання до Верховного Суду України про заборону діяльності\nвідповідної партії. Розгляд питання про реєстрацію кандидатів у\nдепутати від цієї партії (блоку) відкладається до набрання\nзаконної сили відповідним рішенням суду.\nСтаття 62. Відмова в реєстрації кандидата (кандидатів)\nу депутати\n1. Центральна виборча комісія відмовляє в реєстрації\nкандидата (кандидатів) у депутати в разі:\n1) порушення законів України при утворенні виборчого блоку та\nвисуненні кандидатів у депутати;\n2) відсутності або неналежного оформлення документів,\nзазначених у статті 58 цього Закону;\n3) припинення громадянства України кандидата у депутати;\n4) вибуття особи, висунутої кандидатом у депутати, за межі\nУкраїни для проживання чи з метою отримання політичного притулку;\n5) визнання особи, висунутої кандидатом у депутати,\nнедієздатною;\n6) набрання щодо особи, висунутої кандидатом у депутати,\nзаконної сили обвинувальним вироком суду за вчинення умисного\nзлочину;\n7) виявлення Центральною виборчою комісією обставин, які\nпозбавляють особу, висунуту кандидатом у депутати, права бути\nобраною депутатом відповідно до статті 9 цього Закону.\n2. Рішення про відмову в реєстрації кандидатів у депутати\nповинно містити вичерпні підстави відмови. Копія цього рішення не\nпізніше наступного дня після його прийняття видається представнику\nпартії (блоку) у Центральній виборчій комісії.\n3. Відмова в реєстрації кандидатів у депутати, включених до\nвиборчого списку партії (блоку), через невідповідне оформлення\nподаних партією (блоком) документів, передбачених частиною першою\nстатті 58 цього Закону, не виключає повторного подання партією\n(блоком) заяви про реєстрацію кандидатів у депутати, включених до\nвиборчого списку партії (блоку). Така заява з виправленими\nвідповідно до вимог цього Закону документами повинна бути подана\nдо Центральної виборчої комісії не пізніше ніж за сімдесят п'ять\nднів до дня виборів. Остаточне рішення щодо реєстрації кандидатів\nу депутати, включених до виборчого списку партії (блоку),\nЦентральна виборча комісія приймає не пізніше ніж за сімдесят один\nдень до дня виборів.\n4. Якщо внаслідок відмови Центральної виборчої комісії в\nреєстрації включених до виборчого списку кандидатів у депутати або\nподальшого скасування реєстрації кандидатів у депутати Центральною\nвиборчою комісією кількість кандидатів у депутати у відповідному\nвиборчому списку партії (блоку) залишилася меншою від мінімальної\nкількості кандидатів у депутати, встановленої частиною першою\nстатті 57 цього Закону, Центральна виборча комісія приймає рішення\nпро відмову в реєстрації або скасування реєстрації усіх кандидатів\nу депутати, включених до такого виборчого списку партії (блоку).\n5. Рішення Центральної виборчої комісії про скасування\nреєстрації кандидата у депутати, яке не було оскаржене, набирає\nчинності після закінчення строку його оскарження."
    },
    {
      "provision_ref": "art63",
      "section": "63",
      "title": "Стаття 63. Зміни у складі виборчого блоку партій",
      "content": "1. Партія, що входить до блоку, може не пізніше ніж за\nтридцять п'ять днів до дня виборів прийняти рішення про її вихід\nіз складу блоку. Таке рішення приймається з'їздом (зборами,\nконференцією) партії в порядку, передбаченому її статутом. Рішення\nпро вихід партії із складу блоку та витяг з протоколу з'їзду\n(зборів, конференції) про вихід партії із складу блоку, підписані\nкерівником партії, головуючим на з'їзді (зборах, конференції) та\nскріплені печаткою партії, протягом трьох днів з дня проведення\nз'їзду (зборів, конференції) подаються до Центральної виборчої\nкомісії та керівного органу блоку.\n2. Вихід партії із складу блоку, до якого входить більше ніж\nдві партії, не впливає на статус блоку як суб'єкта виборчого\nпроцесу незалежно від кількості партій, які в ньому залишилися.\nНазва партії, яка вийшла із складу блоку, виключається у виборчих\nбюлетенях та в іншій виборчій документації з переліку назв партій,\nщо входять до блоку.\n3. У разі виходу партії із складу блоку, до якого входять дві\nпартії, правонаступником блоку - суб'єктом виборчого процесу\nзалишається партія, яка не прийняла рішення про вихід з блоку. При\nцьому у виборчих бюлетенях та в іншій виборчій документації\nзамість назви блоку зазначається назва партії - правонаступника\nблоку.\n4. Якщо рішення, передбачене частиною першою цієї статті,\nприйнято не пізніше ніж за дев'яносто днів до дня виборів, партія,\nщо вийшла із складу блоку, має право висунути кандидатів у\nдепутати в порядку та у строки, передбачені цим Законом.\n5. Якщо рішення, передбачене частиною першою цієї статті,\nприйнято пізніше ніж за дев'яносто днів до дня виборів, партія, що\nвийшла із складу блоку, втрачає статус суб'єкта виборчого процесу.\n6. На підставі рішення, передбаченого частиною першою цієї\nстатті, Центральна виборча комісія приймає рішення про виключення\nз виборчого списку блоку (партії - правонаступника блоку) осіб -\nчленів партії, що прийняла рішення про вихід із складу блоку, або\nпро скасування реєстрації кандидатів у депутати - членів цієї\nпартії.\n7. Партії, що входять до блоку, можуть не пізніше ніж за\nтридцять п'ять днів до дня виборів прийняти рішення про розпуск\nвиборчого блоку. Такі рішення приймаються з'їздами (зборами,\nконференціями) кожної партії, яка входить до блоку. Рішення про\nрозпуск блоку та витяги із протоколів з'їздів (зборів,\nконференцій) кожної партії про розгляд питання про розпуск блоку,\nпідписані керівником партії, головуючим на з'їзді (зборах,\nконференції) та засвідчені печаткою партії, протягом трьох днів з\nдня проведення з'їзду (зборів, конференції) подаються до\nЦентральної виборчої комісії.\n8. Якщо рішення, передбачені частиною сьомою цієї статті,\nприйнято не пізніше ніж за дев'яносто днів до дня виборів, кожна з\nпартій, що входила до складу блоку, має право висунути кандидатів\nу депутати в порядку та у строки, передбачені цим Законом.\n9. Якщо рішення, передбачені частиною сьомою цієї статті,\nприйнято пізніше ніж за дев'яносто днів до дня виборів, партії, що\nвходили до складу блоку, втрачають статус суб'єктів виборчого\nпроцесу.\n10. Якщо рішення, передбачені частиною сьомою цієї статті,\nприйнято до реєстрації кандидатів у депутати, включених до\nвиборчого списку блоку, Центральна виборча комісія не розглядає\nпитання про їх реєстрацію. Якщо зазначені рішення прийнято після\nреєстрації кандидатів у депутати, включених до виборчого списку\nблоку, Центральна виборча комісія на підставі цих рішень скасовує\nреєстрацію всіх кандидатів у депутати, включених до виборчого\nсписку блоку.\nСтаття 64. Скасування реєстрації кандидата (кандидатів)\nу депутати\n1. Центральна виборча комісія не пізніше ніж за три дні до\nдня виборів приймає рішення про скасування реєстрації окремого\nкандидата у депутати, включеного до виборчого списку партії\n(блоку), з виключенням його з виборчого списку в разі:\n1) звернення кандидата у депутати після його реєстрації із\nписьмовою заявою про відмову балотуватися;\n2) звернення партії (блоку) не пізніш як за п'ятнадцять днів\nдо дня виборів про скасування рішення щодо реєстрації кандидата у\nдепутати відповідно до рішення, прийнятого у порядку,\nпередбаченому статутом партії (угодою про утворення блоку);\n3) виникнення підстав, передбачених частиною шостою статті 63\nцього Закону;\n4) припинення громадянства України кандидата у депутати;\n5) вибуття кандидата у депутати за межі України на проживання\nчи з метою отримання політичного притулку;\n6) визнання кандидата у депутати недієздатним;\n7) набрання щодо кандидата у депутати законної сили\nобвинувальним вироком суду за вчинення умисного злочину;\n8) включення кандидата у депутати до кількох виборчих списків\nпартій (блоків) за наявності його письмових заяв про згоду\nбалотуватися від цих партій (блоків);\n9) виявлення Центральною виборчою комісією обставин, які\nпозбавляють особу, висунуту кандидатом у депутати, права бути\nобраною депутатом відповідно до статті 9 цього Закону;\n10) повторне вчинення кандидатом у депутати діяння, за яке\nйому було оголошено попередження відповідно до частини четвертої\nцієї статті.\n2. Центральна виборча комісія не пізніше ніж за десять днів\nдо дня виборів приймає рішення про скасування реєстрації всіх\nкандидатів у депутати, включених до виборчого списку партії\n(блоку), в разі виявлення після реєстрації підстав, передбачених\nчастиною четвертою статті 62 цього Закону, або виникнення підстав,\nпередбачених частиною десятою статті 63 цього Закону. Після\nприйняття такого рішення відповідна партія (блок) втрачає статус\nсуб'єкта виборчого процесу.\n3. У разі прийняття рішення, зазначеного у частині другій\nцієї статті, після виготовлення виборчих бюлетенів Центральна\nвиборча комісія приймає рішення про передрук виборчих бюлетенів\nабо про внесення до виборчих бюлетенів змін у порядку,\nвстановленому частинами сьомою чи восьмою статті 79 цього Закону.\n4. Центральна виборча комісія оголошує партії (блоку) або\nокремому кандидатові у депутати попередження, що оприлюднюється в\nзагальнодержавних засобах масової інформації, у разі:\n1) встановлення судом при розгляді виборчого спору в порядку,\nпередбаченому законом, факту підкупу виборців або членів виборчих\nкомісій кандидатом у депутати, партією (блоком), яка висунула\nкандидатів у депутати, представником партії (блоку) у Центральній\nвиборчій комісії, уповноваженою особою партії (блоку) чи посадовою\nособою партії (партії, що входить до блоку), а також іншою особою\nза дорученням партії (блоку), що висунула кандидатів у депутати;\n2) встановлення судом при розгляді виборчого спору в порядку,\nпередбаченому законом, факту надання під час виборчого процесу\nвиборцям, закладам, установам, організаціям або членам виборчих\nкомісій грошей чи безоплатно або на пільгових умовах товарів (крім\nтоварів, що містять візуальні зображення назви, символіки, прапору\nпартії (партії, що входить до складу блоку; блоку), за умови, що\nвартість таких товарів не перевищує три відсотки мінімального\nрозміру заробітної плати), робіт, послуг, цінних паперів,\nкредитів, лотерей, інших матеріальних цінностей (непрямого\nпідкупу) організацією, засновником, власником або членом керівного\nоргану якої є кандидат у депутати, партія, яка висунула кандидатів\nу депутати (одна з партій, яка входить до блоку, що висунув\nкандидатів у депутати), або посадова особа цієї партії;\n3) встановлення судом при розгляді виборчого спору в порядку,\nпередбаченому законом, факту використання кандидатом у депутати,\nпартією (блоком) при фінансуванні передвиборної агітації крім\nкоштів виборчого фонду партії (блоку) інших коштів;\n4) встановлення судом при розгляді виборчого спору, що\nкандидат у депутати, який займає посаду, в тому числі за\nсумісництвом, в органах виконавчої влади чи в органах місцевого\nсамоврядування, на державних чи комунальних підприємствах, у\nзакладах, установах, організаціях, у військових формуваннях,\nутворених відповідно до законів України, залучав або\nвикористовував для проведення передвиборної агітації підлеглих\nйому осіб, службовий транспорт, зв'язок, устаткування, приміщення,\nінші об'єкти та ресурси за місцем роботи (зловживання службовим\nстановищем);\n5) у разі порушення партією (блоком), кандидатом у депутати\nобмежень щодо проведення передвиборної агітації, у тому числі за\nпроведення агітації під час виборчого процесу поза строками,\nвстановленими статтею 65 цього Закону.\n5. Центральна виборча комісія розглядає питання про\nскасування реєстрації кандидата у депутати чи про оголошення йому\nабо партії (блоку) попередження у присутності кандидата у депутати\nчи представника партії (блоку) у Центральній виборчій комісії. Про\nчас розгляду цього питання вказані особи повідомляються не пізніш\nяк напередодні розгляду. У разі відсутності зазначених осіб на\nзасіданні без поважних причин, а при розгляді цього питання менш\nяк за три дні до дня виборів - з будь-якої причини, це питання\nрозглядається Центральною виборчою комісією за відсутності\nвказаних осіб.\n6. У випадках порушень, передбачених частиною четвертою цієї\nстатті, чи інших порушень, за які законом встановлено кримінальну\nабо адміністративну відповідальність, Центральна виборча комісія\nповідомляє відповідні правоохоронні органи для перевірки і\nреагування відповідно до закону.\n7. Центральна виборча комісія доводить до відома партії\n(блоку), кандидата у депутати рішення про скасування реєстрації\nкандидата (кандидатів) у депутати або про оголошення попередження\nне пізніш як наступного дня з дня його прийняття та надає\nпредставнику партії (блоку) у Центральній виборчій комісії або\nкандидатові у депутати копію цього рішення у той же строк. Якщо\nвказане рішення прийнято в останній день перед днем виборів, копія\nтакого рішення видається зазначеним особам невідкладно.\n8. У разі смерті кандидата у депутати або визнання його\nбезвісно відсутнім Центральна виборча комісія оголошує його таким,\nщо вибув з балотування, та виключає його з відповідного виборчого\nсписку."
    },
    {
      "provision_ref": "art65",
      "section": "65",
      "title": "Стаття 65. Строки проведення передвиборної агітації",
      "content": "1. Партія (блок), кандидати у депутати мають право розпочати\nсвою передвиборну агітацію з моменту прийняття Центральною\nвиборчою комісією рішення про реєстрацію кандидатів у депутати,\nвключених до виборчого списку партії (блоку).\n2. Передвиборна агітація закінчується о 24 годині останньої\nп'ятниці перед днем виборів.\n3. Передвиборна агітація напередодні дня виборів та в день\nвиборів забороняється. У цей же час забороняються проведення\nмасових акцій (зборів, мітингів, походів, демонстрацій, пікетів)\nвід імені партії (блоку) - суб'єкта виборчого процесу,\nрозповсюдження агітаційних матеріалів, а також публічні оголошення\nпро підтримку партією (блоком) чи окремими кандидатами у депутати\nпроведення концертів, вистав, спортивних змагань, демонстрації\nфільмів та телепередач чи інших публічних заходів."
    },
    {
      "provision_ref": "art66",
      "section": "66",
      "title": "Стаття 66. Форми і засоби передвиборної агітації",
      "content": "1. Передвиборна агітація може здійснюватися в будь-яких\nформах і будь-якими засобами, що не суперечать Конституції України\n( 254к/96-ВР ) та законам України. Громадяни України мають право\nвільно і всебічно обговорювати передвиборні програми партій\n(блоків), політичні, ділові та особисті якості кандидатів у\nдепутати, вести агітацію за або проти партій (блоків), кандидатів\nу депутати.\n2. Передвиборна агітація може проводитися у таких формах:\n1) проведення зборів громадян, інших зустрічей з виборцями;\n2) проведення мітингів, походів, демонстрацій, пікетів;\n3) проведення публічних дебатів, дискусій, \"круглих столів\",\nпрес-конференцій стосовно положень передвиборних програм та\nполітичної діяльності партій (блоків) - суб'єктів виборчого\nпроцесу чи кандидатів у депутати;\n4) оприлюднення в друкованих та аудіовізуальних (електронних)\nзасобах масової інформації політичної реклами, виступів, інтерв'ю,\nнарисів, відеофільмів, аудіо- та відеокліпів, інших публікацій та\nповідомлень;\n5) розповсюдження виборчих листівок, плакатів та інших\nдрукованих агітаційних матеріалів чи друкованих видань, в яких\nрозміщено матеріали передвиборної агітації;\n6) розміщення друкованих агітаційних матеріалів чи політичної\nреклами на носіях зовнішньої реклами;\n7) проведення концертів, вистав, спортивних змагань,\nдемонстрації фільмів та телепередач чи інших публічних заходів за\nпідтримки партії (блоку) - суб'єкта виборчого процесу чи кандидата\nу депутати, а також оприлюднення інформації про таку підтримку;\n8) публічні заклики голосувати за чи проти партій (блоків) -\nсуб'єктів виборчого процесу або публічні оцінки діяльності цих\nпартій (блоків) чи кандидатів у депутати;\n9) в інших формах, що не суперечать Конституції України\n( 254к/96-ВР ) та законам України.\n3. Політична реклама - це будь-які не заборонені законами\nУкраїни друковані, усні, звукові та аудіовізуальні види і форми\nідейного впливу на людей, що мають на меті прямо або\nопосередковано привернути увагу до суб'єктів виборчого процесу,\nсформувати у суспільстві та у свідомості громадян позитивне або\nнегативне ставлення до них або спрямувати політичну поведінку\nгромадян і соціальних груп у їх ставленні до суб'єктів виборчого\nпроцесу під час виборів, у тому числі інформаційні повідомлення\nпро заходи, що проводяться або підтримуються із вказаною метою.\nЧас мовлення, відведений на політичну рекламу на радіо та\nтелебаченні, не може перевищувати 20 відсотків фактичного обсягу\nмовлення протягом астрономічної доби телерадіоорганізацією\nбудь-якої форми власності.\n4. Фінансова підтримка партією (блоком) - суб'єктом виборчого\nпроцесу чи кандидатом у депутати проведення концертів, вистав,\nспортивних змагань, демонстрацій фільмів, телепередач чи інших\nзаходів може здійснюватися лише за рахунок коштів виборчого фонду\nвідповідної партії (блоку).\n5. Офіційні повідомлення в період виборчого процесу про дії\nкандидатів у депутати, пов'язані з виконанням ними посадових\n(службових) повноважень, передбачених Конституцією України\n( 254к/96-ВР ) або законами України, і підготовлені у порядку,\nпередбаченому Законом України \"Про порядок висвітлення діяльності\nорганів державної влади та органів місцевого самоврядування в\nУкраїні засобами масової інформації\" ( 539/97-ВР ), не належать до\nпередвиборної агітації. Такі офіційні повідомлення не повинні\nмістити коментарів агітаційного характеру, а також відео-,\nаудіозаписів, кінозйомок, фотоілюстрацій про дії зазначених осіб\nяк кандидатів у депутати.\n6. Передвиборна агітація здійснюється за рахунок коштів\nДержавного бюджету України, виділених на підготовку і проведення\nвиборів депутатів для цілей, визначених цим Законом, та коштів\nвиборчих фондів партій (блоків). Використання власних коштів\nкандидатів у депутати чи коштів з інших джерел для проведення\nпередвиборної агітації, у тому числі з ініціативи виборців,\nзабороняється.\n7. Передвиборна агітація за рахунок коштів Державного бюджету\nУкраїни, виділених на підготовку і проведення виборів депутатів,\nздійснюється з додержанням принципу рівних умов щодо надання\nпартіям (блокам) - суб'єктам виборчого процесу однакових\nдрукованих площ у друкованих засобах масової інформації та\nоднакового ефірного часу на радіо і телебаченні.\n8. Органи виконавчої влади та органи місцевого самоврядування\nза зверненням відповідної окружної виборчої комісії надають\nприміщення, придатні для проведення публічних заходів\nпередвиборної агітації, які організовує окружна виборча комісія.\nПри цьому окружна виборча комісія зобов'язана забезпечити рівні\nможливості для всіх партій (блоків) - суб'єктів виборчого процесу.\nОплата використання наданих приміщень здійснюється в порядку,\nвстановленому статтею 54 цього Закону.\n9. Партія (блок) - суб'єкт виборчого процесу має право на\nдоговірній основі за рахунок коштів виборчого фонду партії (блоку)\nорендувати будинки і приміщення усіх форм власності для проведення\nзборів, мітингів, дебатів, дискусій та інших публічних заходів\nпередвиборної агітації.\n10. Партія (блок) повідомляє про час і місце проведення\nзапланованих публічних заходів передвиборної агітації відповідну\nокружну виборчу комісію.\n11. У разі якщо будинок (приміщення) незалежно від форми\nвласності було надано для проведення передвиборного публічного\nзаходу чи передвиборної агітації одній партії (блоку), власник\n(володар, користувач) цього будинку (приміщення) не має права\nвідмовити в його наданні на тих же умовах іншій партії (блоку) -\nсуб'єкту виборчого процесу. Зазначена вимога не стосується\nприміщень, що перебувають у власності чи постійному користуванні\nпартій (блоків) - суб'єктів виборчого процесу.\nСтаття 67. Інформаційні плакати та матеріали передвиборної\nагітації\n1. Центральна виборча комісія за рахунок коштів Державного\nбюджету України, виділених на підготовку і проведення виборів\nдепутатів, не пізніш як за тридцять п'ять днів до дня виборів\nзабезпечує виготовлення інформаційних плакатів партій (блоків) -\nсуб'єктів виборчого процесу. Ці плакати повинні містити\nпередвиборні програми партій (блоків), подані ними при реєстрації\nкандидатів у депутати, виборчий список партії (блоку) із\nзазначенням прізвища, імені, по батькові, року народження, посади\n(заняття), місця роботи та проживання, партійності включених до\nнього кандидатів у депутати, а також фотографії перших п'яти\nкандидатів у депутати. Форма, розмір та поліграфічне виконання\nінформаційних плакатів встановлюються Центральною виборчою\nкомісією.\n2. Центральна виборча комісія погоджує з представником партії\n(блоку) у Центральній виборчій комісії текст та поліграфічне\nвиконання інформаційного плаката.\n3. Центральна виборча комісія забезпечує виготовлення\nоднакової кількості інформаційних плакатів партій (блоків) із\nрозрахунку не менш як по п'ять примірників кожного плаката на\nкожну виборчу дільницю. Виготовлені інформаційні плакати партій\n(блоків) із розрахунку не менш як по три примірники кожного\nплаката на кожну виборчу дільницю в установленому Центральною\nвиборчою комісією порядку передаються відповідним виборчим\nкомісіям, решта - відповідному представнику партії (блоку) у\nЦентральній виборчій комісії.\n4. Інформаційні плакати передаються відповідним виборчим\nкомісіям та представникам партій (блоків) не пізніш як за двадцять\nднів до дня виборів.\n5. Партія (блок) - суб'єкт виборчого процесу на власний\nрозсуд може виготовляти матеріали передвиборної агітації за\nрахунок і в межах коштів виборчого фонду партії (блоку). Партія\nможе виготовляти друкований матеріал своєї передвиборної агітації\n(передвиборної агітації блоку, до якого вона входить) із\nзастосуванням обладнання, що їй належить. Відомості, що містяться\nу цих матеріалах, повинні відповідати вимогам закону.\n6. Партія (блок) - суб'єкт виборчого процесу зобов'язана\nподати по одному примірнику кожного друкованого матеріалу\nпередвиборної агітації, виготовленого за рахунок коштів виборчого\nфонду партії (блоку) та із застосуванням обладнання, що їй\nналежить, не пізніш як через п'ять днів з дня його виготовлення до\nЦентральної виборчої комісії.\n7. Друковані матеріали передвиборної агітації повинні містити\nвідомості про установу, що здійснила друк, або вказівку, що друк\nздійснено з використанням обладнання, що належить партії, їх\nтираж, інформацію про осіб, відповідальних за випуск.\n8. Місцеві органи виконавчої влади, органи місцевого\nсамоврядування не пізніш як за сто днів до дня виборів відводять\nмісця та обладнують стенди, дошки оголошень у людних місцях для\nрозміщення матеріалів передвиборної агітації.\nСтаття 68. Загальний порядок використання засобів масової\nінформації\n1. Передвиборна агітація з використанням засобів масової\nінформації усіх форм власності проводиться з дотриманням принципу\nрівних умов та в порядку, передбаченому цим Законом.\n2. Передвиборна агітація у засобах масової інформації, у тому\nчислі політична реклама, повинні здійснюватися у формах та з\nдотриманням вимог, встановлених цією статтею та статтями 66, 69-71\nцього Закону.\n3. Партія (блок) - суб'єкт виборчого процесу має право\nкористуватися засобами масової інформації державної та комунальної\nформи власності за рахунок та в межах коштів Державного бюджету\nУкраїни, виділених на підготовку і проведення виборів депутатів,\nна умовах, передбачених цим Законом.\n4. Порядок надання ефірного часу та друкованих площ за\nрахунок і в межах коштів Державного бюджету України, що\nвиділяються на підготовку і проведення виборів, встановлюється\nЦентральною виборчою комісією не пізніш як за сто днів до дня\nвиборів.\n5. Передвиборна агітація в засобах масової інформації усіх\nформ власності за рахунок коштів виборчого фонду партії (блоку)\nздійснюється на умовах рівної оплати за одиницю ефірного часу чи\nдрукованої площі.\n6. Розцінки вартості одиниці друкованої площі та одиниці\nефірного часу для проведення передвиборної агітації за рахунок\nкоштів виборчих фондів партій (блоків) - суб'єктів виборчого\nпроцесу встановлюються відповідним засобом масової інформації не\nпізніш як за сто тридцять днів до дня виборів у розмірі, що не\nможе перевищувати розміру середньоарифметичного значення ціни за\nкомерційну рекламу (рекламу, розповсюдження якої має на меті\nотримання прибутку) за перші три квартали року, що передує року\nпроведення виборів депутатів. При цьому засоби масової інформації\nможуть розрахувати такі розцінки вартості одиниці друкованої площі\nчи ефірного часу окремо для робочих днів і окремо для вихідних та\nсвяткових днів, а також окремо для різних за кількістю потенційної\nаудиторії періодів ефірного часу чи друкованої площі.\n7. Засоби масової інформації, зареєстровані після 1 квітня\nроку, що передує року проведення чергових виборів народних\nдепутатів України, встановлюють розцінки вартості одиниці\nдрукованої площі чи ефірного часу на підставі даних за весь період\nїх діяльності в порядку, встановленому частиною шостою цієї\nстатті. Розміри розцінок таких засобів масової інформації не\nможуть перевищувати розмірів розцінок відповідно газети \"Голос\nУкраїни\" (для друкованих засобів масової інформації) та\nНаціональної телекомпанії України, Національної радіокомпанії\nУкраїни (для телерадіоорганізацій).\n8. Загальнодержавні засоби масової інформації офіційно\nнадсилають встановлені відповідно до вимог частини шостої або\nсьомої цієї статті розцінки вартості одиниці друкованої площі чи\nефірного часу до Центральної виборчої комісії не пізніш як за сто\nдесять днів до дня виборів, а регіональні та місцеві засоби\nмасової інформації - окружним виборчим комісіям не пізніш як через\nп'ять днів після їх утворення. Розцінки вартості одиниці\nдрукованої площі та одиниці ефірного часу для проведення\nпередвиборної агітації не можуть змінюватися протягом виборчого\nпроцесу. Засіб масової інформації не може надавати знижки чи\nвстановлювати надбавки на оплату друкованої площі чи ефірного часу\nпартіям (блокам) - суб'єктам виборчого процесу.\n9. Засіб масової інформації, який надав ефірний час або\nдруковану площу одній партії (блоку) - суб'єкту виборчого процесу,\nне може відмовити у наданні ефірного часу чи друкованої площі на\nтих же умовах іншій партії (блоку) - суб'єкту виборчого процесу.\nЗасіб масової інформації може відмовити у наданні ефірного часу чи\nдрукованої площі партії (блоку) - суб'єкту виборчого процесу в\nразі, якщо надані для поширення матеріали суперечать частині\nп'ятій статті 71 цього Закону.\n10. Засоби масової інформації у разі оприлюднення результатів\nопитування громадської думки, пов'язаного з виборами депутатів,\nзобов'язані зазначити організацію, що проводила опитування, час\nйого проведення, кількість опитаних, метод збору інформації, точне\nформулювання питання, статистичну оцінку можливої похибки.\n11. Вимоги, встановлені частинами п'ятою - дев'ятою цієї\nстатті, не поширюються на засоби масової інформації, засновниками\n(власниками) яких є партії - суб'єкти виборчого процесу (партії,\nщо входять до блоку - суб'єкта виборчого процесу).\n12. Висвітлення виборчого процесу в засобах масової\nінформації всіх форм власності у формі інформаційних повідомлень,\nновин тощо здійснюється без коментарів і оцінок, виключно на\nзасадах об'єктивності, неупередженості та збалансованості.\nСтаття 69. Порядок використання електронних\n(аудіовізуальних) засобів масової інформації\n1. Телерадіоорганізації усіх форм власності зобов'язані не\nпізніше ніж за сто десять днів до дня виборів депутатів\nопублікувати в друкованих засобах масової інформації розцінки\nвартості однієї хвилини (секунди) ефірного часу.\nТелерадіоорганізації, які ведуть мовлення на загальнонаціональних\nканалах, здійснюють таку публікацію в газетах \"Голос України\" та\n\"Урядовий кур'єр\", регіональні та місцеві телерадіоорганізації - у\nвідповідних регіональних та місцевих друкованих засобах масової\nінформації державної чи комунальної форми власності.\n2. Ефірний час для проведення передвиборної агітації за\nрахунок і в межах коштів Державного бюджету України, виділених на\nпідготовку і проведення виборів, надається телерадіоорганізаціями\nдержавної та комунальної форми власності між дев'ятнадцятою і\nдвадцять другою годинами.\n3. Час мовлення (розклад мовлення) телерадіоорганізацій, які\nмають ліцензії Національної ради України з питань телебачення і\nрадіомовлення на право користування загальнонаціональними каналами\nмовлення, змінюється (без зміни обсягу мовлення) на час\nрозповсюдження програм передвиборної агітації за рахунок коштів\nДержавного бюджету України, виділених на підготовку і проведення\nвиборів, під час виборчого процесу з метою забезпечення\nрегіональним телерадіоорганізаціям державної та комунальної форми\nвласності можливостей поширення таких програм у відповідних\nрегіонах.\n4. Телерадіоорганізації надають кожній партії (блоку) -\nсуб'єкту виборчого процесу ефірний час для проведення\nпередвиборної агітації за рахунок і в межах коштів Державного\nбюджету України, що виділяються на підготовку і проведення\nвиборів, у загальному обсязі не менше 60 хвилин на\nзагальнонаціональному телеканалі та 60 хвилин на\nзагальнонаціональному радіоканалі, а також по 20 хвилин на\nрегіональних телеканалах та по 20 хвилин на регіональних\nрадіоканалах у кожному з регіонів. Цей час партії (блоку)\nнадається на кожному із зазначених каналів у двох рівних частках\nвід загального обсягу виділеного часу.\n5. Впродовж 20 хвилин до і після теле-, радіотрансляції\nпередвиборної агітаційної теле-, радіопрограми партії (блоку)\nзабороняється на тому ж каналі мовлення в будь-якій формі\nкоментувати чи оцінювати зміст передвиборної агітаційної програми,\nдавати будь-яку інформацію щодо цієї партії (блоку), висунутих нею\nкандидатів у депутати.\n6. Попередній розклад ефірного часу трансляції передвиборних\nагітаційних теле-, радіопрограм із зазначенням дати і часу виходу\nїх в ефір (без зазначення конкретних учасників програм)\nскладається загальнонаціональними та регіональними\nтелерадіоорганізаціями державної та комунальної форми власності, з\nякими укладено угоди на розповсюдження матеріалів передвиборної\nагітації партій (блоків) за рахунок і в межах коштів Державного\nбюджету України, що виділяються на підготовку і проведення\nвиборів, під час виборчого процесу. Такий розклад надсилається\nвідповідно до Центральної виборчої комісії чи окружної виборчої\nкомісії не пізніш як за п'ятдесят сім днів до дня виборів.\n7. Черговість надання партіям (блокам) - суб'єктам виборчого\nпроцесу ефірного часу на радіо та телебаченні в межах розкладу,\nзазначеного у частині шостій цієї статті, визначається не пізніш\nяк за п'ятдесят три дні до дня виборів за результатами\nжеребкувань, що проводяться відповідно Центральною виборчою\nкомісією, однією з окружних виборчих комісій за рішенням\nЦентральної виборчої комісії у кожному з регіонів, за участю\nвідповідно представників партій (блоків) у Центральній виборчій\nкомісії або відповідних уповноважених осіб партій (блоків).\n8. Результати жеребкування, проведеного відповідно до частини\nсьомої цієї статті та складений за його підсумком розклад ефірного\nчасу із зазначенням передвиборних агітаційних теле-, радіопрограм,\nконкретної дати і часу виходу їх в ефір за рахунок коштів\nДержавного бюджету України, що виділяються на підготовку і\nпроведення виборів, публікуються відповідно в газетах \"Голос\nУкраїни\" та \"Урядовий кур'єр\", місцевих друкованих засобах масової\nінформації державної та комунальної форми власності у триденний\nстрок з дня затвердження їх Центральною виборчою комісією чи\nвідповідною окружною виборчою комісією.\n9. Оплата наданого партії (блоку) ефірного часу здійснюється\nЦентральною виборчою комісією чи відповідною окружною виборчою\nкомісією згідно із затвердженими ними кошторисами в межах коштів\nДержавного бюджету України, що виділяються на підготовку і\nпроведення виборів, та за угодами, що укладаються відповідно між\nЦентральною виборчою комісією і Національною телекомпанією\nУкраїни, Національною радіокомпанією України, між окружною\nвиборчою комісією і регіональною телерадіоорганізацією державної\nчи комунальної форми власності.\n10. Ефірний час за рахунок коштів виборчого фонду партії\n(блоку) надається партії (блоку) на підставі угоди, що укладається\nвід імені партії (блоку) розпорядником поточного рахунку виборчого\nфонду партії (блоку) з телерадіоорганізацією будь-якої форми\nвласності. Без укладення такої угоди та надходження коштів на\nрахунок телерадіоорганізації надання ефірного часу партії (блоку)\nзабороняється.\n11. Телерадіоорганізації зобов'язані здійснювати аудіо-,\nвідеозаписи усіх передач, що містять передвиборну агітацію, і\nзберігати їх протягом тридцятиденного строку з дня офіційного\nоприлюднення результатів виборів.\n12. Телерадіоорганізації усіх форм власності за письмовими\nзапитами Центральної виборчої комісії, Національної ради України з\nпитань телебачення і радіомовлення зобов'язані надавати всю\nінформацію про виділення ефірного часу партії (блоку) для\nпроведення передвиборної агітації, а в разі необхідності - копії\nвідповідних угод, платіжних документів і передач у запису на\nплівці та інших носіях інформації.\n13. Замовниками політичної реклами під час виборчої кампанії\nдля демонстрації телерадіоорганізаціями можуть бути тільки партії\n(блоки) - суб'єкти виборчого процесу. Протягом демонстрації\nполітичної реклами обов'язково демонструється повна назва її\nзамовника у формі текстового повідомлення, яке має займати не\nменше п'ятнадцяти відсотків площі екрану і бути виконане\nконтрастним кольором до фону та бути сприйнятним для глядача.\nСтаття 70. Порядок використання друкованих засобів масової\nінформації\n1. Партія (блок) - суб'єкт виборчого процесу має право за\nрахунок і в межах коштів Державного бюджету України, що\nвиділяються на підготовку і проведення виборів, опублікувати в\nоднаковому для всіх партій (блоків) поліграфічному виконанні в\nгазетах \"Голос України\" та \"Урядовий кур'єр\", а також в одному з\nрегіональних (місцевих) друкованих засобів масової інформації\nдержавної чи комунальної форми власності кожного з регіонів свою\nпередвиборну програму обсягом не більше семи тисяч восьмисот\nдрукованих знаків. Угода про публікацію вказаних матеріалів з\nредакціями зазначених засобів масової інформації укладається\nвідповідно Центральною виборчою комісією або окружною виборчою\nкомісією у відповідному регіоні, визначеною згідно з частиною\nсьомою статті 69 цього Закону.\n2. Редакції газет \"Голос України\" та \"Урядовий кур'єр\", а\nтакож редакції регіональних друкованих засобів масової інформації\nдержавної форми власності, з якими відповідні окружні виборчі\nкомісії уклали угоди про опублікування передвиборних програм\nпартій (блоків) - суб'єктів виборчого процесу, зобов'язані\nнадіслати не пізніше ніж за п'ятдесят п'ять днів до дня виборів\nдепутатів до цих виборчих комісій конкретні дати виходу у світ\nномерів відповідних видань з програмами із зазначенням місця\nрозташування цих програм у кожному номері видання (номери шпальт).\n3. Черговість друкування передвиборних програм за рахунок\nкоштів Державного бюджету України, що виділяються на підготовку і\nпроведення виборів у засобах масової інформації, передбачених\nчастиною першою цієї статті, встановлюється не пізніш як за\nп'ятдесят три дні до дня виборів Центральною виборчою комісією та\nвідповідними окружними виборчими комісіями шляхом жеребкування за\nучастю відповідно представників партій (блоків) у Центральній\nвиборчій комісії або уповноважених осіб партій (блоків) у\nвідповідному територіальному виборчому окрузі.\n4. Результати жеребкування щодо черговості друкування\nпередвиборних програм партій (блоків) оприлюднюються відповідно у\nгазетах \"Голос України\" та \"Урядовий кур'єр\", у регіональних\n(місцевих) друкованих засобах масової інформації державної чи\nкомунальної форми власності у триденний строк після дня їх\nзатвердження Центральною виборчою комісією чи відповідною окружною\nвиборчою комісією.\n5. Партія (блок) - суб'єкт виборчого процесу має право за\nрахунок коштів свого виборчого фонду публікувати агітаційні\nматеріали в друкованих засобах масової інформації будь-яких форм\nвласності, що видаються в Україні, за винятком засобів масової\nінформації, зазначених у частині дев'ятнадцятій статті 71 цього\nЗакону.\n6. Матеріали передвиборної агітації, зазначені у частині\nп'ятій цієї статті, публікуються на підставі угоди, що укладається\nвід імені партії (блоку) розпорядником поточного рахунку виборчого\nфонду партії (блоку) з редакцією (видавцем) друкованого засобу\nмасової інформації. Без укладення угоди та надходження коштів на\nрахунок редакції (видавця) друкованого засобу масової інформації\nпублікація цих матеріалів забороняється. Ця вимога не\nзастосовується до засобу масової інформації, засновником\n(власником) якого є партія - суб'єкт виборчого процесу (партія, що\nвходить до складу блоку - суб'єкта виборчого процесу).\n7. Редакції (видавці) друкованих засобів масової інформації\nусіх форм власності за письмовими запитами Центральної виборчої\nкомісії зобов'язані надавати їй усю інформацію про використання\nдрукованої площі для розміщення агітаційних матеріалів партій\n(блоків), а в разі необхідності - надсилати їй копії відповідних\nугод, платіжних документів, а також відповідні публікації."
    },
    {
      "provision_ref": "art71",
      "section": "71",
      "title": "Стаття 71. Обмеження щодо ведення передвиборної агітації",
      "content": "1. Участь у передвиборній агітації забороняється:\n1) іноземцям та особам без громадянства, у тому числі через\nжурналістську діяльність чи у формі участі у концертах, виставах,\nспортивних змаганнях, інших публічних заходах, що проводяться на\nпідтримку чи за підтримки партії (блоку) - суб'єкта виборчого\nпроцесу чи кандидата у депутати;\n2) органам виконавчої влади та органам місцевого\nсамоврядування, правоохоронним органам і судам;\n3) посадовим і службовим особам органів, зазначених у\nпункті 2 цієї частини, крім випадків, коли відповідна посадова чи\nслужбова особа є кандидатом у депутати;\n4) членам виборчих комісій протягом строку їх повноважень у\nвідповідних виборчих комісіях.\n2. У військових частинах (формуваннях) та в установах\nкримінально-виконавчої системи передвиборна агітація обмежується.\nВідвідання військових частин (формувань) та установ\nкримінально-виконавчої системи окремими кандидатами у депутати чи\nуповноваженими особами партій (блоків) забороняється. Зустрічі цих\nосіб з виборцями організовуються відповідною окружною виборчою\nкомісією спільно з командиром військової частини (формування) або\nкерівником установи кримінально-виконавчої системи з обов'язковим\nповідомленням не пізніш як за три дні до дня зустрічі всіх\nуповноважених осіб партій (блоків) у відповідному територіальному\nвиборчому окрузі.\n3. Забороняється використання приміщень органів державної\nвлади та органів місцевого самоврядування для проведення\nпередвиборної агітації за рахунок коштів виборчих фондів партій\n(блоків).\n4. Забороняється розміщення агітаційних матеріалів та\nполітичної реклами на будинках і в приміщеннях органів державної\nвлади та органів місцевого самоврядування.\n5. Поширення у будь-якій формі матеріалів, що містять заклики\nдо ліквідації незалежності України, зміни конституційного ладу\nнасильницьким шляхом, порушення суверенітету і територіальної\nцілісності держави, підриву її безпеки, незаконного захоплення\nдержавної влади, пропаганду війни, насильства та розпалювання\nміжетнічної, расової, релігійної ворожнечі, посягання на права і\nсвободи людини, здоров'я населення, забороняється.\n6. Засобам масової інформації, їх посадовим та службовим\nособам і творчим працівникам під час виборчого процесу у своїх\nматеріалах і передачах, не обумовлених угодами, укладеними\nвідповідно до вимог частини десятої статті 69 і частини шостої\nстатті 70 цього Закону, забороняється агітувати за або проти\nпартій (блоків), висунутих ними кандидатів у депутати, надавати їм\nперевагу в будь-якій формі.\n7. Забороняється розміщення політичної реклами в одному блоці\nз комерційною чи соціальною рекламою.\n8. Розміщення носіїв політичної реклами, а також\nрозповсюдження політичної реклами через радіотрансляційні або інші\nмережі сповіщання пасажирів, у транспортних засобах громадського\nкористування, на станціях метрополітену, вокзалах, портах та\nаеропортах забороняється.\n9. Забороняється розповсюдження завідомо неправдивих або\nнаклепницьких відомостей про партію (блок) - суб'єкта виборчого\nпроцесу або про кандидата у депутати.\n10. У разі порушення засобами масової інформації вимог частин\nп'ятої та дев'ятої цієї статті за поданням Центральної виборчої\nкомісії або відповідної окружної виборчої комісії засобам масової\nінформації тимчасово (до закінчення виборчого процесу) у\nвстановленому законом порядку зупиняється дія ліцензії або випуск\n(друк). У разі інших порушень засобом масової інформації вимог\nцього Закону тимчасове зупинення дії ліцензії або випуску (друку)\nздійснюється виключно за рішенням суду.\n11. Національна рада України з питань телебачення і\nрадіомовлення своїм рішенням припиняє трансляцію на території\nУкраїни, в тому числі операторами телекомунікацій, іноземних\nтелеканалів, у діяльності яких порушується норма щодо заборони\nгромадянам іноземних держав, особам без громадянства ведення\nпередвиборної агітації через журналістську діяльність або в\nдіяльності яких містяться заклики до ліквідації незалежності\nУкраїни, зміни конституційного ладу насильницьким шляхом,\nпорушення суверенітету і територіальної цілісності України,\nпідриву її безпеки, незаконного захоплення державної влади,\nпропаганда війни, насильства та розпалювання міжетнічної, расової,\nрелігійної ворожнечі, посягання на права і свободи людини,\nздоров'я населення.\n12. Партія (блок) - суб'єкт виборчого процесу, кандидат у\nдепутати мають право звернутися до засобу масової інформації, що\nоприлюднив інформацію, яку партія (блок) або кандидат вважають\nнедостовірною, з вимогою опублікувати їх відповідь. Засіб масової\nінформації, що оприлюднив відповідний матеріал, не пізніш як через\nтри дні після дня звернення з вимогою про відповідь, але не пізніш\nостаннього дня перед днем виборів зобов'язаний надати партії\n(блоку), кандидату у депутати, щодо яких поширено недостовірну\nінформацію, можливість оприлюднити відповідь: надати такий самий\nефірний час відповідно на телебаченні чи радіо або опублікувати в\nдрукованому засобі масової інформації наданий партією (блоком) чи\nкандидатом матеріал, який повинен бути набраний таким самим\nшрифтом і розміщений під рубрикою \"відповідь\" на тому ж місці\nшпальти в обсязі не меншому, ніж обсяг повідомлення, що\nспростовується. Відповідь повинна містити посилання на відповідну\nпублікацію в друкованому засобі масової інформації, передачу на\nтелебаченні, радіо та на факти, що спростовуються. Відповідь,\nопублікована в останній день перед днем виборів, не повинна\nмістити прямих закликів до голосування за або проти певної партії\n(блоку). Відповідь має бути оприлюднена без додатків, коментарів\nта скорочень і здійснюватися за рахунок засобу масової інформації.\nВідповідь на відповідь не надається.\n13. Забороняється проводити передвиборну агітацію, що\nсупроводжується наданням виборцям, закладам, установам,\nорганізаціям коштів або безоплатно чи на пільгових умовах товарів\n(крім товарів, що містять візуальні зображення назви, символіки,\nпрапору партії (партії, що входить до складу блоку; блоку), за\nумови, що вартість таких товарів не перевищує три відсотки\nмінімального розміру заробітної плати), послуг, робіт, цінних\nпаперів, кредитів, лотерейних білетів, інших матеріальних\nцінностей. Така передвиборна агітація або надання виборцям,\nзакладам, установам, організаціям коштів або безоплатно чи на\nпільгових умовах товарів, послуг, робіт, цінних паперів, кредитів,\nлотерейних білетів, інших матеріальних цінностей, що\nсупроводжується закликами або пропозиціями голосувати або не\nголосувати за певну партію (блок) або згадуванням назви партії\n(блоку) чи імені кандидата, вважається непрямим підкупом виборців,\nзазначеним у пункті 2 частини четвертої статті 64 цього Закону.\n14. Центральна виборча комісія забезпечує розміщення в\nзагальнодержавних засобах масової інформації, передбачених цією\nчастиною, роз'яснення щодо заборони надання виборцям, закладам,\nустановам, організаціям, а також виборчим комісіям та їх членам\nтоварів (крім товарів, що містять візуальні зображення назви,\nсимволіки, прапору партії (партії, що входить до складу блоку;\nблоку), за умови, що вартість таких товарів не перевищує три\nвідсотки мінімального розміру заробітної плати), послуг, робіт,\nцінних паперів, кредитів, лотерейних білетів, інших матеріальних\nцінностей (непрямого підкупу). Текст роз'яснення затверджується\nЦентральною виборчою комісією і двічі на тиждень друкується в\nгазетах \"Голос України\" та \"Урядовий кур'єр\" на першій сторінці і\nтранслюється на перших каналах Національної телекомпанії України\nта Національної радіокомпанії України, починаючи за шістдесят днів\nдо дня виборів за рахунок коштів Державного бюджету України, що\nвиділяються на підготовку і проведення виборів.\n15. Регіональні (місцеві) телерадіоорганізації державної та\nкомунальної форми власності своїми передачами не повинні\nперекривати передачі передвиборної агітації партій (блоків), які\nтранслюються на загальнонаціональних каналах мовлення за рахунок\nкоштів Державного бюджету України, що виділяються на підготовку і\nпроведення виборів.\n16. Спеціально уповноважений центральний орган виконавчої\nвлади з питань телебачення і радіомовлення спільно з\nпідпорядкованими йому відповідними телерадіоорганізаціями\nзобов'язаний забезпечити порядок, за яким трансляція передвиборної\nагітаційної програми однієї партії (блоку) на першому\nзагальнонаціональному телеканалі не повинна збігатися в часі з\nтрансляцією такої програми іншої партії (блоку) на першому\nзагальнонаціональному радіоканалі, якщо ефірний час для обох\nпрограм надається за рахунок коштів Державного бюджету України, що\nвиділяються на підготовку і проведення виборів.\n17. Включення до інформаційних теле- і радіопрограм (випусків\nновин) передвиборних агітаційних матеріалів партій (блоків), у\nтому числі політичної реклами, забороняється. Усі матеріали\nпередвиборної агітації повинні бути відокремленими від інших\nматеріалів і означені як такі.\n18. Забороняється переривати передачі передвиборних програм\nпартій (блоків) рекламою товарів, робіт, послуг та іншими\nповідомленнями.\n19. Забороняється проведення передвиборної агітації в\nзарубіжних засобах масової інформації, що діють на території\nУкраїни, а також у зареєстрованих в Україні засобах масової\nінформації, в яких частка зарубіжної власності перевищує п'ятдесят\nвідсотків.\n20. Засобам масової інформації усіх форм власності, що діють\nна території України, забороняється протягом останніх п'ятнадцяти\nднів перед днем виборів поширювати інформацію про результати\nопитувань громадської думки щодо партій (блоків) - суб'єктів\nвиборчого процесу.\n21. Забороняється розміщення матеріалів передвиборної\nагітації, політичної реклами, у тому числі повідомлень про перебіг\nвиборчого процесу, на об'єктах культурної спадщини.\n22. Кандидатам у депутати, які займають посади, у тому числі\nза сумісництвом, в органах виконавчої влади та органах місцевого\nсамоврядування, у правоохоронних органах чи судах, на державних,\nкомунальних підприємствах, у закладах, установах, організаціях,\nвійськових частинах (формуваннях), забороняється залучати для\nпередвиборної агітації або використовувати для будь-якої роботи,\nпов'язаної з проведенням передвиборної агітації, підлеглих їм осіб\nза місцем роботи чи інших осіб, що перебувають у службовій\nзалежності чи адміністративному підпорядкуванні від них (у робочий\nчас), службовий транспорт, зв'язок, устаткування, приміщення, інші\nоб'єкти та ресурси за місцем роботи, а також використовувати\nслужбові чи виробничі наради, збори колективу для проведення\nпередвиборної агітації.\n23. Забороняється виготовлення та розповсюдження друкованих\nпередвиборних агітаційних матеріалів, що не містять відомостей про\nустанову, яка здійснила друк, їх тираж, інформацію про осіб,\nвідповідальних за випуск.\n24. З часу припинення передвиборної агітації відповідно до\nчастини другої статті 65 цього Закону забороняються проведення\nагітаційних заходів, розповсюдження передвиборних агітаційних\nматеріалів у засобах масової інформації, демонстрація агітаційних\nфільмів чи кліпів, розповсюдження виборчих листівок, плакатів,\nінших друкованих агітаційних матеріалів чи друкованих видань, в\nяких розміщено матеріали передвиборної агітації, публічні заклики\nголосувати за чи проти партій (блоків) - суб'єктів виборчого\nпроцесу або публічна оцінка діяльності цих партій (блоків) чи\nкандидатів у депутати. Передвиборні агітаційні матеріали\nзнімаються з 24 години останньої п'ятниці перед днем виборів\nвідповідними службами місцевих органів виконавчої влади та органів\nмісцевого самоврядування.\n25. Забороняється оприлюднення в день виборів результатів\nопитування виборців щодо їх волевиявлення під час голосування до\nйого закінчення. Способи проведення таких опитувань повинні\nзабезпечувати збереження таємниці голосування опитуваного виборця.\n26. Перешкоджання здійсненню права на проведення\nпередвиборної агітації, а також порушення встановленого законом\nпорядку проведення такої агітації тягнуть за собою\nвідповідальність, встановлену законами України.\n27. У разі надходження до Центральної виборчої комісії або\nокружної виборчої комісії заяви, скарги чи іншого повідомлення\nщодо порушень вимог цієї статті, які мають ознаки вчинення злочину\nчи адміністративного правопорушення, відповідна виборча комісія\nневідкладно звертається до відповідних правоохоронних органів щодо\nперевірки зазначеного повідомлення та реагування відповідно до\nзаконів України.\nСтаття 72. Гарантії діяльності партій (блоків) у виборчому\nпроцесі\n1. Партія (блок), яка висунула кандидатів у депутати, має\nправо делегувати одного представника до Центральної виборчої\nкомісії з правом дорадчого голосу, який уповноважений представляти\nінтереси партії (блоку) в Центральній виборчій комісії під час\nвиборчого процесу. Кандидатура представника затверджується\nцентральним керівним органом партії (керівним органом блоку).\n2. Представником партії (блоку) у Центральній виборчій\nкомісії може бути громадянин України, який має право голосу. Не\nможе бути представником партії (блоку): член виборчої комісії;\nпосадова особа органу виконавчої влади або суду, правоохоронних\nорганів чи органів місцевого самоврядування; військовослужбовець;\nособа, яка проходить альтернативну (невійськову) службу.\n3. Заява про реєстрацію представника партії (блоку) у\nЦентральній виборчій комісії, підписана керівником партії\n(керівниками партій, що входять до блоку) та скріплена печаткою\nпартії (партій, що входять до блоку), та копія рішення\nцентрального керівного органу партії (керівного органу блоку) про\nзатвердження кандидатури представника партії (блоку) у Центральній\nвиборчій комісії подаються до Центральної виборчої комісії\nодночасно із заявою про реєстрацію кандидатів у депутати від\nпартії (блоку). У заяві про реєстрацію представника партії (блоку)\nу Центральній виборчій комісії зазначаються: прізвище, ім'я, по\nбатькові представника партії (блоку), його громадянство, день,\nмісяць і рік народження, місце роботи, займана посада (заняття),\nмісце проживання, номер телефону. До заяви додається письмова\nзгода цієї особи представляти інтереси партії (блоку) в\nЦентральній виборчій комісії.\n4. Центральна виборча комісія не пізніше третього робочого\nдня після надходження документів, зазначених у частині третій цієї\nстатті, реєструє представника партії (блоку) у Центральній\nвиборчій комісії з правом дорадчого голосу та видає йому\nпосвідчення. Форма такого посвідчення встановлюється Центральною\nвиборчою комісією. У разі втрати партією (блоком) статусу суб'єкта\nвиборчого процесу повноваження представника партії (блоку) у\nЦентральній виборчій комісії вважаються припиненими з моменту\nнастання зазначених обставин.\n5. Партія (блок) - суб'єкт виборчого процесу може мати не\nбільше п'яти уповноважених осіб у загальнодержавному виборчому\nокрузі та не більше двох уповноважених осіб у кожному\nтериторіальному окрузі. Уповноважена особа партії (блоку)\nпредставляє відповідну партію (блок) - суб'єкта виборчого процесу\nі не є самостійним суб'єктом виборчого процесу. Уповноважена особа\nпартії (блоку) повинна відповідати вимогам, зазначеним у частині\nдругій цієї статті. Список уповноважених осіб партії (блоку) з\nобов'язковим зазначенням відповідного виборчого округу\nзатверджується центральним керівним органом партії (керівним\nорганом блоку).\n6. Повноваження уповноважених осіб партії (блоку) у\nзагальнодержавному виборчому окрузі поширюються також на\nзакордонний виборчий округ.\n7. Заява про реєстрацію уповноважених осіб партії (блоку),\nпідписана керівником партії (керівниками партій, що входять до\nблоку) та скріплена печаткою партії (партій, що входять до блоку),\nта копія рішення центрального керівного органу партії (керівного\nоргану блоку) про затвердження списку уповноважених осіб партії\n(блоку) подаються до Центральної виборчої комісії у будь-який час\nпісля реєстрації кандидатів у депутати, включених до виборчого\nсписку партії (блоку). У заяві про реєстрацію уповноважених осіб\nпартії (блоку) зазначаються: прізвище, ім'я, по батькові кожної\nуповноваженої особи, відповідний виборчий округ, громадянство\nуповноваженої особи партії (блоку), день, місяць і рік народження,\nмісце роботи, займана посада (заняття), місце проживання, номер\nтелефону. До заяви додаються письмові згоди цих осіб представляти\nінтереси партії (блоку) у відповідному виборчому окрузі.\n8. Центральна виборча комісія не пізніше третього дня після\nнадходження документів, зазначених у частині сьомій цієї статті,\nреєструє уповноважених осіб партії (блоку) та видає представникові\nпартії (блоку) у Центральній виборчій комісії їх посвідчення за\nформою, встановленою Центральною виборчою комісією. У разі втрати\nпартією (блоком) статусу суб'єкта виборчого процесу повноваження\nуповноважених осіб партії (блоку) вважаються припиненими з моменту\nнастання зазначеної обставини.\n9. Представник партії (блоку) у Центральній виборчій комісії,\nуповноважена особа партії (блоку) з дня їх реєстрації Центральною\nвиборчою комісією до припинення їх повноважень або закінчення\nвиборчого процесу мають право на звільнення від виробничих або\nслужбових обов'язків без збереження заробітної плати за\nпогодженням із власником підприємства, установи, організації або\nуповноваженим ним органом.\n10. Представник партії (блоку) у Центральній виборчій\nкомісії, уповноважена особа партії (блоку) мають право у будь-який\nчас до дня виборів звернутися до Центральної виборчої комісії із\nзаявою про складення своїх повноважень.\n11. Керівний орган партії (блоку), який приймав рішення про\nзатвердження представника партії (блоку) у Центральній виборчій\nкомісії чи уповноваженої особи партії (блоку), у будь-який час до\nдня виборів може прийняти рішення про відкликання представника\nпартії (блоку) у Центральній виборчій комісії чи уповноваженої\nособи партії (блоку) та про затвердження іншої кандидатури замість\nвідкликаної. Відповідна заява разом з копією рішення та іншими\nдокументами подається до Центральної виборчої комісії у порядку,\nвизначеному частинами третьою і сьомою цієї статті.\n12. На підставі заяви, поданої відповідно до частини десятої\nабо одинадцятої цієї статті, не пізніше третього робочого дня\nпісля її надходження, але не пізніше дня виборів, а в день\nвиборів - невідкладно Центральна виборча комісія приймає рішення\nпро скасування реєстрації представника партії (блоку) у\nЦентральній виборчій комісії чи уповноваженої особи партії (блоку)\nта про реєстрацію іншої особи представником партії (блоку) у\nЦентральній виборчій комісії чи уповноваженою особою партії\n(блоку). Копія рішення невідкладно видається представнику партії\n(блоку) у Центральній виборчій комісії або надсилається на адресу\nкерівного органу партії (блоку).\n13. Посвідчення представника партії (блоку) у Центральній\nвиборчій комісії чи уповноваженої особи партії (блоку),\nповноваження яких припинено до закінчення виборчого процесу,\nанулюється і негайно повертається до Центральної виборчої комісії.\n14. Представник партії (блоку) у Центральній виборчій комісії\nмає право:\n1) бути присутнім на всіх засіданнях Центральної виборчої\nкомісії під час обговорення питань, пов'язаних із виборами\nдепутатів, та брати участь у їх обговоренні з правом дорадчого\nголосу: отримувати до початку засідання порядок денний та\nматеріали до питань порядку денного, ставити запитання доповідачу,\nвносити пропозиції щодо рішення Центральної виборчої комісії;\n2) знайомитися із змістом протоколів засідань Центральної\nвиборчої комісії та її рішеннями, отримувати копії цих рішень; у\nразі своєї відсутності на засіданні знайомитися з документами, на\nпідставі яких приймалися рішення на такому засіданні;\n3) невідкладно знайомитися з протоколами, телефонограмами,\nфаксами та іншими офіційними повідомленнями, що надходять до\nЦентральної виборчої комісії від окружних та закордонних\nдільничних виборчих комісій, про підсумки голосування у\nвідповідному територіальному виборчому окрузі, а також протоколами\nвідповідних дільничних виборчих комісій про підрахунок голосів на\nвиборчій дільниці, отримувати їх копії;\n4) реалізовувати інші права, передбачені цим Законом для\nпредставника партії (блоку) у Центральній виборчій комісії.\n15. Уповноважена особа партії (блоку):\n1) сприяє партії (блоку) в її участі у виборчому процесі, в\nтому числі у проведенні передвиборної агітації;\n2) представляє інтереси партії (блоку) у відносинах з\nвиборчими комісіями (крім Центральної виборчої комісії), органами\nвиконавчої влади, судами, органами місцевого самоврядування,\nвиборцями, іншими суб'єктами виборчого процесу на території\nвідповідного виборчого округу;\n3) може брати участь з правом дорадчого голосу в засіданнях\nвиборчих комісій (крім Центральної виборчої комісії) на території\nвідповідного виборчого округу;\n4) має право бути присутньою на виборчій дільниці під час\nголосування та на засіданні дільничної виборчої комісії при\nпідрахунку голосів виборців з урахуванням обмежень, встановлених\nчастиною третьою статті 34 цього Закону;\n5) має права офіційного спостерігача від партії (блоку),\nпередбачені частиною сьомою статті 75 цього Закону;\n6) має інші права, передбачені цим Законом для уповноваженої\nособи партії (блоку).\n16. На уповноважену особу партії (блоку) поширюються\nобмеження, встановлені частиною восьмою статті 75 цього Закону."
    },
    {
      "provision_ref": "art73",
      "section": "73",
      "title": "Стаття 73. Гарантії діяльності кандидатів у депутати",
      "content": "1. Кандидату у депутати, крім кандидата у депутати, який є\nПрезидентом України або народним депутатом України, не може бути\nвідмовлено у звільненні на період передвиборної агітації від\nвиконання виробничих або службових обов'язків за місцем роботи з\nнаданням неоплачуваної відпустки.\n2. Кандидат у депутати під час виборчого процесу не може бути\nзвільнений з роботи з ініціативи власника підприємства, установи,\nорганізації або уповноваженого ним органу, командира військової\nчастини (формування). Кандидат у депутати без його згоди не може\nбути переведений на іншу роботу, направлений у відрядження, а\nтакож призваний на військову або альтернативну (невійськову)\nслужбу, навчальні (перевірні) та спеціальні збори\nвійськовозобов'язаних.\n3. Кандидат у депутати має права уповноваженої особи партії\n(блоку), передбачені пунктами 1, 4, 5 частини п'ятнадцятої\nстатті 72 цього Закону, які він здійснює у загальнодержавному\nвиборчому окрузі."
    },
    {
      "provision_ref": "art74",
      "section": "74",
      "title": "Стаття 74. Офіційні спостерігачі",
      "content": "1. У виборчому процесі можуть брати участь офіційні\nспостерігачі від партій (блоків) - суб'єктів виборчого процесу.\nОфіційний спостерігач від партії (блоку) є самостійним суб'єктом\nвиборчого процесу.\n2. Офіційні спостерігачі від громадських організацій\nздійснюють спостереження за ходом виборчого процесу в порядку,\nвизначеному цим Законом.\n3. Офіційні спостерігачі від іноземних держав та міжнародних\nорганізацій можуть вести спостереження за ходом виборчого процесу.\n4. Повноваження офіційних спостерігачів починаються з дня їх\nреєстрації відповідною виборчою комісією у порядку, передбаченому\nцим Законом, і припиняються після встановлення Центральною\nвиборчою комісією результатів виборів депутатів.\n5. Виборча комісія, яка зареєструвала офіційного\nспостерігача, може достроково припинити його повноваження у разі\nпорушення ним законів України. Про дострокове припинення\nповноважень офіційного спостерігача приймається мотивоване\nрішення."
    },
    {
      "provision_ref": "art75",
      "section": "75",
      "title": "Стаття 75. Офіційні спостерігачі від партій (блоків)",
      "content": "1. Офіційним спостерігачем від партії (блоку) - суб'єкта\nвиборчого процесу може бути громадянин України, який має право\nголосу. Не може бути офіційним спостерігачем від партії (блоку):\nчлен виборчої комісії; посадова особа органів виконавчої влади або\nсуду, правоохоронних органів чи органів місцевого самоврядування;\nвійськовослужбовець; особа, яка проходить альтернативну\n(невійськову) службу.\n2. Офіційний спостерігач від партії (блоку) в територіальному\nвиборчому окрузі реєструється окружною виборчою комісією за\nподанням уповноваженої особи партії (блоку) у відповідному\nтериторіальному або загальнодержавному виборчому окрузі.\n3. У поданні про реєстрацію офіційних спостерігачів\nзазначаються їх прізвища, імена, по батькові, громадянство, дата\nнародження, місце проживання та адреса житла, місце праці та\nпосада, номери контактних телефонів. До подання додаються заяви\nпро згоду цих осіб бути офіційними спостерігачами від відповідної\nпартії (блоку).\n4. Подання про реєстрацію спостерігача від партії (блоку) за\nпідписом уповноваженої особи партії (блоку) вноситься до\nвідповідної окружної виборчої комісії не пізніш як за п'ять днів\nдо дня виборів. Підставою для відмови у реєстрації офіційного\nспостерігача від партії (блоку) може бути лише порушення положень\nчастин першої - третьої цієї статті.\n5. Відповідна окружна виборча комісія здійснює реєстрацію\nофіційних спостерігачів та видає офіційним спостерігачам від\nпартій (блоків) посвідчення за формою, встановленою Центральною\nвиборчою комісією, не пізніш як наступного дня після внесення\nподання.\n6. Реєстрацію офіційних спостерігачів від партій (блоків) у\nзакордонному виборчому окрузі здійснює Центральна виборча комісія\nу порядку, встановленому цією статтею.\n7. Офіційний спостерігач від партії (блоку) має право:\n1) перебувати на виборчих дільницях під час голосування,\nспостерігати з будь-якої відстані за діями членів виборчої\nкомісії, у тому числі під час видачі бюлетенів виборцям і\nпідрахунку голосів, не заважаючи членам виборчої комісії фізично;\n2) робити фото- та кінозйомки, аудіо- та відеозаписи, не\nпорушуючи при цьому таємниці голосування;\n3) бути присутнім при видачі виборчих бюлетенів членам\nдільничної виборчої комісії, у тому числі для організації\nголосування виборців за місцем перебування, та при проведенні\nтакого голосування;\n4) бути присутнім з дотриманням вимог цього Закону на\nзасіданнях дільничних та окружних виборчих комісій, з урахуванням\nположень, встановлених частиною третьою статті 34 цього Закону, у\nтому числі під час підрахунку голосів виборців на виборчій\nдільниці, встановлення підсумків голосування в територіальному\nвиборчому окрузі;\n5) звертатися до відповідної виборчої комісії чи до суду з\nвимогою про усунення порушень цього Закону в разі їх виявлення;\n6) складати акт про виявлення порушення цього Закону, що\nпідписується ним та не менш як двома виборцями, які засвідчують\nфакт цього порушення, із зазначенням їх прізвищ, імен, по\nбатькові, місця проживання та адреси житла, та подавати його з\nвідповідною скаргою до виборчої комісії чи до суду у строки,\nпередбачені статтею 106 цього Закону;\n7) вживати необхідних заходів щодо припинення протиправних\nдій під час голосування та підрахунку голосів виборців на виборчій\nдільниці;\n8) отримати копії протоколів про передачу виборчих бюлетенів,\nпро підрахунок голосів і встановлення результатів голосування та\nінших документів у випадках, передбачених цим Законом;\n9) реалізовувати інші права, передбачені цим Законом для\nофіційних спостерігачів від партій (блоків).\n8. Офіційний спостерігач від партії (блоку) не має права:\n1) безпідставно втручатися в роботу виборчої комісії, чинити\nдії, що порушують законний хід виборчого процесу або неправомірно\nзаважають членам виборчої комісії здійснювати свої повноваження;\n2) заповнювати замість виборця (у тому числі і на його\nпрохання) виборчий бюлетень;\n3) бути присутнім при заповненні виборцем виборчого бюлетеня\nу кабіні (кімнаті) для таємного голосування або іншим чином\nпорушувати таємницю голосування.\n9. У разі порушення офіційним спостерігачем від партії\n(блоку) вимог частини восьмої цієї статті виборча комісія робить\nйому попередження. У випадку повторного або грубого порушення\nвимог частини восьмої цієї статті виборча комісія може позбавити\nйого права бути присутнім на своєму засіданні. Таке рішення може\nбути оскаржене офіційним спостерігачем від партії (блоку) до\nвиборчої комісії вищого рівня або до суду в порядку, передбаченому\nцим Законом.\n10. Уповноважена особа партії (блоку) має право відкликати\nофіційного спостерігача від цієї партії (блоку), звернувшись з\nписьмовою заявою до відповідної окружної виборчої комісії (а щодо\nофіційного спостерігача у закордонному виборчому окрузі - до\nЦентральної виборчої комісії) про припинення його повноважень, і\nподати документи для реєстрації офіційним спостерігачем іншої\nособи в порядку, встановленому цією статтею.\n11. Офіційний спостерігач має право у будь-який час\nзвернутися до окружної виборчої комісії (а щодо офіційного\nспостерігача у закордонному виборчому окрузі - до Центральної\nвиборчої комісії) із заявою про складення своїх повноважень. На\nпідставі такої заяви окружна виборча комісія приймає рішення про\nскасування реєстрації офіційного спостерігача, копія якого\nнадається уповноваженій особі партії (блоку) у відповідному\nокрузі."
    },
    {
      "provision_ref": "art76",
      "section": "76",
      "title": "Стаття 76. Офіційні спостерігачі від громадських організацій",
      "content": "1. Громадські організації, до статутної діяльності яких\nналежать питання виборчого процесу та спостереження за ним,\nзареєстровані у встановленому законом порядку не менш як за два\nроки до дня виборів, мають право за дозволом Центральної виборчої\nкомісії мати офіційних спостерігачів, які ведуть спостереження за\nперебігом виборчого процесу, в тому числі за голосуванням,\nпідрахунком голосів і встановленням підсумків голосування на\nбудь-якій виборчій дільниці та в територіальному виборчому окрузі.\n2. Громадська організація, яка відповідає вимогам, зазначеним\nу частині першій цієї статті, не пізніше ніж за дев'яносто днів до\nдня виборів може звернутися до Центральної виборчої комісії з\nклопотанням про дозвіл мати офіційних спостерігачів під час\nвиборів депутатів. До клопотання, підписаного керівником\nгромадської організації та засвідченого печаткою організації,\nдодаються копія статуту громадської організації, засвідчена в\nнотаріальному порядку, а також копія свідоцтва про державну\nреєстрацію громадської організації, засвідчена органом, що видав\nце свідоцтво, або засвідчена в нотаріальному порядку.\n3. Центральна виборча комісія не пізніш як на десятий день з\nдня отримання клопотання приймає рішення про надання дозволу\nгромадській організації мати офіційних спостерігачів або про\nвідмову в наданні такого дозволу, про що повідомляє громадську\nорганізацію наступного дня після дня прийняття відповідного\nрішення. Підставою для відмови може бути лише порушення\nгромадською організацією вимог, встановлених частинами першою та\nдругою цієї статті. Копія рішення про надання дозволу громадській\nорганізації мати офіційних спостерігачів або про відмову в наданні\nтакого дозволу видається уповноваженому представнику громадської\nорганізації не пізніше ніж наступного дня після дня прийняття\nтакого рішення. Громадська організація має право оскаржити до суду\nрішення про відмову в наданні їй дозволу мати офіційних\nспостерігачів.\n4. Центральна виборча комісія не пізніше ніж за сімдесят днів\nдо дня виборів депутатів офіційно публікує у газетах \"Голос\nУкраїни\" та \"Урядовий кур'єр\" перелік громадських організацій,\nяким надано дозвіл мати офіційних спостерігачів на виборах\nдепутатів.\n5. На офіційних спостерігачів від громадських організацій\nпоширюються вимоги, встановлені частиною першою статті 75 цього\nЗакону.\n6. Офіційний спостерігач від громадської організації\nреєструється окружною виборчою комісією (для здійснення\nспостереження у закордонному виборчому окрузі - Центральною\nвиборчою комісією) за поданням громадської організації, яка\nотримала дозвіл мати офіційних спостерігачів на виборах, за\nпідписом керівника цієї організації, засвідченого печаткою\nорганізації.\n7. У поданні про реєстрацію офіційних спостерігачів від\nгромадської організації зазначаються їх прізвища, імена та по\nбатькові, громадянство, дата народження, місце проживання та\nадреса житла, місце праці та посада, номери контактних телефонів.\nДо подання додаються заяви про згоду цих осіб бути офіційними\nспостерігачами від цієї громадської організації.\n8. Подання про реєстрацію спостерігача від громадської\nорганізації, зазначене у частинах шостій та сьомій цієї статті,\nвноситься до відповідної окружної виборчої комісії (щодо офіційних\nспостерігачів у закордонному виборчому окрузі - до Центральної\nвиборчої комісії) не пізніш як за п'ять днів до дня виборів.\n9. Відповідна окружна виборча комісія (щодо офіційних\nспостерігачів у закордонному виборчому окрузі - Центральна виборча\nкомісія) не пізніш як наступного дня після внесення подання видає\nофіційним спостерігачам посвідчення за формою, встановленою\nЦентральною виборчою комісією.\n10. На засіданні виборчої комісії, підсумковому засіданні та\nна виборчій дільниці під час голосування мають право бути\nприсутніми одночасно не більше трьох офіційних спостерігачів від\nрізних громадських організацій. При більшій кількості\nзареєстрованих офіційних спостерігачів від громадських організацій\nокружна виборча комісія рекомендує представникам громадських\nорганізацій узгодити розподіл дільниць між громадськими\nорганізаціями.\n11. Офіційний спостерігач від громадської організації має\nправо:\n1) перебувати на виборчих дільницях під час голосування,\nспостерігати з будь-якої відстані за діями членів комісії, у тому\nчислі під час видачі бюлетенів виборцям і підрахунку голосів, не\nзаважаючи членам комісії фізично;\n2) робити фото-, кінозйомки, аудіо- та відеозаписи, не\nпорушуючи при цьому таємниці голосування;\n3) бути присутнім при видачі виборчих бюлетенів членам\nдільничної виборчої комісії, у тому числі для організації\nголосування виборців за місцем перебування, та при проведенні\nтакого голосування;\n4) бути присутнім з дотриманням вимог цього Закону на\nзасіданнях дільничних та окружної виборчих комісій відповідного\nтериторіального виборчого округу з урахуванням вимог, встановлених\nчастиною десятою цієї статті та частиною третьою статті 34 цього\nЗакону, в тому числі під час підрахунку голосів виборців на\nбудь-якій виборчій дільниці, встановлення підсумків голосування в\nтериторіальному виборчому окрузі;\n5) отримати копії протоколів про передачу виборчих бюлетенів,\nпро підрахунок голосів та встановлення результатів голосування та\nінших документів у випадках, передбачених цим Законом.\n12. Офіційний спостерігач від громадської організації\nзобов'язаний дотримуватися обмежень, передбачених частиною восьмою\nстатті 75 цього Закону.\n13. Офіційний спостерігач від громадської організації не є\nсуб'єктом виборчого процесу і не має прав суб'єкта виборчого\nпроцесу.\n14. У разі грубого або систематичного порушення офіційним\nспостерігачем від громадської організації вимог частини\nдванадцятої цієї статті дільнична виборча комісія своїм рішенням\nможе позбавити його права бути присутнім на своєму засіданні. Таке\nрішення може бути оскаржене офіційним спостерігачем від\nгромадської організації до виборчої комісії вищого рівня або до\nсуду в порядку, передбаченому цим Законом.\n15. Громадська організація має право відкликати свого\nофіційного спостерігача, звернувшись із заявою, підписаною її\nкерівником та засвідченою печаткою громадської організації, до\nвідповідної окружної виборчої комісії (щодо офіційного\nспостерігача у закордонному виборчому окрузі - до Центральної\nвиборчої комісії) про припинення його повноважень і подати\nдокументи для реєстрації офіційним спостерігачем від громадської\nорганізації іншої особи в порядку, встановленому цим Законом.\n16. Офіційний спостерігач від громадської організації має\nправо у будь-який час звернутися до окружної виборчої комісії\n(офіційний спостерігач у закордонному виборчому окрузі - до\nЦентральної виборчої комісії) із заявою про складення своїх\nповноважень. На підставі такої заяви виборча комісія приймає\nрішення про скасування реєстрації офіційного спостерігача від\nгромадської організації, копія якого надсилається громадській\nорганізації.\nСтаття 77. Офіційні спостерігачі від іноземних держав,\nміжнародних організацій\n1. Офіційні спостерігачі від іноземних держав, міжнародних\nорганізацій реєструються Центральною виборчою комісією. Пропозиції\nщодо реєстрації офіційних спостерігачів подаються іноземними\nдержавами, міжнародними організаціями безпосередньо або через\nМіністерство закордонних справ України до Центральної виборчої\nкомісії не пізніш як за десять днів до дня виборів.\n2. Рішення про реєстрацію офіційних спостерігачів від\nіноземних держав, міжнародних організацій приймається Центральною\nвиборчою комісією не пізніш як за п'ять днів до дня виборів.\n3. Громадяни України не можуть бути зареєстровані офіційними\nспостерігачами від іноземних держав чи міжнародних організацій.\nГромадяни України або іноземці чи особи без громадянства, які\nволодіють українською мовою, можуть супроводжувати зареєстрованих\nофіційних спостерігачів від іноземних держав і міжнародних\nорганізацій на території виборчих дільниць та під час засідань\nвиборчих комісій виключно для виконання функцій перекладача.\n4. Центральна виборча комісія видає офіційним спостерігачам\nвід іноземних держав, міжнародних організацій посвідчення за\nвстановленою нею формою.\n5. Офіційні спостерігачі від іноземних держав, міжнародних\nорганізацій здійснюють свої повноваження на території України, а\nтакож на закордонних виборчих дільницях.\n6. Офіційний спостерігач від іноземної держави, міжнародної\nорганізації має право:\n1) бути присутнім на зустрічах кандидатів у депутати,\nуповноважених осіб партій (блоків) з виборцями, на передвиборних\nзборах, мітингах, засіданнях виборчих комісій;\n2) знайомитися з матеріалами передвиборної агітації;\n3) перебувати на виборчих дільницях під час голосування, а\nтакож на засіданнях дільничних виборчих комісій при підрахунку\nголосів виборців та окружних виборчих комісій при встановленні\nпідсумків голосування;\n4) робити фото- та кінозйомки, аудіо- та відеозаписи, не\nпорушуючи при цьому таємниці голосування;\n5) публічно висловлювати свої пропозиції щодо організації\nпроведення виборів депутатів та вдосконалення законодавства\nУкраїни з урахуванням міжнародного досвіду, проводити\nпрес-конференції з додержанням вимог законодавства України;\n6) утворювати разом з іншими спостерігачами від іноземних\nдержав, міжнародних організацій за погодженням з Центральною\nвиборчою комісією тимчасові групи офіційних спостерігачів для\nкоординації своєї діяльності в межах повноважень, передбачених цим\nЗаконом.\n7. Офіційні спостерігачі від іноземних держав, міжнародних\nорганізацій здійснюють спостереження самостійно і незалежно.\n8. Міністерство закордонних справ України, інші органи\nвиконавчої влади, органи місцевого самоврядування та виборчі\nкомісії сприяють офіційним спостерігачам від іноземних держав,\nміжнародних організацій у здійсненні ними повноважень.\n9. Фінансове і матеріальне забезпечення діяльності офіційних\nспостерігачів від іноземних держав, міжнародних організацій\nздійснюється за рахунок коштів держав чи організацій, які\nнаправили цих спостерігачів в Україну, або за їх власні кошти.\n10. Офіційні спостерігачі від іноземних держав та міжнародних\nорганізацій не мають права втручатися в роботу виборчої комісії,\nчинити дії, що порушують законний хід виборчого процесу або\nнеправомірно заважають членам виборчої комісії здійснювати свої\nповноваження; заповнювати замість виборця (у тому числі і на його\nпрохання) виборчий бюлетень або іншим чином порушувати таємницю\nголосування та використовувати свій статус у діяльності, не\nпов'язаній зі спостереженням за ходом виборчого процесу. Це\nобмеження поширюється і на осіб, які відповідно до частини третьої\nцієї статті супроводжують офіційних спостерігачів, під час\nбезпосередньої роботи з офіційним спостерігачем від іноземної\nдержави, міжнародної організації."
    },
    {
      "provision_ref": "art78",
      "section": "78",
      "title": "Стаття 78. Виборчий бюлетень",
      "content": "1. Голосування виборців на виборах депутатів здійснюється за\nдопомогою виборчого бюлетеня з виборів народних депутатів України\n(далі - виборчий бюлетень).\n2. Форма і текст виборчого бюлетеня затверджуються\nЦентральною виборчою комісією не пізніш як за тридцять два дні до\nдня виборів. Виборчі бюлетені повинні бути однаковими за розміром,\nкольором та змістом. Ступінь захисту виборчого бюлетеня\nвстановлюється Центральною виборчою комісією.\n3. Виборчий бюлетень містить назву та дату виборів депутатів,\nномер територіального виборчого округу або позначення закордонного\nвиборчого округу, номер виборчої дільниці, а також позначення\nмісця для печатки дільничної виборчої комісії, прізвища та підпису\nчлена дільничної виборчої комісії, який видаватиме виборчий\nбюлетень. Текст виборчого бюлетеня викладається державною мовою і\nповинен бути розміщений на одному аркуші та лише з одного боку.\n4. У виборчому бюлетені зазначаються повна назва кожної\nпартії (блоку з обов'язковим зазначенням назв партій, що входять\nдо блоку), прізвища, імена, по батькові перших п'яти кандидатів у\nдепутати, включених до виборчого списку партії (блоку). Ліворуч\nбіля назви кожної партії (блоку) розташовується порожній квадрат.\nПісля переліку партій (блоків) розміщується відділений від\nпереліку партій (блоків) неперервною лінією текст: \"Не підтримую\nкандидатів у народні депутати України від жодної політичної\nпартії, виборчого блоку політичних партій\" і ліворуч біля цього\nтексту розташовується порожній квадрат. Назви партій (блоків) у\nвиборчому бюлетені розміщуються у порядку їх номерів, визначених\nжеребкуванням, яке проводить Центральна виборча комісія за участю\nпредставників партій (блоків) у Центральній виборчий комісії після\nзакінчення реєстрації кандидатів у депутати від партій (блоків)\nперед затвердженням форми і тексту бюлетеня.\n5. Виборчий бюлетень містить роз'яснення щодо порядку його\nзаповнення виборцем під час голосування.\n6. Виборчий бюлетень має контрольний талон, відокремлений\nлінією відриву. Контрольний талон повинен містити назву та дату\nвиборів, номер територіального виборчого округу або позначення\nзакордонного виборчого округу, номер виборчої дільниці, а також\nпозначення місця для номера, за яким виборця внесено до списку\nвиборців на дільниці, підпису виборця, який отримує виборчий\nбюлетень, прізвища та підпису члена дільничної виборчої комісії,\nякий видаватиме виборчий бюлетень.\n7. Виборчий бюлетень є документом суворої звітності.\nЦентральна виборча комісія, окружні та дільничні виборчі комісії\nзабезпечують суворий облік отриманих та виданих виборчих бюлетенів\nвідповідно до вимог цього Закону. Документація, що забезпечує\nоблік виборчих бюлетенів, передається\nпідприємствами-виготовлювачами, окружними та дільничними виборчими\nкомісіями до Центральної виборчої комісії. Центральна виборча\nкомісія після офіційного оприлюднення результатів виборів\nзабезпечує передання облікової інформації на збереження до\nвідповідних архівних установ.\n8. Виборчі бюлетені для кожної виборчої дільниці\nвиготовляються у кількості, що на два відсотки перевищує кількість\nвиборців, які включені до списку виборців на виборчій дільниці.\n9. Для виборчих дільниць, які відповідно до частини\nдев'ятнадцятої статті 42 цього Закону визначені для проведення\nголосування за відкріпними посвідченнями, виготовляється додаткова\nкількість виборчих бюлетенів, яка становить один відсоток від\nкількості виборців у відповідному територіальному виборчому\nокрузі."
    },
    {
      "provision_ref": "art79",
      "section": "79",
      "title": "Стаття 79. Порядок виготовлення виборчих бюлетенів",
      "content": "1. Центральна виборча комісія забезпечує виготовлення не\nпізніш як за сім днів до дня виборів виборчих бюлетенів у\nцентралізованому порядку державним поліграфічним підприємством на\nпідставі угоди, укладеної нею з цим підприємством.\n2. Підприємство - виготовлювач виборчих бюлетенів забезпечує\nсуворе дотримання замовленої кількості виготовлених бюлетенів, їх\nоблік та передачу замовнику в порядку, встановленому Центральною\nвиборчою комісією.\n3. Технічні відходи, поліграфічний брак, а також друкарські\nформи знищуються в порядку та у строки, визначені угодою на\nвиготовлення виборчих бюлетенів.\n4. Контроль за виготовленням виборчих бюлетенів на\nпідприємстві-виготовлювачі, дотриманням вимог щодо знищення\nдрукарських форм, технічних відходів, поліграфічного браку\nздійснюється контрольною комісією, яка утворюється Центральною\nвиборчою комісією за поданнями партій (блоків), які в поточному\nскладі Верховної Ради України станом на 15 вересня року, що\nпередує рокові проведення виборів, мають свої партійні фракції\n(фракції блоків), не пізніш як у день затвердження форми виборчого\nбюлетеня.\n5. Виборчі бюлетені отримуються Центральною виборчою комісією\nв упаковці підприємства-виготовлювача на підставі акта\nприйому-передачі за формою, встановленою Центральною виборчою\nкомісією. Акти прийому-передачі виборчих бюлетенів із зазначенням\nкількості отриманих виборчих бюлетенів оприлюднюються не пізніше\nнаступного дня після дня підписання кожного такого акта на\nофіційному веб-сайті Центральної виборчої комісії. Зведена\nінформація на підставі актів прийому-передачі про кількість\nвиборчих бюлетенів, виготовлених для кожного виборчого округу,\nоприлюднюється у тому ж порядку не пізніше ніж за два дні до дня\nвиборів.\n6. На спеціальній виборчій дільниці, утвореній на судні, що\nперебуває в день виборів депутатів у плаванні під Державним\nПрапором України, на полярній станції України, виборчі бюлетені\nможуть бути виготовлені, як виняток, з дозволу Центральної\nвиборчої комісії безпосередньо дільничною виборчою комісією. Такий\nдозвіл може бути наданий не пізніше ніж за три дні до дня виборів\nна підставі подання відповідної окружної виборчої комісії, в якому\nзазначено номер виборчої дільниці, утвореної на відповідному судні\nчи на полярній станції України, назву судна чи полярної станції\nУкраїни, а також час, коли відповідне судно покинуло останній порт\nна території України. Виборчі бюлетені, виготовлені для такої\nдільниці на замовлення Центральної виборчої комісії, після надання\nзазначеного дозволу погашаються у встановленому цим Законом\nпорядку Центральною (якщо вони ще не були передані до окружної\nвиборчої комісії) або окружною виборчою комісією, про що\nскладається акт за формою і в порядку, встановленими частиною\nвосьмою статті 35 цього Закону. Відомості зазначеного акта\nвраховуються Центральною виборчою комісією при складанні протоколу\nпро результати виборів депутатів або окружною виборчою комісією\nпро підсумки голосування в межах територіального виборчого округу.\n7. У разі скасування рішення про реєстрацію усіх кандидатів у\nдепутати від партії (блоку) з підстав і у порядку, встановленому\nчастиною другою статті 64 цього Закону, після виготовлення\nвиборчих бюлетенів, однак більш ніж за десять днів до дня виборів,\nЦентральна виборча комісія приймає рішення про виготовлення нових\nвиборчих бюлетенів. Виготовлення нових виборчих бюлетенів\nздійснюється у порядку, встановленому цим Законом. Нові виборчі\nбюлетені виготовляються на папері іншого кольору.\n8. Якщо рішення про скасування рішення про реєстрацію усіх\nкандидатів у депутати від партії (блоку) прийнято за десять або\nменше днів до дня виборів, Центральна виборча комісія приймає\nрішення про внесення змін до виборчого бюлетеня. Такі зміни до\nвиборчих бюлетенів вносяться членами дільничних виборчих комісій з\nвикористанням відповідного штампа у порядку, встановленому\nчастинами п'ятнадцятою - вісімнадцятою статті 80 цього Закону.\nВносити зміни до виборчого бюлетеня без рішення Центральної\nвиборчої комісії забороняється. Про зміни, внесені до виборчого\nбюлетеня, повідомляється кожному виборцю під час видачі виборчого\nбюлетеня.\n9. Форма штампу, зазначеного у частині восьмій цієї статті,\nзатверджується Центральною виборчою комісією не пізніш як за\nтридцять п'ять днів до дня виборів. Окружні виборчі комісії не\nпізніш як за десять днів до дня виборів забезпечують виготовлення\nтаких штампів. Штампи передаються дільничним виборчим комісіям\nразом з виборчими бюлетенями.\n10. Виборчий бюлетень, до якого не внесено зміни, зазначені у\nчастині восьмій цієї статті, вважається недійсним. Виборчий\nбюлетень, до якого внесено зміни без рішення Центральної виборчої\nкомісії або невідповідно до вказаного рішення, вважається\nнедійсним.\n11. Особи, винні у протиправному псуванні виборчих бюлетенів,\nвідшкодовують завдану шкоду в порядку, встановленому законом.\nСтаття 80. Порядок передачі виборчих бюлетенів виборчим\nкомісіям\n1. Окружна виборча комісія приймає виборчі бюлетені від\nуповноваженого члена Центральної виборчої комісії або представника\nсекретаріату Центральної виборчої комісії, уповноваженого рішенням\nЦентральної виборчої комісії, на своєму засіданні не раніш як за\nсім днів до дня виборів. Окружна виборча комісія складає у трьох\nпримірниках протокол про прийняття виборчих бюлетенів. Зазначений\nпротокол складається у порядку, передбаченому частиною восьмою\nстатті 35 цього Закону, а також підписується уповноваженим членом\nабо представником секретаріату Центральної виборчої комісії,\nуповноваженим рішенням Центральної виборчої комісії, який здійснює\nпередання виборчих бюлетенів. Перший примірник протоколу\nпередається до Центральної виборчої комісії, другий - зберігається\nв окружній виборчій комісії, третій - невідкладно вивішується в\nприміщенні окружної виборчої комісії для загального ознайомлення.\n2. Окружна виборча комісія забезпечує збереження й охорону\nвиборчих бюлетенів, отриманих від Центральної виборчої комісії.\nВиборчі бюлетені зберігаються у приміщенні окружної виборчої\nкомісії в сейфі (металевій шафі або окремій кімнаті), який (яка)\nопечатується стрічкою з проставленням на ній підписів усіх\nприсутніх на засіданні комісії та печатки комісії. Сейф (металева\nшафа чи окрема кімната) постійно (до передачі бюлетенів дільничним\nвиборчим комісіям) перебуває під охороною працівника органів\nвнутрішніх справ України.\n3. Окружна виборча комісія не раніш як за три дні до дня\nвиборів, але не пізніш як за 20 годин до дня виборів на своєму\nзасіданні передає виборчі бюлетені дільничним виборчим комісіям\nокругу. Виборчі бюлетені приймають не менш як три члени кожної\nдільничної виборчої комісії.\n4. Дільничній виборчій комісії передаються усі виборчі\nбюлетені, на яких зазначений номер відповідної виборчої дільниці.\n5. Про передачу окружною виборчою комісією виборчих бюлетенів\nдільничним виборчим комісіям округу складається протокол в порядку\nі за формою, встановленими частиною восьмою статті 35 цього\nЗакону. У протоколі зазначаються:\n1) номер територіального виборчого округу;\n2) кількість виборчих бюлетенів, отриманих окружною виборчою\nкомісією;\n3) номер кожної виборчої дільниці, членам комісії якої\nпередаються бюлетені;\n4) кількість виборців на виборчій дільниці згідно із списком\nвиборців на день складення протоколу (включно із кількістю\nвиборців, включених до списку для голосування за відкріпними\nпосвідченнями);\n5) кількість переданих на виборчу дільницю виборчих бюлетенів\nдля голосування;\n6) прізвища та підписи членів дільничної виборчої комісії,\nякі прийняли виборчі бюлетені;\n7) кількість виборчих бюлетенів, погашених окружною виборчою\nкомісією, що були призначені для спеціальних виборчих дільниць,\nутворених на судні, що перебуває в день виборів у плаванні під\nДержавним Прапором України, на полярній станції України, яким\nнадано дозвіл на виготовлення бюлетенів відповідно до частини\nшостої статті 79 цього Закону.\n6. Протокол про передачу дільничним виборчим комісіям\nвиборчих бюлетенів складається у кількості примірників на три\nбільшій, ніж кількість осіб, які входять до складу окружної\nвиборчої комісії. Примірники протоколу нумеруються і мають\nоднакову юридичну силу. Перший примірник протоколу надсилається до\nЦентральної виборчої комісії, другий - зберігається в окружній\nвиборчій комісії, третій - невідкладно вивішується у приміщенні\nокружної виборчої комісії для загального ознайомлення. Решта по\nодному примірнику протоколу надається членам окружної виборчої\nкомісії.\n7. Витяг із протоколу за формою, встановленою Центральною\nвиборчою комісією, із зазначенням відомостей, що стосуються\nвідповідної виборчої дільниці, надається разом з виборчими\nбюлетенями представникам кожної дільничної виборчої комісії, які\nотримали виборчі бюлетені, за підписами голови і секретаря\nокружної виборчої комісії та трьох членів відповідної дільничної\nвиборчої комісії, засвідчений печаткою окружної виборчої комісії.\n8. Дільничним виборчим комісіям закордонних виборчих дільниць\nвиборчі бюлетені передаються не раніш як за три дні до дня виборів\nчерез Міністерство закордонних справ України у порядку,\nвстановленому Центральною виборчою комісією; за необхідності, як\nвиняток, виборчі бюлетені можуть передаватися за шість днів до дня\nвиборів. Про передачу виборчих бюлетенів виборчим комісіям\nзакордонних виборчих дільниць Центральна виборча комісія складає\nпротокол, зазначений у частині п'ятій цієї статті. Протокол\nскладається у двох примірниках, один з яких залишається у\nЦентральній виборчій комісії, а другий разом з витягами з\nпротоколу для кожної закордонної виборчої дільниці передається до\nМіністерства закордонних справ України, відомості зазначеного\nпротоколу не пізніше наступного дня оприлюднюються на офіційному\nвеб-сайті Центральної виборчої комісії.\n9. Кандидат у депутати, уповноважена особа партії (блоку),\nофіційний спостерігач, який був присутнім при передачі виборчих\nбюлетенів, має право на своє прохання невідкладно отримати копії\nзазначених у частинах першій і п'ятій цієї статті протоколів,\nзасвідчені на кожній сторінці головою і секретарем окружної\nвиборчої комісії та скріплені печаткою комісії, з розрахунку не\nбільш як по одній копії протоколу для партії (блоку) - суб'єкта\nвиборчого процесу. Копії протоколу, зазначеного у частині восьмій\nцієї статті, надаються представникам партій (блоків) у Центральній\nвиборчій комісії.\n10. Члени дільничної виборчої комісії звичайних та\nспеціальних виборчих дільниць (крім дільниць на суднах, що\nперебувають на цей час у плаванні під Державним Прапором України,\nта на полярній станції України) транспортують отримані ними\nвиборчі бюлетені до приміщення дільничної виборчої комісії у\nсупроводі працівника органів внутрішніх справ України, на якого\nпокладається обов'язок охорони.\n11. Приймання виборчих бюлетенів дільничною виборчою комісією\nвідбувається на засіданні дільничної виборчої комісії невідкладно\nпісля прибуття членів виборчої комісії, які отримали бюлетені.\nСекретар комісії проставляє у визначених місцях кожного виборчого\nбюлетеня печатку дільничної виборчої комісії. Інший визначений\nрішенням комісії член дільничної виборчої комісії перераховує\nотримані виборчі бюлетені, перевіряючи відповідність номерів\nтериторіального виборчого округу та виборчої дільниці, зазначених\nна бюлетенях, виборчій дільниці, яка отримала виборчі бюлетені.\n12. При підрахунку виборчих бюлетенів визначений виборчою\nкомісією член комісії рахує виборчі бюлетені вголос. Інші члени\nкомісії спостерігають за підрахунком. При підрахунку виборчих\nбюлетенів забороняється поділ комісії на кілька груп, кожна з яких\nпідраховує частину бюлетенів.\n13. У разі виявлення невідповідності підрахованої кількості\nвиборчих бюлетенів та кількості, зазначеній у витягу з протоколу\nокружної виборчої комісії про передання виборчих бюлетенів,\nдільнична виборча комісія складає у двох примірниках акт про\nрозходження із зазначенням встановленої рішенням дільничної\nвиборчої комісії причини розходження. Цей акт складається за\nформою і в порядку, передбаченими частиною восьмою статті 35 цього\nЗакону. Один примірник акта передається до окружної виборчої\nкомісії, а другий зберігається у дільничній виборчій комісії. За\nнаявності зазначених розходжень кількістю виборчих бюлетенів,\nотриманих дільничною виборчою комісією, вважається кількість,\nвстановлена на засіданні дільничної виборчої комісії та\nзафіксована в акті про розходження і в протоколі засідання\nкомісії.\n14. Виборчі бюлетені зберігаються у приміщенні дільничної\nвиборчої комісії в сейфі (металевій шафі), який опечатується на\nтому ж засіданні комісії стрічкою з проставленням на ній підписів\nусіх присутніх на засіданні виборчої комісії та печатки виборчої\nкомісії і постійно (до початку підготовчого засідання комісії,\nпередбаченого частиною третьою статті 82 цього Закону) перебуває\nпід охороною працівника органів внутрішніх справ України.\n15. У разі прийняття Центральною виборчою комісією рішення\nпро внесення змін до виборчого бюлетеня із застосуванням\nспеціального штампа, зазначеного у частині восьмій статті 79 цього\nЗакону, дільнична виборча комісія не пізніш як напередодні дня\nвиборів на виконання цього рішення проводить своє засідання в\nпорядку, встановленому частинами шістнадцятою - дев'ятнадцятою\nцієї статті.\n16. На початку засідання усі присутні оглядають стрічку, якою\nбуло опечатано сейф (металеву шафу), в якому зберігаються виборчі\nбюлетені. Якщо стрічка не пошкоджена і має відповідні підписи і\nпечатку, відкривається сейф (металева шафа) з виборчими\nбюлетенями. Голова дільничної виборчої комісії на підставі витягу\nіз протоколу окружної виборчої комісії про передачу виборчих\nбюлетенів дільничній виборчій комісії або акта, зазначеного у\nчастині тринадцятій цієї статті, оголошує кількість виборчих\nбюлетенів, отриманих дільничною виборчою комісією.\n17. У разі виявлення пошкодження стрічки, якою було опечатано\nсейф (металеву шафу), або невідповідності підписів чи печатки на\nній голова дільничної виборчої комісії негайно повідомляє про це\nоргани внутрішніх справ України та окружну виборчу комісію. Після\nцього голова комісії невідкладно відкриває сейф (металеву шафу) та\nвиймає наявні у ньому виборчі бюлетені. Члени дільничної виборчої\nкомісії перевіряють виборчі бюлетені, зокрема щодо відповідності\nномерів округу та виборчої дільниці, наявності відбитка печатки\nцієї дільничної виборчої комісії, після чого перераховують виборчі\nбюлетені. Дільнична виборча комісія складає акт про виявлені\nознаки відкриття сейфу (металевої шафи) та (у разі виявлення) про\nневідповідність кількості виборчих бюлетенів. Зазначений акт\nскладається за формою і в порядку, передбаченими частиною восьмою\nстатті 35 цього Закону. Кількість виявлених у сейфі (металевій\nшафі) виборчих бюлетенів фіксується також у протоколі засідання\nвиборчої комісії. У такому випадку встановлена кількість\nвважається кількістю виборчих бюлетенів, отриманих дільничною\nвиборчою комісією.\n18. Після виконання дій, передбачених частинами шістнадцятою\nабо сімнадцятою цієї статті, дільнична виборча комісія вносить\nзміни до бюлетеня. Визначений рішенням комісії член цієї комісії\nпроставляє відбиток штампу, передбаченого частиною восьмою\nстатті 79, у виборчому бюлетені на квадраті біля назви партії\n(блоку), реєстрацію кандидатів від якої скасовано. Штамп ставиться\nгоризонтально і не може заходити на текст бюлетеня з назвою іншої\nпартії (блоку). Після цього виборчі бюлетені перераховуються,\nскладаються у сейф (металеву шафу), де вони зберігаються у\nпорядку, передбаченому частиною чотирнадцятою цієї статті. У разі\nрозходження кількості виборчих бюлетенів, підрахованих після\nвнесення змін, з кількістю бюлетенів, отриманих дільничною\nвиборчою комісією, комісія на тому ж засіданні складає акт за\nформою і в порядку, зазначеними у частині тринадцятій цієї статті.\nКількість виборчих бюлетенів, зазначена у вказаному акті,\nфіксується також у протоколі засідання комісії і вважається\nкількістю виборчих бюлетенів, отриманих дільничною виборчою\nкомісією.\n19. У разі, якщо до виборчих бюлетенів внесено зміни без\nрішення Центральної виборчої комісії або невідповідно до такого\nрішення, дільнична виборча комісія на своєму засіданні складає про\nце у двох примірниках акт за формою і в порядку, передбаченими\nчастиною восьмою статті 35 цього Закону. В акті повинно бути\nзазначено кількість отриманих виборчих бюлетенів, кількість\nзіпсованих виборчих бюлетенів та прізвища осіб, з вини яких це\nсталося. Один примірник цього акта невідкладно передається до\nокружної виборчої комісії, другий примірник зберігається у\nкомісії. Відомості зазначеного акта враховуються дільничною\nвиборчою комісією при складанні протоколу про підрахунок голосів\nна виборчій дільниці. На підставі цього акта та звернення окружної\nвиборчої комісії Центральною виборчою комісією приймається рішення\nпро передрук відповідної кількості бюлетенів. Зіпсовані бюлетені\nпогашаються та упаковуються в порядку, передбаченому частиною\nдесятою статті 86 цього Закону. На пакеті зазначається: \"Зіпсовані\nвиборчі бюлетені\". Запаковані зіпсовані бюлетені зберігаються у\nдільничній виборчій комісії до дня виборів і передаються до\nокружної виборчої комісії разом з іншою виборчою документацією у\nпорядку, передбаченому статтею 91 цього Закону."
    },
    {
      "provision_ref": "art81",
      "section": "81",
      "title": "Стаття 81. Приміщення для голосування",
      "content": "1. Голосування проводиться в спеціально відведених та\nоблаштованих приміщеннях, в яких обладнуються кабіни для таємного\nголосування та визначаються місця видачі виборчих бюлетенів і\nвстановлення виборчих скриньок. На одній виборчій дільниці\nоблаштовується одне приміщення для голосування. Контроль за\nоблаштуванням приміщення для голосування покладається на дільничну\nвиборчу комісію.\n2. Виконавчі органи сільських, селищних, міських (у містах,\nде немає районних у місті рад), районних у містах рад або органи\n(посадові особи), які відповідно до закону здійснюють їх\nповноваження, забезпечують виборчі дільниці необхідними\nприміщеннями для голосування, придатними для облаштування\nвідповідно до вимог цього Закону та нормативів, встановлених\nЦентральною виборчою комісією, надають технічну допомогу в\nоблаштуванні.\n3. Приміщення для голосування для малої виборчої дільниці\nповинно мати площу, не меншу 50 кв. м, середньої - не менше\n75 кв. м, великої - не менше 90 кв. м. У разі відсутності в межах\nвиборчої дільниці приміщення з відповідною площею за дозволом\nокружної виборчої комісії приміщення для голосування на виборчій\nдільниці може мати меншу площу, але не менш як п'ятдесят відсотків\nвід розміру площі, встановленого цим Законом.\n4. Приміщення для голосування повинно бути обладнане\nдостатньою кількістю кабін для таємного голосування. Для малих\nвиборчих дільниць кількість таких кабін повинна бути не менше\nдвох, для середніх - не менше чотирьох, для великих - не менше\nшести. Розміщення обладнання у приміщенні для голосування\nпланується таким чином, щоб місця видачі виборчих бюлетенів, вхід\nі вихід з кабін для таємного голосування, виборчі скриньки\nзнаходилися у полі зору членів дільничної виборчої комісії та\nосіб, які відповідно до цього Закону мають право бути присутніми в\nприміщенні для голосування.\n5. Приміщення для голосування на спеціальній виборчій\nдільниці повинно мати відкритий доступ для членів виборчої\nкомісії, кандидатів у депутати, уповноважених осіб партій\n(блоків), офіційних спостерігачів та представників засобів масової\nінформації. Керівники закладів, установ, командири військових\nчастин (формувань), де утворені такі дільниці, зобов'язані\nзабезпечити безперешкодний доступ членів виборчих комісій,\nвиборців, включених до списку цієї виборчої дільниці, кандидатів у\nдепутати, уповноважених осіб партій (блоків), офіційних\nспостерігачів та представників засобів масової інформації до\nприміщення для голосування.\n6. Кожна виборча дільниця забезпечується необхідною кількістю\nвиборчих скриньок - стаціонарних (великих) та переносних (малих).\nВиборчі скриньки виготовляються з прозорого матеріалу за\nрозмірами, встановленими Центральною виборчою комісією. Кожній\nвиборчій скриньці присвоюється власний номер, який проставляється\nна цій скриньці. Мала виборча дільниця повинна мати не менше двох\nстаціонарних виборчих скриньок, середня - не менше трьох\nстаціонарних виборчих скриньок, велика - не менше чотирьох\nстаціонарних виборчих скриньок. Кожна виборча дільниця повинна\nмати не менше двох переносних виборчих скриньок. Стаціонарні\nвиборчі скриньки встановлюються у приміщенні для голосування так,\nщоб виборці при підході до них мали можливість проходити через\nкабіни (кімнати) для таємного голосування. Порядок виготовлення,\nобліку, використання та зберігання виборчих скриньок визначається\nЦентральною виборчою комісією.\n7. У приміщенні для голосування або безпосередньо перед ним\nдільнична виборча комісія в обов'язковому порядку розміщує\nплакати, що роз'яснюють порядок голосування та відповідальність за\nпорушення законодавства про вибори депутатів, виборчі списки\nкандидатів у депутати від кожної партії (блоку) та інформаційні\nплакати партій (блоків), які розміщуються в порядку розташування\nпартій (блоків) у виборчому бюлетені."
    },
    {
      "provision_ref": "art82",
      "section": "82",
      "title": "Стаття 82. Підготовка до голосування",
      "content": "1. Про час і місце голосування дільнична виборча комісія\nзвичайної або закордонної виборчої дільниці двічі сповіщає\nвиборців, включених до списку виборців на цій дільниці, іменними\nзапрошеннями, надісланими відповідно до частини другої статті 43\nцього Закону.\n2. Дільнична виборча комісія в останній день перед днем\nвиборів на своєму засіданні розподіляє обов'язки членів дільничної\nвиборчої комісії на день голосування (за винятком голови та\nсекретаря комісії) щодо:\n1) встановлення особи виборця та його наявності у списку\nвиборців;\n2) видачі виборцю виборчого бюлетеня;\n3) контролю за проходженням виборців у кабіни для таємного\nголосування;\n4) контролю за виборчими скриньками;\n5) організації голосування виборців за місцем перебування;\n6) контролю входу та виходу із приміщення для голосування.\n3. Дільнична виборча комісія у день виборів не раніш як за\nсорок п'ять хвилин до початку голосування проводить підготовче\nзасідання. На початку засідання усі присутні оглядають стрічку,\nякою було опечатано сейф (металеву шафу), де зберігаються виборчі\nбюлетені.\n4. Голова дільничної виборчої комісії надає для огляду членам\nдільничної виборчої комісії, присутнім кандидатам у депутати,\nуповноваженим особам партій (блоків), офіційним спостерігачам,\nпредставникам засобів масової інформації почергово всі наявні на\nвиборчій дільниці виборчі скриньки, оголошуючи номер кожної\nскриньки. Після огляду кожної виборчої скриньки вона пломбується\nабо, у разі неможливості, опечатується печаткою дільничної\nвиборчої комісії, після чого до неї опускається контрольний лист,\nу якому зазначаються номер територіального округу, номер виборчої\nдільниці, номер виборчої скриньки, час вкидання контрольного листа\nдо виборчої скриньки, підписи присутніх членів дільничної виборчої\nкомісії та, за бажанням, кандидатів у депутати, уповноважених осіб\nпартій (блоків), офіційних спостерігачів. Підписи скріплюються\nпечаткою виборчої комісії. Після вкидання контрольного листа до\nвиборчої скриньки голова виборчої комісії надає для огляду\nнаступну виборчу скриньку і проводить з нею ту саму процедуру.\nПісля пломбування або опечатування останньої виборчої скриньки і\nвкидання до неї контрольного листа та встановлення стаціонарних\n(великих) виборчих скриньок на відведені для них місця приміщення\nдля голосування вважається готовим до проведення голосування.\nПереносні (малі) виборчі скриньки розміщуються у приміщенні для\nголосування отворами для виборчих бюлетенів униз у полі зору\nчленів виборчої комісії та інших осіб, присутніх у приміщенні для\nголосування під час голосування відповідно до вимог цього Закону.\n5. Якщо при огляді стрічки, якою було опечатано сейф\n(металеву шафу), де зберігаються виборчі бюлетені, виявлено її\nпошкодження або невідповідність підписів чи печатки на ній\nпідписам і печатці, зазначеним у частині чотирнадцятій статті 80\nцього Закону, дільнична виборча комісія виконує дії у порядку,\nпередбаченому частиною сімнадцятою статті 80 цього Закону.\n6. Після огляду сейфу (металевої шафи) та виконання (у разі\nпотреби) дій, зазначених у частині сімнадцятій статті 80 цього\nЗакону, голова дільничної виборчої комісії на підставі акта про\nпогашення бланків відкріпних посвідчень, зазначеного у частині\nтринадцятій статті 42 цього Закону, оголошує:\n1) кількість отриманих дільничною виборчою комісією бланків\nвідкріпних посвідчень;\n2) кількість виборців, які отримали відкріпні посвідчення;\n3) кількість погашених відкріпних посвідчень.\n7. Відомості, передбачені частиною шостою цієї статті,\nсекретар виборчої комісії вносить до протоколу дільничної виборчої\nкомісії про підрахунок голосів виборців на виборчій дільниці.\n8. Голова дільничної виборчої комісії відкриває сейф\n(металеву шафу) з виборчими бюлетенями і на підставі витягу із\nпротоколу окружної виборчої комісії про передачу виборчих\nбюлетенів дільничній виборчій комісії або акта, зазначеного\nвідповідно у частині тринадцятій, сімнадцятій або вісімнадцятій\nстатті 80 цього Закону, оголошує кількість виборчих бюлетенів,\nотриманих дільничною виборчою комісією. Ця кількість вноситься\nсекретарем виборчої комісії до протоколу дільничної виборчої\nкомісії про підрахунок голосів виборців на виборчій дільниці, а\nтакож фіксується у протоколі засідання комісії.\n9. Голова дільничної виборчої комісії передає необхідну\nкількість виборчих бюлетенів членам дільничної виборчої комісії,\nякі будуть видавати виборчі бюлетені виборцям у приміщенні для\nголосування та організовуватимуть голосування за місцем\nперебування виборців. Передання виборчих бюлетенів фіксується\nвідомістю за формою, встановленою Центральною виборчою комісією.\nЗазначені члени комісії засвідчують отримання виборчих бюлетенів,\nпроставляючи підпис у відомості, та забезпечують їх збереження і\nдотримання встановленого цим Законом порядку їх видачі виборцям.\nЖодного виборчого бюлетеня у сейфі не може залишатися.\n10. Голова дільничної виборчої комісії передає членам\nдільничної виборчої комісії, уповноваженим працювати зі списком\nвиборців у день голосування, аркуші списку виборців. Відповідні\nчлени комісії забезпечують їх збереження і дотримання\nвстановленого цим Законом порядку їх використання.\n11. Перед початком голосування дільнична виборча комісія\nінформує окружну виборчу комісію про:\n1) кількість виборців, внесених до списку виборців на\nвиборчій дільниці, на момент початку голосування;\n2) кількість виборців у витягу зі списку виборців для\nголосування за місцем перебування;\n3) кількість виборців, внесених до списку виборців на\nпідставі відкріпних посвідчень (для виборчих дільниць, визначених\nдля проведення голосування за відкріпними посвідченнями).\n12. Кількість виборців, передбачена пунктом 3 частини\nодинадцятої цієї статті, оголошується і заноситься секретарем\nвиборчої комісії до протоколу про підрахунок голосів виборців на\nвиборчій дільниці.\n13. Окружна виборча комісія передає зазначені відомості по\nтериторіальному виборчому округу до Центральної виборчої комісії\nчерез автоматизовану інформаційно-аналітичну систему та телеграфом\n(телетайпом) не пізніше десятої години дня голосування. Центральна\nвиборча комісія невідкладно після отримання зазначених відомостей\nоприлюднює їх на своєму офіційному веб-сайті, а також публікує їх\nу друкованих засобах масової інформації наступного дня після їх\nотримання."
    },
    {
      "provision_ref": "art83",
      "section": "83",
      "title": "Стаття 83. Організація і порядок голосування",
      "content": "1. Голосування проводиться в день виборів з восьмої до\nдвадцятої години без перерви. На закордонних виборчих дільницях\nголосування проводиться за місцевим часом країни, де утворені ці\nдільниці.\n2. Організація проведення голосування та підтримання у\nприміщенні для голосування належного порядку, забезпечення\nтаємності волевиявлення виборців під час голосування покладаються\nна дільничну виборчу комісію. У разі вчинення правопорушень, за\nякі законом встановлена відповідальність, голова або заступник\nголови дільничної виборчої комісії мають право запросити у\nприміщення для голосування працівника органів внутрішніх справ,\nякий повинен вивести порушника із приміщення для голосування і\nпісля цього вжити до нього передбачених законом заходів, після\nчого працівник органів внутрішніх справ залишає приміщення для\nголосування. Перебування працівників органів внутрішніх справ у\nприміщенні для голосування в інших випадках забороняється.\n3. При проведенні голосування на виборчій дільниці два члени\nдільничної виборчої комісії надають виборцю можливість\nпроголосувати: один член дільничної виборчої комісії за умови\nпред'явлення виборцем одного з документів, зазначених відповідно у\nчастинах четвертій, п'ятій чи шостій статті 2 цього Закону, та\nнаявності виборця у списку виборців на відповідній виборчій\nдільниці надає виборцю список для підпису; другий член дільничної\nвиборчої комісії вписує своє прізвище і розписується у визначеному\nмісці на виборчому бюлетені і контрольному талоні виборчого\nбюлетеня, проставляє на контрольному талоні у позначеному місці\nномер, за яким виборця внесено до списку виборців на дільниці.\nВиборець розписується за отримання виборчого бюлетеня у списку\nвиборців та на визначеному місці на контрольному талоні виборчого\nбюлетеня. Після цього член виборчої комісії відокремлює від\nвиборчого бюлетеня контрольний талон та видає виборцю виборчий\nбюлетень для голосування. Контрольний талон виборчого бюлетеня\nзберігається у члена комісії, який видав виборчий бюлетень. При\nцьому робити на виборчих бюлетенях будь-які інші позначки\nзабороняється.\n4. Виборець може перебувати у приміщенні для голосування лише\nпротягом часу, необхідного для голосування.\n5. Виборчі бюлетені заповнюються виборцем особисто в кабіні\nдля таємного голосування. Під час заповнення виборчих бюлетенів\nзабороняється присутність у кабіні для таємного голосування інших\nосіб. Виборець, який внаслідок фізичних вад не може самостійно\nзаповнити виборчий бюлетень, має право з відома голови або іншого\nчлена дільничної виборчої комісії скористатися допомогою іншого\nвиборця, крім члена виборчої комісії, кандидата у депутати,\nуповноваженої особи партії (блоку), офіційного спостерігача.\n6. Для забезпечення голосування виборців з вадами зору\nЦентральна виборча комісія виготовляє трафарети для бюлетенів\nрельєфно-крапковим шрифтом (за методом Брайля) з розрахунку по два\nтрафарети на звичайну виборчу дільницю. Для спеціальних виборчих\nдільниць такі трафарети можуть виготовлятися за поданням окружної\nвиборчої комісії.\n7. Виборець не має права передавати свій виборчий бюлетень\nіншим особам. Отримання виборчого бюлетеня від інших осіб (крім\nуповноваженого члена виборчої комісії, який видає бюлетені),\nзаохочення або змушування виборців до передачі виборчого бюлетеня\nіншим особам шляхом підкупу, погроз або іншим способом\nзабороняється.\n8. У виборчому бюлетені виборець робить одну позначку \"плюс\"\n(\"+\") або іншу, що засвідчує його волевиявлення, у квадраті проти\nназви партії (блоку), за кандидатів у депутати від якої (якого)\nвін голосує. Виборець може голосувати за кандидатів у депутати\nлише від однієї партії (блоку) або не підтримати кандидатів у\nдепутати від жодної партії (блоку). У разі непідтримання\nкандидатів у депутати від жодної партії (блоку) виборець робить\nпозначку \"плюс\" (\"+\") або іншу, що засвідчує його волевиявлення, у\nквадраті проти слів \"Не підтримую кандидатів від жодної політичної\nпартії, виборчого блоку політичних партій\".\n9. Виборець особисто опускає заповнений виборчий бюлетень до\nвиборчої скриньки. Виборець, який через фізичні вади не може\nсамостійно опустити виборчий бюлетень до виборчої скриньки, має\nправо з відома голови або іншого члена дільничної виборчої комісії\nдоручити зробити це у своїй присутності іншій особі, крім члена\nвиборчої комісії, кандидата у депутати, уповноваженої особи партії\n(блоку), офіційного спостерігача.\n10. У разі пошкодження виборчої скриньки під час голосування\nвона опечатується головою і не менш як трьома членами виборчої\nкомісії, які є представниками різних партій (блоків), у спосіб, що\nунеможливлює подальше опускання чи виймання виборчих бюлетенів. Ця\nвиборча скринька зберігається в приміщенні для голосування в полі\nзору членів виборчої комісії та інших осіб, присутніх на виборчій\nдільниці під час голосування відповідно до вимог цього Закону, і\nне використовується до закінчення голосування.\n11. У разі якщо виборець, заповнюючи виборчий бюлетень,\nприпустився помилки, він має право невідкладно звернутися з\nписьмовою заявою до члена виборчої комісії, який видав йому\nвиборчий бюлетень, з проханням видати йому інший виборчий\nбюлетень. Член виборчої комісії видає виборцю інший виборчий\nбюлетень у порядку, встановленому частиною третьою цієї статті,\nтільки в обмін на зіпсований виборчий бюлетень, про що\nуповноважений член дільничної виборчої комісії робить відповідну\nпозначку в списку виборців напроти прізвища виборця, яку засвідчує\nсвоїм підписом. Зіпсований виборчий бюлетень негайно погашається\nчленом комісії, котрий його видав, як невикористаний, про що\nскладається акт. Цей акт підписується двома членами дільничної\nвиборчої комісії, що оформляли видачу бюлетеня, та виборцем, який\nзіпсував виборчий бюлетень, і долучається до списку виборців.\nПогашений виборчий бюлетень зберігається до підрахунку голосів у\nчлена комісії, який видав бюлетень. При підрахунку голосів цей\nбюлетень враховується як невикористаний і запаковується разом із\nконтрольним талоном у пакет з невикористаними виборчими\nбюлетенями. Повторна видача бюлетеня замість зіпсованого не\nдопускається.\n12. О двадцятій годині голова дільничної виборчої комісії\nоголошує про закінчення голосування, після чого мають право\nпроголосувати лише виборці, які знаходяться в приміщенні для\nголосування. Продовження голосування після часу, встановленого цим\nЗаконом, не допускається. Після виходу з приміщення для\nголосування останнього виборця приміщення зачиняється і в ньому\nзалишаються тільки члени виборчої комісії та особи, які згідно з\nцим Законом мають право бути присутніми на засіданні виборчої\nкомісії.\n13. Невідкладно після закінчення голосування дільнична\nвиборча комісія передає до окружної виборчої комісії попередні\nвідомості про:\n1) кількість виборців, внесених до списку виборців на\nвиборчій дільниці, на момент закінчення голосування;\n2) кількість виборців, які отримали виборчі бюлетені на\nвиборчій дільниці, на момент закінчення голосування;\n3) кількість виборців, які отримали виборчі бюлетені за\nмісцем перебування;\n4) кількість виборців, які отримали виборчі бюлетені на\nпідставі відкріпних посвідчень (для виборчих дільниць, визначених\nдля проведення голосування за відкріпними посвідченнями).\n14. На виборчій дільниці, утвореній на судні, що перебуває в\nдень виборів у плаванні під Державним Прапором України, на\nполярній станції України, дільнична виборча комісія може оголосити\nголосування закінченим раніше часу, визначеного частиною першою\nстатті 83 цього Закону, якщо в голосуванні взяли участь усі\nвиборці, включені до списку виборців на цій виборчій дільниці.\nПовідомлення, передбачене частиною тринадцятою цієї статті,\nнадсилається до відповідної окружної виборчої комісії технічними\nзасобами зв'язку. Підрахунок голосів на такій дільниці проводиться\nу порядку, встановленому цим Законом, відразу після оголошення про\nзакінчення голосування та передачі повідомлення, передбаченого\nчастиною тринадцятою цієї статті.\n15. Дільнична виборча комісія закордонної виборчої дільниці\nневідкладно після закінчення голосування надсилає технічними\nзасобами зв'язку до Центральної виборчої комісії попередні\nвідомості, передбачені пунктами 1, 2 та 4 частини тринадцятої цієї\nстатті.\nСтаття 84. Порядок організації голосування виборців за місцем\nперебування\n1. Виборцю, який внесений до списку виборців на виборчій\nдільниці, але за віком, у зв'язку з інвалідністю чи за станом\nздоров'я не здатний пересуватися самостійно, дільнична виборча\nкомісія надає можливість голосувати за місцем перебування цього\nвиборця.\n2. Для організації голосування виборців, не здатних\nпересуватися самостійно, за їх місцем перебування дільнична\nвиборча комісія в останній день перед днем виборів на своєму\nзасіданні виготовляє витяг із списку виборців за формою,\nвстановленою Центральною виборчою комісією.\n3. До витягу із списку виборців включаються:\n1) без рішення комісії - виборці, постійно не здатні\nсамостійно пересуватись, щодо яких у списку виборців зазначена\nвідмітка, передбачена частиною п'ятою статті 41 цього Закону, якщо\nтакі виборці до 12 години останньої суботи перед днем виборів\nписьмово або особисто не повідомили відповідну дільничну виборчу\nкомісію про бажання проголосувати у приміщенні для голосування;\n2) за рішенням дільничної виборчої комісії - виборці, які\nтимчасово не здатні самостійно пересуватися, на підставі їх заяви\nта відповідного документа, що засвідчує їх фізичний стан.\n4. При включенні виборця до витягу із списку виборців для\nголосування за місцем перебування у списку виборців на виборчій\nдільниці у графі \"підпис виборця\" секретар дільничної виборчої\nкомісії робить запис \"голосує за місцем перебування\".\n5. Виборець, який тимчасово не здатний пересуватися\nсамостійно, подає поштою або через інших осіб власноручно написану\nзаяву з проханням забезпечити йому голосування за місцем його\nперебування із зазначенням місця перебування виборця разом з\nдоданим до неї документом, який засвідчує факт нездатності виборця\nпересуватися самостійно. Така заява повинна бути подана до\nдільничної виборчої комісії не пізніше 20 години останньої\nп'ятниці перед днем виборів.\n6. Заява, передбачена частиною п'ятою цієї статті, є\nзобов'язанням виборця забезпечити умови для дотримання вимог щодо\nпорядку голосування, передбачених цим Законом.\n7. Документом, передбаченим частиною п'ятою цієї статті, який\nзасвідчує факт тимчасової нездатності виборця пересуватися\nсамостійно, зокрема, може бути довідка медико-соціальної\nекспертної комісії, лікувального закладу або органу (установи)\nсоціального захисту населення. У разі необхідності копія\nдокумента, який засвідчує факт нездатності виборця пересуватися\nсамостійно, засвідчується в установленому законом порядку або\nголовою, заступником голови чи секретарем дільничної виборчої\nкомісії та скріплюється печаткою дільничної виборчої комісії.\n8. На спеціальних виборчих дільницях, утворених у\nстаціонарних лікувальних закладах, голосування за місцем\nперебування виборця проводиться на підставі власноручно написаної\nзаяви виборця з проханням забезпечити йому голосування за місцем\nйого перебування у зв'язку з необхідністю дотримання постільного\nрежиму, засвідченої головним лікарем, підпис якого засвідчується\nпечаткою закладу.\n9. Заява виборця про бажання голосувати за місцем його\nперебування з доданим до неї документом, передбаченим частиною\nсьомою цієї статті, або його копією реєструється дільничною\nвиборчою комісією в окремому журналі, де зазначаються день і час\nїї надходження, прізвище, ім'я, по батькові та адреса місця\nпроживання (місця перебування) виборця.\n10. Голосування виборців за місцем їх перебування\nорганізовують не менш як три члени дільничної виборчої комісії,\nвизначені рішенням виборчої комісії, зазначеним у частині другій\nстатті 82 цього Закону. Такі члени виборчої комісії повинні бути\nпредставниками різних партій (блоків).\n11. Голосування виборців за місцем перебування\nорганізовується з таким розрахунком, щоб члени дільничної виборчої\nкомісії, які організовують таке голосування, повернулись у\nприміщення для голосування не пізніш як за годину до закінчення\nголосування.\n12. Голова дільничної виборчої комісії оголошує про те, що\nчлени дільничної виборчої комісії відбувають для організації\nголосування виборців за місцем перебування. Голова дільничної\nвиборчої комісії видає визначеним членам виборчої комісії витяг із\nсписку виборців, складений відповідно до частини другої цієї\nстатті, та опломбовану або опечатану переносну виборчу скриньку, в\nяку при цьому опускає контрольний лист. У контрольному листі\nзазначаються номер виборчої скриньки, час виходу (година та\nхвилини) членів виборчої комісії для проведення голосування\nвиборців за місцем перебування, кількість отриманих ними виборчих\nбюлетенів, прізвища членів дільничної виборчої комісії, яким\nвидані виборчі бюлетені. Контрольний лист підписується присутніми\nчленами виборчої комісії та, за бажанням, кандидатами у депутати,\nуповноваженими особами партій (блоків), офіційними спостерігачами;\nїхні підписи скріплюються печаткою виборчої комісії.\n13. Під час проведення голосування виборців за місцем\nперебування мають право бути присутні кандидати у депутати,\nуповноважені особи партій (блоків), офіційні спостерігачі.\n14. Виборець чи члени його сім'ї не можуть відмовити у\nприсутності при проведенні голосування членів комісії, які\nпроводять голосування, а також офіційних спостерігачів, кандидатів\nу депутати, уповноважених осіб партій (блоків), які мають право\nбути присутніми при проведенні голосування. У разі відмови\nдопустити зазначених осіб у приміщення, де перебуває виборець,\nйому відмовляється у проведенні голосування за місцем його\nперебування.\n15. При організації голосування виборця за місцем перебування\nчлен дільничної виборчої комісії на підставі витягу із списку\nвиборців за умови надання виборцем одного з документів, зазначених\nу частині четвертій статті 2 цього Закону, видає виборцю один\nвиборчий бюлетень. При цьому член дільничної виборчої комісії\nвписує своє прізвище і розписується у визначених місцях на\nвиборчому бюлетені та контрольному талоні виборчого бюлетеня, а\nтакож проставляє на контрольному талоні виборчого бюлетеня номер\nвиборця у списку виборців. Виборець розписується у контрольному\nталоні виборчого бюлетеня та у витязі із списку виборців, заповнює\nвиборчий бюлетень у порядку, передбаченому частиною восьмою\nстатті 83 цього Закону, та опускає виборчий бюлетень до виборчої\nскриньки.\n16. У разі якщо виборець, включений до витягу із списку\nвиборців для голосування за місцем перебування, прибув у\nприміщення для голосування після того, як члени дільничної\nвиборчої комісії вийшли для організації голосування за місцем\nперебування, такому виборцю не може бути виданий бюлетень для\nголосування до повернення членів комісії, які організовують\nголосування за місцем перебування, та з'ясування питання, чи не\nпроголосував цей виборець за місцем перебування.\n17. Після проведення голосування виборців за місцем\nперебування член дільничної виборчої комісії, який видав виборцю\nвиборчий бюлетень, у списку виборців напроти прізвища виборця\nробить позначку \"голосував за місцем перебування\", зазначає своє\nпрізвище і розписується.\n18. Витяг із списку виборців, за яким організовувалося\nголосування виборців за місцем перебування, додається до списку\nвиборців і є його невід'ємною складовою частиною. До списку\nвиборців додаються письмові заяви виборців разом з документами, що\nзасвідчують їх нездатність пересуватися самостійно, чи їх копіями.\n19. Положення цієї статті не поширюються на закордонні\nвиборчі дільниці."
    },
    {
      "provision_ref": "art85",
      "section": "85",
      "title": "Стаття 85. Підсумкове засідання дільничної виборчої комісії",
      "content": "1. Підсумкове засідання дільничної виборчої комісії\nрозпочинається після закінчення голосування виборців на виборчій\nдільниці та передачі повідомлення, зазначеного у частині\nтринадцятій статті 82 цього Закону, і проводиться у тому ж\nприміщенні, де відбувалося голосування. Підсумкове засідання\nпроводиться без перерви і закінчується після складення та\nпідписання протоколу про підрахунок голосів виборців на виборчій\nдільниці.\n2. Якщо одночасно з виборами народних депутатів України\nпроводяться інші вибори чи референдум, підрахунок голосів на цих\nвиборах чи референдумі проводиться після закінчення складання\nпротоколу про підрахунок голосів виборців з виборів народних\nдепутатів України на виборчій дільниці та його підписання у\nвстановленому порядку на цьому ж засіданні дільничної виборчої\nкомісії. Пакети з протоколами та з іншою виборчою документацією,\nщо стосується виборів народних депутатів України, до закінчення\nзасідання дільничної виборчої комісії зберігаються у приміщенні,\nде відбувається засідання, у полі зору членів дільничної виборчої\nкомісії та осіб, які присутні на засіданні комісії. Пакети з\nвиборчою документацією транспортуються в порядку, встановленому\nстаттею 91 цього Закону, до окружної виборчої комісії відразу\nпісля підписання відповідних протоколів з усіх інших виборів чи\nреферендуму.\n3. На час проведення підсумкового засідання дільнична виборча\nкомісія доручає ведення протоколу засідання виборчої комісії\nвідповідно заступнику голови дільничної виборчої комісії або\nіншому члену дільничної виборчої комісії. Секретар дільничної\nвиборчої комісії на цьому засіданні вносить відомості до протоколу\nпро підрахунок голосів виборців.\n4. У разі якщо під час проведення голосування до дільничної\nвиборчої комісії надходили заяви, скарги стосовно порушень, що\nмали місце під час проведення голосування на виборчій дільниці,\nдільнична виборча комісія розглядає їх на початку засідання до\nпочатку підрахунку голосів виборців на дільниці.\n5. Підрахунок голосів виборців на виборчій дільниці\nздійснюється відкрито і прозоро виключно членами дільничної\nвиборчої комісії. Підрахунок голосів виборців на виборчій дільниці\nпроводиться у послідовності викладених положень статей 86-88 цього\nЗакону."
    },
    {
      "provision_ref": "art86",
      "section": "86",
      "title": "Стаття 86. Опрацювання списків виборців",
      "content": "1. Кожен член дільничної виборчої комісії, відповідальний за\nроботу зі списком виборців, підраховує та вносить на кожен\nотриманий ним аркуш списку виборців такі відомості по кожному\nаркушу окремо:\n1) кількість виборців, внесених у список виборців, на момент\nзакінчення голосування;\n2) кількість виборців, які отримали виборчі бюлетені у\nприміщенні для голосування (за підписами виборців у списку\nвиборців);\n3) кількість виборців, які отримали бюлетені за місцем\nперебування (за відміткою \"голосував за місцем перебування\").\n2. Після внесення відомостей, передбачених частиною першою\nцієї статті, член дільничної виборчої комісії підписує кожен аркуш\nсписку виборців, підсумовує відповідні дані зі всіх отриманих ним\nаркушів списку виборців і передає їх та сумарні відомості по цих\nаркушах голові виборчої комісії. Зазначені сумарні відомості\nфіксуються у відомості, зазначеній у частині дев'ятій статті 82\nцього Закону. Голова та секретар дільничної виборчої комісії\nпідсумовують зазначені відомості, оголошують їх та вносять на\nостанній сторінці списку виборців.\n3. Список виборців на закордонній виборчій дільниці після\nзакінчення голосування закривається шляхом закреслення\nнезаповнених граф списку виборців для внесення прізвищ виборців\nтаким чином, щоб унеможливити внесення до списку додаткових\nвиборців, підписується головою і секретарем дільничної виборчої\nкомісії та скріплюється печаткою дільничної виборчої комісії.\n4. Дільнична виборча комісія на підставі списку виборців\nвстановлює кількість виборців на виборчій дільниці. Ця кількість\nоголошується і заноситься секретарем виборчої комісії до протоколу\nпро підрахунок голосів виборців на виборчій дільниці.\n5. Дільнична виборча комісія на підставі порівняння списку\nвиборців та витягу із списку виборців встановлює кількість\nвиборців на виборчій дільниці, які були включені до витягу із\nсписку виборців для голосування за місцем перебування. Ця\nкількість оголошується і заноситься секретарем виборчої комісії до\nпротоколу про підрахунок голосів виборців на виборчій дільниці.\n6. Дільнична виборча комісія підраховує кількість виборців,\nякі отримали виборчі бюлетені у приміщенні для голосування, за\nпідписами виборців у списку виборців. Ця кількість оголошується і\nзаноситься секретарем виборчої комісії до протоколу про підрахунок\nголосів виборців на виборчій дільниці як кількість виборців, що\nотримали виборчі бюлетені у приміщенні для голосування.\n7. Дільнична виборча комісія підраховує кількість виборців,\nякі отримали виборчі бюлетені за місцем перебування, за підписами\nу витягу із списку виборців та відмітками \"голосував за місцем\nперебування\" у списку виборців. Ця кількість оголошується і\nзаноситься секретарем виборчої комісії до протоколу про підрахунок\nголосів виборців на виборчій дільниці як кількість виборців, що\nотримали виборчі бюлетені за місцем перебування.\n8. Дільнична виборча комісія виборчої дільниці, на якій\nпроводилося голосування виборців за відкріпними посвідченнями,\nпідраховує кількість виборців, які отримали виборчі бюлетені на\nпідставі відкріпних посвідчень, за підписами виборців у списку\nвиборців для голосування за відкріпними посвідченнями. Ця\nкількість оголошується і заноситься секретарем виборчої комісії до\nпротоколу про підрахунок голосів виборців на виборчій дільниці як\nкількість виборців, що отримали виборчі бюлетені для голосування\nза відкріпними посвідченнями.\n9. Список виборців, доданий до нього витяг із списку\nвиборців, виготовлений згідно з частиною другою статті 84 цього\nЗакону, заяви виборців разом з копіями відповідних документів, на\nпідставі яких складався витяг із списку виборців, список виборців\nдля голосування за відкріпними посвідченнями, відкріпні\nпосвідчення, на підставі яких виборці включалися у день виборів до\nсписку виборців на закордонних виборчих дільницях відповідно до\nчастини дев'ятої статті 47 цього Закону, запаковуються у порядку,\nвстановленому частиною десятою цієї статті. На пакеті робиться\nнапис \"Список виборців\".\n10. Дільнична виборча комісія запаковує опрацьовані виборчі\nдокументи у паперові пакети. Пакет з виборчими документами\nзаклеюється, на пакеті зазначається напис, який вказує на вид\nзапакованих документів, а також зазначаються номер територіального\nвиборчого округу або позначення закордонного виборчого округу,\nномер виборчої дільниці, дата і час пакування, ставляться підписи\nусіх присутніх членів дільничної виборчої комісії та печатка\nдільничної виборчої комісії.\nСтаття 87. Опрацювання невикористаних виборчих бюлетенів та\nконтрольних талонів\n1. Членам дільничної виборчої комісії, крім голови комісії,\nзаступника голови чи іншого члена дільничної виборчої комісії,\nякий веде протокол засідання комісії, та секретаря дільничної\nвиборчої комісії, який вносить відомості до протоколу про\nпідрахунок голосів на виборчій дільниці, з моменту початку їх\nроботи з виборчими бюлетенями при підрахунку голосів забороняється\nкористуватися ручками чи будь-якими іншими пишучими засобами.\n2. Члени дільничної виборчої комісії, які отримали виборчі\nбюлетені відповідно до частини дев'ятої статті 82 цього Закону,\nпочергово публічно перераховують невикористані виборчі бюлетені,\nякі залишилися у них.\n3. Сума кількості виборчих бюлетенів, виданих зазначеним\nчленом комісії виборцям (за кількістю підписів виборців у\nвідповідних аркушах списку виборців, зазначеною у пункті 2 частини\nпершої статті 86 цього Закону), та кількості виборчих бюлетенів,\nякі залишилися невикористаними у члена дільничної виборчої\nкомісії, повинна дорівнювати кількості виборчих бюлетенів,\nотриманих цим членом комісії відповідно до відомості видачі\nвиборчих бюлетенів, зазначеної у частині дев'ятій статті 82 цього\nЗакону. У разі відповідності цих кількостей член дільничної\nвиборчої комісії передає підраховані невикористані бюлетені голові\nдільничної виборчої комісії. Голова виборчої комісії зазначає\nкількість невикористаних виборчих бюлетенів, які повернуті членом\nкомісії, у відомості видачі бюлетенів.\n4. У разі невідповідності кількостей, зазначених у частині\nтретій цієї статті, дільнична виборча комісія складає в порядку,\nпередбаченому частиною восьмою статті 35 цього Закону, акт із\nзазначенням ймовірної причини такої невідповідності.\n5. Голова дільничної виборчої комісії підсумовує кількість\nневикористаних виборчих бюлетенів та оголошує її. Оголошена\nкількість невикористаних бюлетенів заноситься секретарем\nдільничної виборчої комісії до протоколу про підрахунок голосів\nвиборців на виборчій дільниці.\n6. За необхідності або на вимогу членів комісії невикористані\nвиборчі бюлетені можуть бути повторно перераховані. Підрахунок\nбюлетенів проводиться у порядку, встановленому частиною\nдванадцятою статті 80 цього Закону.\n7. Невикористані виборчі бюлетені погашаються шляхом\nвідокремлення правого нижнього кута виборчого бюлетеня. Погашені\nневикористані виборчі бюлетені разом з виборчими бюлетенями,\nзазначеними у частині одинадцятій статті 83 цього Закону,\nзапаковуються у порядку, встановленому частиною десятою статті 86\nцього Закону. На пакеті робиться напис \"Невикористані виборчі\nбюлетені\".\n8. Члени дільничної виборчої комісії, які видавали виборчі\nбюлетені виборцям, почергово публічно перераховують наявні у них\nконтрольні талони виданих виборчих бюлетенів. Член дільничної\nвиборчої комісії передає підраховані контрольні талони виданих\nвиборчих бюлетенів голові дільничної виборчої комісії. Голова\nдільничної виборчої комісії зазначає встановлену кожним членом\nкомісії кількість контрольних талонів виданих виборчих бюлетенів у\nвідомості видачі виборчих бюлетенів.\n9. Голова комісії підсумовує загальну кількість контрольних\nталонів виданих виборчих бюлетенів та оголошує її.\n10. Дільнична виборча комісія перевіряє, чи дорівнює загальна\nкількість контрольних талонів виданих виборчих бюлетенів,\nзазначена у частині дев'ятій цієї статті, сумі кількостей,\nзазначених у частинах шостій та сьомій (для виборчих дільниць, де\nпроводилося голосування за відкріпними посвідченнями, - також у\nчастині восьмій) статті 86 цього Закону.\n11. За необхідності або на вимогу членів дільничної виборчої\nкомісії контрольні талони виданих виборчих бюлетенів можуть бути\nповторно перераховані. Підрахунок контрольних талонів виданих\nвиборчих бюлетенів проводиться у порядку, встановленому частиною\nдванадцятою статті 80 цього Закону.\n12. У разі співпадання кількостей, зазначених у частині\nдесятій цієї статті, голова дільничної виборчої комісії оголошує\nїї як кількість виборців, що отримали виборчі бюлетені на виборчій\nдільниці. Секретар дільничної виборчої комісії заносить цю\nкількість до протоколу про підрахунок голосів на виборчій\nдільниці.\n13. У разі невідповідності кількостей, зазначених у частині\nдесятій цієї статті, дільнична виборча комісія складає про це акт\nу порядку, передбаченому частиною восьмою статті 35 цього Закону.\nПісля цього виборча комісія приймає рішення щодо встановлення\nкількості виборців, які отримали виборчі бюлетені. Ця кількість\nоголошується і заноситься до протоколу про підрахунок голосів\nвиборців на виборчій дільниці.\n14. Контрольні талони виданих виборчих бюлетенів\nзапаковуються у порядку, встановленому частиною десятою статті 86\nцього Закону. На пакеті робиться напис \"Контрольні талони\".\n15. Дільнична виборча комісія перевіряє, чи дорівнює\nкількість виборчих бюлетенів, отриманих дільничною виборчою\nкомісією, сумі кількості невикористаних виборчих бюлетенів і\nкількості виборців, які отримали виборчі бюлетені. У разі\nневідповідності цих даних дільнична виборча комісія складає про це\nакт у порядку, передбаченому частиною восьмою статті 35 цього\nЗакону, із зазначенням встановленої її рішенням причини такої\nрозбіжності.\nСтаття 88. Порядок відкриття скриньок та підрахунку\nбюлетенів\n1. Після закінчення виконання дій, передбачених статтею 87\nцього Закону, дільнична виборча комісія перевіряє цілісність пломб\nабо печаток на виборчих скриньках.\n2. У разі виявлення на виборчих скриньках пошкоджень пломб\nабо печаток чи інших пошкоджень, які порушують цілісність виборчої\nскриньки, дільнична виборча комісія складає про це акт за формою\nта в порядку, передбаченими частиною восьмою статті 35 цього\nЗакону, із зазначенням характеру виявлених пошкоджень.\n3. Виборчі скриньки відкриваються дільничною виборчою\nкомісією почергово. Першими відкриваються переносні виборчі\nскриньки, що використовувалися при голосуванні виборців за місцем\nперебування, а останніми відкриваються, у разі їх наявності,\nвиборчі скриньки з пошкодженими печатками або пломбами, а також\nіншими пошкодженнями, виявленими під час голосування.\n4. При відкритті непошкодженої виборчої скриньки її вміст\nвисипається на стіл, за яким розміщуються члени дільничної\nвиборчої комісії. При цьому перевіряється наявність у виборчій\nскриньці контрольного листа (у переносній виборчій скриньці -\nконтрольних листів).\n5. Виборчі бюлетені з пошкодженої виборчої скриньки\nвиймаються по одному без їх перемішування. Дільнична виборча\nкомісія підраховує кількість виборчих бюлетенів, що знаходяться у\nцій виборчій скриньці. При цьому перевіряється наявність у цій\nвиборчій скриньці контрольного листа, який повинен бути вийнятий\nостаннім.\n6. Загальна кількість виборчих бюлетенів у кожній виборчій\nскриньці підраховується окремо. Встановлення результатів\nголосування по кожній скриньці окремо не проводиться. Підрахунок\nвиборчих бюлетенів проводиться у порядку, встановленому частиною\nдванадцятою статті 80 цього Закону.\n7. Усі виявлені у виборчих скриньках предмети, що не є\nвиборчими бюлетенями встановленої форми, складаються окремо і не\nпідраховуються. До предметів відносять і контрольні листи. У разі\nвиникнення сумнівів, чи є предмет виборчим бюлетенем, дільнична\nвиборча комісія вирішує це питання шляхом голосування. При цьому\nкожен член виборчої комісії має право особисто оглянути предмет.\nНа час його огляду підрахунок виборчих бюлетенів припиняється.\nПредмети, що не є виборчими бюлетенями, запаковуються у порядку,\nзазначеному у частині десятій статті 86 цього Закону. На пакеті\nробиться напис \"Предмети\".\n8. Якщо при відкритті переносної виборчої скриньки у ній\nвиявиться більше виборчих бюлетенів, ніж зазначено в контрольному\nлисті у цій виборчій скриньці, дільнична виборча комісія складає\nакт про таку невідповідність за формою та в порядку, передбаченими\nчастиною восьмою статті 35 цього Закону, в якому зазначає\nкількість виборчих бюлетенів, що знаходяться у цій виборчій\nскриньці, та прізвища членів дільничної виборчої комісії, чиї\nпідписи стоять на вказаних виборчих бюлетенях.\n9. При складанні акта, зазначеного у частині восьмій цієї\nстатті, комісія перевіряє, чи виборчі бюлетені, виявлені у\nпереносній скриньці, мають номери відповідного територіального\nвиборчого округу та відповідної виборчої дільниці, відбиток\nпечатки відповідної дільничної виборчої комісії, зазначені\nпрізвища та проставлені підписи членів відповідної дільничної\nвиборчої комісії, які проводили голосування виборців за місцем\nперебування. Бюлетені з неналежними ознаками не підлягають\nврахуванню при встановленні під час підрахунку голосів загальної\nкількості виборців, які взяли участь у голосуванні, та при\nпідрахунку голосів виборців. Якщо після їх відокремлення від\nвиборчих бюлетенів, що підлягають врахуванню, невідповідність,\nзазначена у частині восьмій цієї статті, усунута, виборчі бюлетені\nз належними ознаками підлягають врахуванню при встановленні\nзагальної кількості виборців, які взяли участь у голосуванні, та\nпідрахунку голосів виборців на виборчій дільниці. Якщо бюлетенів з\nненалежними ознаками не виявлено або їх відокремлення від виборчих\nбюлетенів, що підлягають врахуванню, не усуває невідповідність,\nзазначену у частині восьмій цієї статті, усі виборчі бюлетені з\nпереносної виборчої скриньки не підлягають врахуванню при\nвстановленні загальної кількості виборців, які взяли участь у\nголосуванні, та при підрахунку голосів виборців.\n10. У разі відсутності у виборчій скриньці контрольного листа\n(у переносній виборчій скриньці - контрольних листів) дільнична\nвиборча комісія складає за формою і в порядку, передбаченими\nчастиною восьмою статті 35 цього Закону, акт про відсутність у\nвиборчій скриньці контрольного листа (контрольних листів), в якому\nзазначає кількість виборчих бюлетенів, що знаходяться у цій\nвиборчій скриньці. Вказані виборчі бюлетені не підлягають\nврахуванню при встановленні загальної кількості виборців, які\nвзяли участь у голосуванні, та при підрахунку голосів виборців.\n11. У разі виникнення сумнівів у членів комісії щодо\nдостовірності контрольного листа та в інших сумнівних ситуаціях у\nвипадках, зазначених у частинах восьмій і десятій цієї статті,\nдільнична виборча комісія приймає шляхом голосування рішення щодо\nвизнання виборчих бюлетенів, що знаходяться у виборчій скриньці,\nтакими, що не підлягають урахуванню при встановленні загальної\nкількості виборців, які взяли участь у голосуванні, та при\nпідрахунку голосів виборців. Відповідне рішення та результати\nголосування фіксуються у протоколі засідання комісії.\n12. Кількість виборчих бюлетенів у кожній виборчій скриньці,\nза винятком предметів та виборчих бюлетенів, які не підлягають\nврахуванню, та номер відповідної виборчої скриньки оголошуються і\nзаносяться до протоколу про підрахунок голосів виборців на\nвиборчій дільниці. Після відкриття останньої скриньки загальна\nкількість бюлетенів у скриньках підсумовується. Встановлена у\nпідсумку підрахунку кількість виборчих бюлетенів є кількістю\nвиборців, які взяли участь у голосуванні. Ця кількість\nоголошується головою дільничної виборчої комісії і заноситься\nсекретарем дільничної виборчої комісії до протоколу дільничної\nвиборчої комісії про підрахунок голосів виборців на виборчій\nдільниці.\n13. Виявлені у виборчих скриньках виборчі бюлетені, на яких\nзазначені номери територіального виборчого округу та (або)\nвиборчої дільниці не відповідають номерам відповідної виборчої\nдільниці, відповідного територіального виборчого округу, а також\nвиборчі бюлетені, на яких відсутній відтиск печатки цієї\nдільничної виборчої комісії або наявний відтиск печатки іншої\nвиборчої комісії чи будь-якої іншої печатки, вважаються такими, що\nне підлягають врахуванню при встановленні загальної кількості\nвиборців, які взяли участь у голосуванні, та при підрахунку\nголосів виборців.\n14. Виборчі бюлетені, котрі, відповідно до частин дев'ятої,\nдесятої, одинадцятої та тринадцятої цієї статті, не підлягають\nврахуванню при встановленні загальної кількості виборців, які\nвзяли участь у голосуванні, та при підрахунку голосів виборців\nпідраховуються, заносяться до протоколу про підрахунок голосів\nвиборців і запаковуються у порядку, встановленому частиною десятою\nстатті 86 цього Закону. На пакеті робиться напис \"Виборчі\nбюлетені, що не підлягають врахуванню\".\n15. Виборчі бюлетені, які підлягають врахуванню,\nрозкладаються на місця, позначені окремими табличками, що містять\nз обох боків назви партій (блоків), зазначених у виборчому\nбюлетені, написи \"недійсні\", \"проти всіх\". При розкладанні\nвиборчих бюлетенів визначений дільничною виборчою комісією член\nдільничної виборчої комісії показує кожний виборчий бюлетень усім\nчленам виборчої комісії, виголошуючи результат волевиявлення\nвиборця. У разі виникнення сумнівів у членів виборчої комісії щодо\nзмісту виборчого бюлетеня виборча комісія вирішує це питання\nшляхом голосування. При цьому кожен член виборчої комісії має\nправо особисто оглянути виборчий бюлетень. На час огляду виборчого\nбюлетеня робота з іншими виборчими бюлетенями припиняється.\n16. Недійсним вважається виборчий бюлетень:\n1) на якому не зазначено прізвище та (або) відсутній підпис\nчлена дільничної виборчої комісії, який його видав, або наявний\nпідпис особи, яка не видавала виборчі бюлетені на цій виборчій\nдільниці;\n2) за наявності обставин, зазначених у частині десятій\nстатті 79 цього Закону;\n3) якщо зроблено більш як одну позначку проти назв партій\n(блоків);\n4) якщо не поставлено жодної позначки;\n5) якщо не відокремлено контрольний талон виборчого бюлетеня;\n6) якщо неможливо з інших причин встановити зміст\nволевиявлення виборця.\n17. У разі виникнення сумнівів у членів виборчої комісії щодо\nдійсності виборчого бюлетеня питання вирішується дільничною\nвиборчою комісією шляхом голосування. Перед голосуванням кожен\nчлен виборчої комісії має право особисто оглянути виборчий\nбюлетень. На час огляду виборчого бюлетеня та голосування\nпідрахунок інших виборчих бюлетенів припиняється. Відповідне\nрішення та результати голосування фіксуються у протоколі засідання\nдільничної виборчої комісії.\n18. Недійсні виборчі бюлетені підраховуються окремо у\nпорядку, встановленому частиною дванадцятою статті 80 цього\nЗакону. Ця кількість оголошується головою дільничної виборчої\nкомісії і заноситься секретарем виборчої комісії до протоколу\nдільничної виборчої комісії про підрахунок голосів виборців на\nвиборчій дільниці. Недійсні виборчі бюлетені запаковуються у\nпорядку, встановленому частиною десятою статті 86 цього Закону. На\nпакеті робиться напис \"Недійсні виборчі бюлетені\".\n19. Дільнична виборча комісія у порядку, встановленому\nчастиною дванадцятою статті 80 цього Закону, підраховує кількість\nголосів виборців, поданих за кандидатів у депутати, включених до\nвиборчого списку кожної партії (блоку), а також кількість голосів\nвиборців, які не підтримали кандидатів у депутати від жодної\nпартії (блоку). Під час підрахунку голосів кожен член виборчої\nкомісії має право перевірити або перерахувати відповідні виборчі\nбюлетені. Результати підрахунку голосів виборців на виборчій\nдільниці оголошуються головою комісії і заносяться секретарем\nвиборчої комісії до протоколу про підрахунок голосів виборців на\nвиборчій дільниці.\n20. Дільнична виборча комісія зобов'язана при підрахунку\nголосів виборців на виборчій дільниці перевірити, чи дорівнює\nкількість виборців, які взяли участь у голосуванні на виборчій\nдільниці, сумі кількостей недійсних виборчих бюлетенів, виборчих\nбюлетенів з голосами виборців, поданими за кандидатів у депутати,\nвключених до виборчого списку кожної партії (блоку), та виборчих\nбюлетенів з голосами виборців, які не підтримали кандидатів у\nдепутати від жодної партії (блоку). У разі невідповідності цих\nданих дільнична виборча комісія може повторно перерахувати виборчі\nбюлетені. При підтвердженні зазначеної невідповідності дільнична\nвиборча комісія складає акт із зазначенням встановленої її\nрішенням причини такого розходження за формою та в порядку,\nпередбаченими частиною восьмою статті 35 цього Закону.\n21. Виборчі бюлетені з голосами виборців, поданими за\nкандидатів у депутати, включених до виборчого списку кожної партії\n(блоку), та виборчі бюлетені з голосами виборців, які не\nпідтримали кандидатів у депутати від жодної партії (блоку),\nзапаковуються окремо у порядку, встановленому частиною десятою\nстатті 86 цього Закону. На пакетах зазначаються назва відповідної\nпартії (блоку), \"Не підтримали кандидатів від жодної партії\n(блоку)\".\nСтаття 89. Протокол дільничної виборчої комісії про\nпідрахунок голосів виборців на виборчій дільниці\n1. Дільнична виборча комісія на своєму засіданні складає\nпротокол про підрахунок голосів виборців на виборчій дільниці.\nФорма бланку протоколу дільничної виборчої комісії про підрахунок\nголосів виборців на виборчій дільниці затверджується Центральною\nвиборчою комісією не пізніш як за тридцять два дні до дня виборів.\nБланки протоколів дільничних виборчих комісій нумеруються\nпідприємством-виготовлювачем. Центральна виборча комісія\nзабезпечує виготовлення бланків протоколу дільничної виборчої\nкомісії про підрахунок голосів виборців на виборчій дільниці для\nкожної виборчої дільниці у кількості 100 примірників, в порядку та\nу строки, визначені статтею 79 цього Закону для виготовлення\nвиборчих бюлетенів. Бланки протоколу дільничної виборчої комісії\nпро підрахунок голосів виборців на виборчій дільниці передаються\nвиборчим комісіям разом з виборчими бюлетенями в порядку та в\nстроки, визначені статтею 80 цього Закону.\n2. До протоколу дільничної виборчої комісії про підрахунок\nголосів виборців на виборчій дільниці прописом та цифрами\nзаносяться:\n1) кількість виборчих бюлетенів, одержаних дільничною\nвиборчою комісією;\n2) кількість виборчих бюлетенів, виготовлених дільничною\nвиборчою комісією;\n3) кількість невикористаних виборчих бюлетенів;\n4) кількість зіпсованих виборчих бюлетенів;\n5) кількість виборців, внесених до списку виборців на\nвиборчій дільниці (на момент закінчення голосування);\n6) кількість виборців, внесених на виборчій дільниці до\nвитягу із списку виборців для голосування за місцем перебування;\n7) кількість виборців, внесених до списку виборців для\nголосування за відкріпними посвідченнями;\n8) кількість виборців, які отримали виборчі бюлетені у\nприміщенні для голосування;\n9) кількість виборців, які отримали виборчі бюлетені за\nмісцем перебування;\n10) кількість виборців, які отримали виборчі бюлетені на\nпідставі відкріпних посвідчень;\n11) сумарна кількість виборців, які отримали виборчі бюлетені\nна виборчій дільниці;\n12) кількість виборчих бюлетенів, що виявилися у кожній\nвиборчій скриньці (із зазначенням номера скриньки);\n13) кількість виборчих бюлетенів, що не підлягають\nврахуванню;\n14) кількість виборців, які взяли участь у голосуванні на\nвиборчій дільниці;\n15) кількість виборчих бюлетенів, визнаних недійсними;\n16) кількість голосів виборців, поданих за кандидатів у\nдепутати, включених до виборчого списку кожної партії (блоку);\n17) кількість виборців, які не підтримали кандидатів у\nдепутати від жодної партії (блоку);\n18) кількість бланків відкріпних посвідчень, отриманих\nдільничною виборчою комісією;\n19) кількість виборців, які отримали відкріпні посвідчення;\n20) кількість погашених відкріпних посвідчень.\n3. Протокол про підрахунок голосів виборців на виборчій\nдільниці складається дільничною виборчою комісією у кількості\nпримірників, яка на чотири більша, ніж кількість осіб, які входять\nдо складу дільничної виборчої комісії. Примірники протоколу\nнумеруються і мають однакову юридичну силу.\n4. У протоколі про підрахунок голосів виборців на виборчій\nдільниці зазначаються дата і час (година і хвилини) його\nпідписання членами дільничної виборчої комісії. Кожен примірник\nпротоколу підписується головою, заступником голови, секретарем та\nіншими членами дільничної виборчої комісії, які присутні на\nзасіданні виборчої комісії. Член дільничної виборчої комісії,\nприсутній на засіданні дільничної виборчої комісії, зобов'язаний\nпідписати протокол про підрахунок голосів виборців на виборчій\nдільниці. У разі своєї незгоди із результатами підрахунку голосів,\nзафіксованими у протоколі комісії, член комісії підписує протокол\nіз приміткою \"З окремою думкою\". Письмовий виклад окремої думки\nдодається до протоколу про підрахунок голосів виборців на виборчій\nдільниці. У разі відсутності підпису члена дільничної виборчої\nкомісії у протоколі підрахунку голосів виборців на виборчій\nдільниці проти його прізвища зазначається причина відсутності\nпідпису. Цей протокол підписується та засвідчується печаткою\nдільничної виборчої комісії лише після його остаточного\nзаповнення.\n5. Перший і другий примірники протоколу підрахунку голосів\nвиборців на виборчій дільниці мають право підписати кандидати у\nдепутати, уповноважені особи партій (блоків), офіційні\nспостерігачі, які були присутні на засіданні дільничної виборчої\nкомісії при підрахунку голосів виборців.\n6. Забороняється заповнення протоколів про підрахунок голосів\nвиборців на виборчій дільниці олівцем, а також внесення до них без\nвідповідного рішення дільничної виборчої комісії будь-яких\nвиправлень.\n7. Якщо після підписання протоколу про підрахунок голосів\nвиборців на виборчій дільниці, однак до відправлення цього\nпротоколу разом із виборчою документацією до окружної виборчої\nкомісії, дільнична виборча комісія виявила в ньому неточності\n(описку чи помилку у цифрах), вона на тому ж засіданні розглядає\nпитання про внесення змін до встановлених результатів голосування\nвиборців на виборчій дільниці шляхом складення нового протоколу\nпро підрахунок голосів виборців на виборчій дільниці з усуненням\nнеточностей, на якому робиться позначка \"Уточнений\". При цьому\nперерахунок виборчих бюлетенів не проводиться. Протокол з\nпозначкою \"Уточнений\" складається у кількості примірників,\nзазначеній у частині третій цієї статті, та підписується у\nпорядку, встановленому частиною четвертою цієї статті. Про\nскладення протоколу з позначкою \"Уточнений\" зазначається у\nпротоколі засідання дільничної виборчої комісії.\n8. Перший і другий примірники протоколу дільничної виборчої\nкомісії про підрахунок голосів виборців на виборчій дільниці, а за\nнаявності - і відповідні примірники протоколу з позначкою\n\"Уточнений\" запаковуються до пакета зі спеціальною системою\nзахисту у порядку, встановленому частиною десятою статті 86 цього\nЗакону. На пакеті робиться напис \"Протокол про підрахунок\nголосів\". Третій примірник протоколу дільничної виборчої комісії\nпро підрахунок голосів виборців на виборчій дільниці (протоколу з\nпоміткою \"Уточнений\") зберігається у секретаря дільничної виборчої\nкомісії, четвертий примірник зазначеного протоколу невідкладно\nвивішується для загального ознайомлення в приміщенні дільничної\nвиборчої комісії, а решта по одному примірнику протоколу видається\nчленам дільничної виборчої комісії.\n9. Кандидатам у депутати, уповноваженим особам партій\n(блоків), офіційним спостерігачам, які були присутні при\nпідрахунку голосів виборців на виборчій дільниці, на їх прохання\nневідкладно видаються копії протоколу про підрахунок голосів\nвиборців на виборчій дільниці, у тому числі з позначкою\n\"Уточнений\", засвідчені головою і секретарем дільничної виборчої\nкомісії та скріплені печаткою виборчої комісії, з розрахунку не\nбільш як по одній копії кожного протоколу для кожної партії\n(блоку).\n10. Про видачу копій протоколу про підрахунок голосів\nвиборців на виборчій дільниці складається акт за формою,\nвстановленою Центральною виборчою комісією. В акті зазначаються\nперелік осіб, які одержали копії відповідного протоколу, номер\nпримірника, дата та час одержання цих копій і проставляються\nпідписи цих осіб. Акт підписується головою та секретарем\nдільничної виборчої комісії і скріплюється печаткою дільничної\nвиборчої комісії. Акт запаковується у пакет разом з першим і\nдругим примірниками протоколу дільничної виборчої комісії про\nпідрахунок голосів виборців на виборчій дільниці.\n11. Пакети з протоколами дільничної виборчої комісії про\nпідрахунок голосів виборців на виборчій дільниці, виборчими\nбюлетенями, контрольними талонами і предметами, списками виборців,\nа також, за наявності, окремими думками членів виборчої комісії,\nвикладеними у письмовій формі, актами, заявами, скаргами та\nрішеннями, прийнятими виборчою комісією, невідкладно після\nзакінчення засідання виборчої комісії доставляються до окружної\nвиборчої комісії.\nСтаття 90. Визнання дільничною виборчою комісією голосування\nна виборчій дільниці недійсним\n1. Дільнична виборча комісія може визнати голосування на\nвиборчій дільниці недійсним у разі встановлення нею порушень вимог\nцього Закону, внаслідок яких неможливо достовірно встановити\nрезультати волевиявлення виборців, за таких обставин:\n1) виявлення фактів незаконного голосування (опускання\nвиборчого бюлетеня до виборчої скриньки за виборця іншою особою,\nкрім випадків, передбачених частиною дев'ятою статті 83 цього\nЗакону; голосування особами, які не мають права голосу;\nголосування особами, які не включені до списку виборців на цій\nвиборчій дільниці або включені до нього безпідставно; голосування\nвиборцем більше ніж один раз) у кількості, що перевищує десять\nвідсотків кількості виборців, які отримали виборчі бюлетені на\nвиборчій дільниці;\n2) знищення або пошкодження виборчої скриньки (скриньок), що\nунеможливлює встановлення змісту виборчих бюлетенів, якщо\nкількість цих бюлетенів перевищує десять відсотків кількості\nвиборців, які отримали виборчі бюлетені на виборчій дільниці;\n3) виявлення у виборчих скриньках виборчих бюлетенів у\nкількості, що перевищує більш як на десять відсотків кількість\nвиборців, які отримали бюлетені на виборчій дільниці.\n2. У разі виявлення обставин, зазначених у частині першій\nцієї статті, у кожному випадку дільнична виборча комісія складає\nакт за формою та у порядку, передбаченими частиною восьмою\nстатті 35 цього Закону. Такий акт (акти) є підставою для розгляду\nдільничною виборчою комісією питання про визнання голосування на\nвиборчій дільниці недійсним.\n3. У разі прийняття дільничною виборчою комісією рішення про\nвизнання голосування на виборчій дільниці недійсним протокол\nдільничної виборчої комісії про підрахунок голосів виборців на\nвиборчій дільниці повинен містити лише відомості, зазначені у\nпунктах 1-11, 14, 18-20 частини другої статті 89 цього Закону. На\nмісці інших відомостей ставиться прочерк. Протокол про підрахунок\nголосів виборців на виборчій дільниці складається дільничною\nвиборчою комісією у порядку, встановленому статтею 89 цього\nЗакону.\n4. У разі прийняття рішення про визнання голосування на\nвиборчій дільниці недійсним виборчі бюлетені запаковуються у\nпорядку, встановленому частиною десятою статті 86 цього Закону. На\nпакеті робиться напис \"Виборчі бюлетені\".\n5. Рішення дільничної виборчої комісії про визнання\nголосування на виборчій дільниці недійсним та акт (акти), на\nпідставі якого (яких) прийнято це рішення, додаються до протоколу\nпро підрахунок голосів виборців на виборчій дільниці,\nзапаковуються та транспортуються до окружної виборчої комісії в\nпорядку, встановленому цим Законом.\nСтаття 91. Порядок транспортування і передачі виборчих\nдокументів до окружної виборчої комісії\n1. Транспортування виборчих документів, зазначених у частині\nодинадцятій статті 89 цього Закону, здійснюється членами\nдільничної виборчої комісії звичайної або спеціальної виборчої\nдільниці (крім спеціальних виборчих дільниць, утворених на суднах,\nщо перебувають у день виборів у плаванні під Державним Прапором\nУкраїни, на полярній станції України) - представниками трьох\nрізних партій (блоків), а саме: головою або заступником голови\nдільничної виборчої комісії та двома членами цієї виборчої\nкомісії - представниками двох інших партій (блоків), які набрали\nнайбільшу кількість голосів на виборчій дільниці. Їх обов'язково\nсупроводжує працівник органів внутрішніх справ України, який\nповинен забезпечити охорону при транспортуванні. За своїм бажанням\nінші члени дільничної виборчої комісії, кандидати у депутати,\nуповноважені особи партій (блоків), офіційні спостерігачі можуть\nсупроводжувати транспортування документів. Супроводження\nтранспортування виборчих документів іншими особами забороняється.\n2. Під час транспортування виборчих документів забороняється\nрозпечатувати пакети з виборчими бюлетенями та іншою виборчою\nдокументацією.\n3. Якщо одночасно з виборами народних депутатів України\nпроводяться інші вибори чи референдум, виборча документація з цих\nвиборів чи референдуму транспортується до відповідної окружної чи\nтериторіальної виборчої комісії членами дільничної виборчої\nкомісії, які не беруть участі у транспортуванні виборчої\nдокументації з виборів народних депутатів України відповідно до\nчастини першої цієї статті.\n4. Секретар дільничної виборчої комісії, інші члени комісії,\nякі не супроводжують транспортування виборчих документів до\nокружної виборчої комісії, залишаються у приміщенні дільничної\nвиборчої комісії до отримання повідомлення про прийняття протоколу\nпро підрахунок голосів на виборчій дільниці окружною виборчою\nкомісією. Під час транспортування виборчої документації печатка\nдільничної виборчої комісії зберігається у сейфі (металевій шафі)\nу приміщенні дільничної виборчої комісії.\n5. Протокол про підрахунок голосів виборців на звичайній або\nспеціальній виборчій дільниці (окрім спеціальних виборчих\nдільниць, утворених на суднах, що перебувають у день виборів у\nплаванні під Державним Прапором України, на полярній станції\nУкраїни) та інші виборчі документи дільничної виборчої комісії\nпередаються відповідній окружній виборчій комісії на її засіданні\nу порядку, встановленому статтею 92 цього Закону.\n6. Зміст протоколу про підрахунок голосів виборців на\nзакордонній виборчій дільниці, а також на спеціальній виборчій\nдільниці, утвореній на судні, що перебуває у день виборів у\nплаванні під Державним Прапором України, чи на полярній станції\nУкраїни, після його підписання членами дільничної виборчої комісії\nневідкладно передається дільничною виборчою комісією за допомогою\nтехнічних засобів зв'язку до Центральної виборчої комісії (через\nМіністерство закордонних справ України) чи відповідної окружної\nвиборчої комісії з обов'язковою наступною передачею до неї першого\nі другого примірників протоколу про підрахунок голосів виборців на\nвиборчій дільниці в порядку, встановленому Центральною виборчою\nкомісією. До протоколів додаються інші виборчі документи,\nзазначені у частині одинадцятій статті 89 цього Закону.\nСтаття 92. Порядок прийняття та розгляду документів\nдільничних виборчих комісій окружною виборчою\nкомісією\n1. З моменту закінчення голосування окружна виборча комісія\nрозпочинає засідання, яке продовжується безперервно до\nвстановлення підсумків голосування у територіальному виборчому\nокрузі. На цей час члени окружної виборчої комісії не можуть\nзалучатися до виконання інших функцій, крім участі в засіданні\nвиборчої комісії.\n2. Окружна виборча комісія опрацьовує відомості, зазначені у\nчастині тринадцятій статті 83 цього Закону, та передає такі\nвідомості по територіальному виборчому округу до Центральної\nвиборчої комісії через автоматизовану інформаційно-аналітичну\nсистему та телеграфом (телетайпом) не пізніше 22 години дня\nголосування. Центральна виборча комісія публікує зазначені\nвідомості в загальнодержавних друкованих засобах масової\nінформації наступного дня після їх отримання, а також\nневідкладно - на офіційному веб-сайті Центральної виборчої\nкомісії.\n3. Засідання окружної виборчої комісії, зазначене у частині\nпершій цієї статті, оформляється протоколом безперервного\nзасідання, який підписується головою або головуючим на засіданні,\nа також секретарем виборчої комісії або членом виборчої комісії,\nякий виконував на зазначеному засіданні обов'язки секретаря. До\nпротоколу приєднуються (за наявності) окремі думки членів виборчої\nкомісії, які брали участь у засіданні і не згодні з прийнятим\nокружною виборчою комісією рішенням.\n4. На засіданні окружної виборчої комісії, зазначеному в\nчастині першій цієї статті, голова окружної виборчої комісії\nприймає запечатані пакети з протоколами дільничних виборчих\nкомісій, розпечатує їх та оголошує зміст протоколів дільничних\nвиборчих комісій про підрахунок голосів виборців на відповідних\nвиборчих дільницях, а також приймає запечатані пакети з іншими\nвиборчими документами, передбаченими частиною одинадцятою\nстатті 89 цього Закону. Час прийняття окружною виборчою комісією\nпротоколу дільничної виборчої комісії про підрахунок голосів\nвиборців на виборчій дільниці, перелік прийнятих виборчих\nдокументів і занесені до протоколу про підрахунок голосів виборців\nна виборчій дільниці відомості фіксуються у протоколі засідання\nокружної виборчої комісії.\n5. При прийнятті документів дільничної виборчої комісії\nокружна виборча комісія перевіряє комплектність документів та\nцілісність упаковки усіх пакетів з виборчими документами. При\nцьому кожний член комісії має право оглянути кожний пакет з\nдокументами. У разі повної комплектності виборчих документів та\nцілісності упаковки усіх пакетів відкривається пакет з протоколом\nпро підрахунок голосів на виборчій дільниці та оголошуються\nвідомості, зазначені у ньому. За результатами розгляду документів\nдільничної виборчої комісії та скарг про порушення вимог цього\nЗакону під час проведення голосування та підрахунку голосів на\nвиборчій дільниці, а також під час транспортування виборчих\nдокументів до окружної виборчої комісії, що надійшли до окружної\nвиборчої комісії на момент прийняття документів дільничної\nвиборчої комісії, окружна виборча комісія приймає одне з рішень:\n1) прийняти виборчі документи від дільничної виборчої комісії\nта врахувати відомості протоколу про підрахунок голосів на\nвиборчій дільниці при встановленні підсумків голосування в межах\nтериторіального виборчого округу;\n2) відмовити у прийнятті виборчих документів від дільничної\nвиборчої комісії та зобов'язати дільничну виборчу комісію\nвиправити виявлені недоліки;\n3) провести повторний підрахунок голосів на виборчій дільниці\nв порядку, встановленому цим Законом.\n6. Рішення, передбачене частиною п'ятою цієї статті,\nприймається шляхом голосування усіх членів окружної виборчої\nкомісії більшістю від загального складу комісії і фіксується у\nпротоколі засідання окружної виборчої комісії.\n7. Протокол дільничної виборчої комісії про підрахунок\nголосів виборців на виборчій дільниці розглядається окружною\nвиборчою комісією після його оголошення. У разі виявлення у\nпротоколі дільничної виборчої комісії про підрахунок голосів\nвиборців на виборчій дільниці виправлень, помилок, неточностей\nокружна виборча комісія своїм рішенням може зобов'язати дільничну\nвиборчу комісію внести зміни до встановлених результатів\nголосування виборців на виборчій дільниці відповідно до вимог\nчастини сьомої статті 89 цього Закону, про що зазначається у\nпротоколі засідання окружної виборчої комісії. Протягом часу\nрозгляду цього питання дільничною виборчою комісією подані до\nокружної виборчої комісії примірники протоколу про підрахунок\nголосів виборців на виборчій дільниці та додані до нього документи\nзберігаються в окружній виборчій комісії.\n8. Дільнична виборча комісія зобов'язана у строк, визначений\nокружною виборчою комісією, розглянути питання про внесення змін\nдо протоколу без перерахунку виборчих бюлетенів. Протокол з\nпозначкою \"Уточнений\" транспортується до окружної виборчої комісії\nв порядку, встановленому статтею 91 цього Закону. Час прийняття\nокружною виборчою комісією протоколу дільничної виборчої комісії з\nпозначкою \"Уточнений\" і занесені до цього протоколу відомості\nфіксуються у протоколі засідання окружної виборчої комісії.\n9. За наявності скарг, підтверджених відповідно оформленими\nактами, складеними кандидатами у депутати, уповноваженими особами\nпартій (блоків), офіційними спостерігачами, виборцями, про\nпорушення вимог цього Закону під час проведення голосування та\n(або) підрахунку голосів виборців на виборчій дільниці, що\nставлять під сумнів результати підрахунку голосів виборців на цій\nвиборчій дільниці, а також за наявності акта або письмової скарги\nосіб, зазначених у частині першій статті 91 цього Закону, про\nпорушення вимог цього Закону під час транспортування до окружної\nвиборчої комісії протоколів про підрахунок голосів виборців на\nвиборчій дільниці та інших документів окружна виборча комісія може\nприйняти рішення про проведення повторного підрахунку голосів\nвиборців на виборчій дільниці.\n10. У разі неможливості усунення без перерахунку бюлетенів\nнеточностей у протоколі дільничної виборчої комісії, а також у\nразі наявних ознак розпечатування пакетів із запакованими\nдокументами дільничної виборчої комісії окружна виборча комісія\nзобов'язана прийняти рішення про повторний підрахунок голосів\nвиборців на цій виборчій дільниці.\n11. Протоколи про підрахунок голосів виборців на виборчій\nдільниці та запечатані пакети з іншими виборчими документами\nдільничної виборчої комісії до проведення повторного підрахунку\nголосів виборців на виборчій дільниці окружною виборчою комісією\nзберігаються у приміщенні, де відбувається засідання окружної\nвиборчої комісії.\n12. Повторний підрахунок голосів виборців на виборчій\nдільниці здійснюється окружною виборчою комісією з обов'язковою\nучастю членів дільничної виборчої комісії, які передають виборчу\nдокументацію, після розгляду і прийняття протоколів та інших\nдокументів від усіх дільничних виборчих комісій. У повторному\nпідрахунку окружною виборчою комісією голосів виборців на виборчій\nдільниці мають право брати участь усі члени цієї дільничної\nвиборчої комісії; при цьому можуть бути присутніми кандидати у\nдепутати, уповноважені особи партій (блоків), офіційні\nспостерігачі.\n13. Окружна виборча комісія за результатами повторного\nпідрахунку голосів виборців на виборчій дільниці складає протокол\nпро повторний підрахунок голосів виборців на відповідній виборчій\nдільниці за формою, встановленою Центральною виборчою комісією,\nякий повинен містити відомості, передбачені частиною другою (за\nвинятком пункту 12) статті 89 цього Закону.\n14. Протокол про повторний підрахунок голосів виборців на\nвідповідній виборчій дільниці складається окружною виборчою\nкомісією у кількості примірників, на чотири більшій, ніж кількість\nосіб, що входять до складу окружної виборчої комісії. Примірники\nпротоколу нумеруються і мають однакову юридичну силу. Усі\nпримірники протоколу підписуються присутніми членами окружної\nвиборчої комісії та членами дільничної виборчої комісії, які брали\nучасть у повторному підрахунку голосів виборців на відповідній\nвиборчій дільниці, та засвідчуються печаткою окружної виборчої\nкомісії. Відомості протоколу оголошуються у процесі його складання\nв порядку, передбаченому статтями 86-88 цього Закону. Перший та\nдругий примірники кожного протоколу мають право підписати\nкандидати у депутати, уповноважені особи партій (блоків), офіційні\nспостерігачі, які були присутні при повторному підрахунку голосів\nвиборців.\n15. Окружна виборча комісія може прийняти рішення про\nвизнання голосування на виборчій дільниці недійсним у разі:\n1) виявлення при повторному підрахунку голосів виборців на\nвідповідній виборчій дільниці обставин, зазначених у частині\nпершій статті 90 цього Закону;\n2) виявлення фактів навмисного створення перешкод у\nздійсненні повноважень членами виборчих комісій чи реалізації\nофіційними спостерігачами, представниками засобів масової\nінформації права бути присутнім під час проведення голосування на\nвиборчій дільниці у приміщенні, де проводиться голосування, на\nзасіданні виборчої комісії при підрахунку голосів, встановленні\nрезультатів голосування на виборчій дільниці, а так само\nнеправомірного недопущення зазначених осіб у приміщення для\nголосування.\n16. У разі визнання голосування на виборчій дільниці\nнедійсним при повторному підрахунку голосів протокол окружної\nвиборчої комісії про повторний підрахунок голосів виборців на цій\nвиборчій дільниці складається у порядку, встановленому частинами\nтринадцятою та чотирнадцятою цієї статті, та повинен містити лише\nвідомості, зазначені у пунктах 1-11, 14 та 18-20 частини другої\nстатті 89 цього Закону. На місці інших відомостей ставиться\nпрочерк.\n17. Перший примірник протоколу окружної виборчої комісії про\nповторний підрахунок голосів виборців на виборчій дільниці разом з\nвідповідним протоколом дільничної виборчої комісії про підрахунок\nголосів виборців на виборчій дільниці, рішення окружної виборчої\nкомісії про визнання голосування на виборчій дільниці недійсним\nдодаються до протоколу окружної виборчої комісії про підсумки\nголосування у відповідному територіальному виборчому окрузі.\nДругий примірник протоколу окружної виборчої комісії про повторний\nпідрахунок голосів виборців на виборчій дільниці зберігається у\nсекретаря окружної виборчої комісії, третій - передається\nвідповідній дільничній виборчій комісії, четвертий - невідкладно\nвивішується для загального ознайомлення у приміщенні окружної\nвиборчої комісії, а решта по одному примірнику видається членам\nокружної виборчої комісії.\nСтаття 93. Встановлення підсумків голосування в межах\nтериторіального виборчого округу\n1. Окружна виборча комісія після прийняття і розгляду\nпротоколів дільничних виборчих комісій про підрахунок голосів\nвиборців на виборчих дільницях, у тому числі з поміткою\n\"Уточнений\", на підставі протоколів дільничних виборчих комісій\nпро підрахунок голосів виборців на виборчих дільницях та\nповідомлень про зміст таких протоколів дільничних виборчих\nкомісій, переданих за допомогою технічних засобів зв'язку з\nспеціальних виборчих дільниць, утворених на суднах, що перебувають\nу день виборів у плаванні під Державним Прапором України, на\nполярній станції України, а у разі повторного підрахунку голосів\nвиборців - також протоколу окружної виборчої комісії про повторний\nпідрахунок голосів виборців на відповідній виборчій дільниці\nвстановлює:\n1) кількість виборчих бюлетенів, одержаних окружною виборчою\nкомісією;\n2) кількість виборчих бюлетенів, погашених окружною виборчою\nкомісією;\n3) кількість виборчих бюлетенів, одержаних дільничними\nвиборчими комісіями територіального виборчого округу;\n4) кількість виборчих бюлетенів, виготовлених дільничними\nвиборчими комісіями територіального виборчого округу;\n5) кількість невикористаних виборчих бюлетенів, погашених\nдільничними виборчими комісіями територіального виборчого округу;\n6) кількість зіпсованих виборчих бюлетенів на виборчих\nдільницях територіального виборчого округу;\n7) загальну кількість виборців, внесених до списків виборців\nна виборчих дільницях територіального виборчого округу;\n8) кількість виборців, внесених до витягів із списку виборців\nна виборчих дільницях територіального виборчого округу;\n9) кількість виборців, внесених до списків виборців для\nголосування за відкріпними посвідченнями, у територіальному\nвиборчому окрузі;\n10) кількість виборців, що отримали виборчі бюлетені у\nприміщенні для голосування;\n11) кількість виборців, що отримали виборчі бюлетені за\nмісцем перебування;\n12) кількість виборців, що отримали виборчі бюлетені на\nпідставі відкріпних посвідчень;\n13) кількість виборців, які отримали виборчі бюлетені в межах\nтериторіального округу;\n14) кількість виборців, які взяли участь у голосуванні у\nприміщенні для голосування;\n15) кількість виборців, які взяли участь у голосуванні за\nмісцем перебування;\n16) кількість виборчих бюлетенів, що не підлягають\nврахуванню, виявлених на виборчих дільницях територіального\nвиборчого округу;\n17) загальну кількість виборців, які взяли участь у\nголосуванні в межах територіального виборчого округу;\n18) кількість виборчих бюлетенів, визнаних недійсними;\n19) кількість голосів виборців, поданих за кандидатів у\nдепутати від кожної партії (блоку);\n20) кількість виборців, які не підтримали кандидатів у\nдепутати від жодної партії (блоку);\n21) кількість бланків відкріпних посвідчень, отриманих\nдільничними виборчими комісіями територіального виборчого округу;\n22) кількість виборців, які отримали відкріпні посвідчення в\nмежах територіального виборчого округу;\n23) кількість невикористаних бланків відкріпних посвідчень,\nпогашених окружною виборчою комісією;\n24) кількість невикористаних бланків відкріпних посвідчень,\nпогашених дільничними виборчими комісіями;\n25) загальну кількість невикористаних бланків відкріпних\nпосвідчень у межах територіального виборчого округу.\n2. Відомості про підсумки голосування в межах територіального\nвиборчого округу цифрами і прописом заносяться до протоколу\nокружної виборчої комісії про підсумки голосування в межах\nтериторіального виборчого округу. Відомості, зазначені у\nпунктах 3-21 частини першої цієї статті, вносяться до протоколу\nцифрами по кожній виборчій дільниці, що входить до складу\nтериторіального виборчого округу, а також сумарно цифрами і\nпрописом по територіальному виборчому округу.\n3. Протокол про підсумки голосування в межах територіального\nвиборчого округу складається окружною виборчою комісією у\nкількості примірників, на три більшій, ніж кількість осіб, які\nвходять до складу окружної виборчої комісії. Примірники протоколу\nнумеруються і мають однакову юридичну силу.\n4. Забороняється заповнювати протокол про підсумки\nголосування в межах територіального виборчого округу олівцем, а\nтакож підписувати його та засвідчувати печаткою окружної виборчої\nкомісії до остаточного заповнення.\n5. Протокол про підсумки голосування в межах територіального\nвиборчого округу підписується головою, заступником голови,\nсекретарем та іншими членами окружної виборчої комісії, які\nприсутні на засіданні виборчої комісії, та засвідчується печаткою\nокружної виборчої комісії. У протоколі зазначаються дата і час\n(година і хвилини) його підписання членами окружної виборчої\nкомісії. Член виборчої комісії, присутній на засіданні,\nзобов'язаний підписати протокол про підсумки голосування. У разі\nсвоєї незгоди із встановленими підсумками голосування,\nзафіксованими у протоколі комісії, член комісії підписує протокол\nіз приміткою \"З окремою думкою\". Письмовий виклад окремої думки\nдодається до протоколу про підсумки голосування. У разі\nвідсутності у протоколі підпису члена окружної виборчої комісії\nбіля його прізвища зазначається причина відсутності підпису.\nПерший примірник протоколу мають право підписати кандидати у\nдепутати, уповноважені особи партій (блоків), офіційні\nспостерігачі, які були присутні при встановленні підсумків\nголосування в межах територіального виборчого округу.\n6. Якщо після підписання протоколу про підсумки голосування в\nмежах територіального виборчого округу до відправки його до\nЦентральної виборчої комісії окружна виборча комісія виявила в\nньому неточності (описку чи помилку у цифрах), вона на тому ж\nзасіданні розглядає питання про внесення змін до підсумків\nголосування в межах територіального виборчого округу шляхом\nскладення нового протоколу, на якому робиться позначка\n\"Уточнений\". Протокол з позначкою \"Уточнений\" виготовляється і\nпідписується у порядку та в кількості примірників, встановлених\nцією статтею. Складання окружною виборчою комісією протоколу з\nпоміткою \"Уточнений\" на іншому засіданні комісії без доручення\nЦентральної виборчої комісії не допускається.\n7. Перший примірник протоколу окружної виборчої комісії про\nпідсумки голосування в межах територіального виборчого округу, а\nза наявності - перший примірник протоколу з позначкою \"Уточнений\"\nзапаковуються до пакета із спеціальною системою захисту у порядку,\nвстановленому частиною десятою статті 86 цього Закону. На пакеті\nробиться напис \"Протокол про підсумки голосування\".\n8. Перший примірник протоколу окружної виборчої комісії про\nпідсумки голосування в межах територіального виборчого округу, а у\nразі внесення змін до цього протоколу - також протокол, в якому\nбули допущені неточності (описки чи помилки у цифрах), та протокол\nз позначкою \"Уточнений\" разом з відповідними протоколами та актами\nдільничних виборчих комісій, рішеннями, прийнятими на підставі цих\nактів, та, за наявності, протоколами окружної виборчої комісії про\nповторний підрахунок голосів виборців на відповідній виборчій\nдільниці, окремими думками членів окружної виборчої комісії,\nвикладеними у письмовій формі, заявами і скаргами про порушення\nокружною виборчою комісією порядку встановлення підсумків\nголосування в межах територіального виборчого округу та рішеннями,\nприйнятими окружною виборчою комісією за результатами їх розгляду,\nокружна виборча комісія транспортує до Центральної виборчої\nкомісії, другий примірник протоколу зберігається в окружній\nвиборчій комісії, третій - невідкладно вивішується для загального\nознайомлення у приміщенні окружної виборчої комісії, а решта по\nодному примірнику видається членам окружної виборчої комісії.\n9. Транспортування виборчих документів, зазначених у частині\nвосьмій цієї статті, здійснюється головою окружної виборчої\nкомісії або його заступником та двома членами цієї виборчої\nкомісії - представниками двох інших партій (блоків), які набрали\nнайбільшу кількість голосів у територіальному виборчому окрузі.\nЯкщо голова чи заступник голови окружної виборчої комісії, який\nповинен транспортувати зазначені документи, представляє одну з\nдвох партій (блоків), які в територіальному виборчому окрузі\nнабрали найбільшу кількість голосів, або представник такої партії\n(блоку) вмотивовано не може брати участь у транспортуванні\nвиборчих документів до Центральної виборчої комісії, участь у\nтранспортуванні бере представник політичної партії (блоку), яка\nнабрала наступну кількість голосів.\n10. Кандидату у депутати, уповноваженій особі партії (блоку),\nофіційному спостерігачу на його прохання невідкладно видається\nкопія протоколу (у тому числі з поміткою \"Уточнений\") окружної\nвиборчої комісії про підсумки голосування в межах територіального\nвиборчого округу та, за наявності, копія протоколу про повторний\nпідрахунок голосів виборців на відповідній виборчій дільниці з\nрозрахунку по одній копії кожного протоколу для кожної партії\n(блоку). Зазначені копії засвідчуються на кожній сторінці головою\nта секретарем окружної виборчої комісії і скріплюються печаткою\nвиборчої комісії.\nСтаття 94. Встановлення підсумків голосування в межах\nзакордонного виборчого округу\n1. Центральна виборча комісія на засіданні приймає, розглядає\nта оголошує протоколи дільничних виборчих комісій про підсумки\nголосування на закордонних виборчих дільницях або повідомлення про\nзміст відповідних протоколів про підрахунок голосів виборців,\nпереданих засобами технічного зв'язку відповідно до частини шостої\nстатті 91 цього Закону.\n2. Центральна виборча комісія після прийняття і розгляду\nпротоколів дільничних виборчих комісій закордонних виборчих\nдільниць про підрахунок голосів виборців на виборчих дільницях на\nтому ж засіданні на підставі протоколів дільничних виборчих\nкомісій про підрахунок голосів виборців на виборчих дільницях та\nповідомлень про зміст таких протоколів дільничних виборчих\nкомісій, переданих за допомогою технічних засобів зв'язку,\nвстановлює в межах закордонного виборчого округу відомості,\nпередбачені частиною першою статті 93 цього Закону.\n3. Відомості про підсумки голосування в межах закордонного\nвиборчого округу оголошуються на засіданні Центральної виборчої\nкомісії та заносяться цифрами і прописом до протоколу Центральної\nвиборчої комісії про підсумки голосування в межах закордонного\nвиборчого округу.\n4. Протокол, зазначений у частині третій цієї статті,\nскладається у порядку, передбаченому частинами другою,\nчетвертою - шостою статті 93 цього Закону.\n5. Протокол, зазначений у частині третій цієї статті,\nскладається у двох примірниках. Протокол підписується Головою,\nзаступниками Голови, секретарем та іншими членами Центральної\nвиборчої комісії, які присутні на засіданні, та засвідчується\nпечаткою Центральної виборчої комісії. У протоколі зазначаються\nдата і час (година і хвилини) його підписання членами Центральної\nвиборчої комісії. Член Центральної виборчої комісії, присутній на\nзасіданні, зобов'язаний підписати протокол про підсумки\nголосування. У разі своєї незгоди із встановленими підсумками\nголосування, зафіксованими у протоколі Центральної виборчої\nкомісії, член Центральної виборчої комісії підписує протокол із\nприміткою \"З окремою думкою\". Письмовий виклад окремої думки\nдодається до протоколу про підсумки голосування. У разі\nвідсутності у протоколі підпису члена Центральної виборчої комісії\nбіля його прізвища зазначається причина відсутності члена\nЦентральної виборчої комісії на її засіданні. Перший примірник\nпротоколу мають право підписати кандидати у депутати, представники\nпартій (блоків) у Центральній виборчій комісії, уповноважені особи\nпартій (блоків) в загальнодержавному виборчому окрузі, які були\nприсутні при встановленні підсумків голосування в межах\nзакордонного виборчого округу. Зміст протоколу невідкладно\nоприлюднюється на офіційному веб-сайті Центральної виборчої\nкомісії.\n6. Кандидату у депутати, представнику партії (блоку) в\nЦентральній виборчій комісії на його прохання невідкладно\nвидається копія протоколу (у тому числі з поміткою \"Уточнений\")\nЦентральної виборчої комісії про підсумки голосування в межах\nзакордонного виборчого округу з розрахунку по одній копії кожного\nпротоколу для кожної партії (блоку). Зазначені копії засвідчуються\nна кожній сторінці Головою та секретарем Центральної виборчої\nкомісії і скріплюються печаткою Центральної виборчої комісії.\nСтаття 95. Порядок прийняття та розгляду протоколів окружних\nвиборчих комісій Центральною виборчою комісією\n1. Центральна виборча комісія на своєму засіданні розглядає\nта приймає протоколи окружних виборчих комісій про підсумки\nголосування в межах територіального виборчого округу. Відомості\nзазначеного протоколу на засіданні Центральної виборчої комісії\nоголошуються головою чи заступником голови відповідної окружної\nвиборчої комісії. Час прийняття Центральною виборчою комісією\nпротоколу окружної виборчої комісії і занесені до протоколу\nвідомості фіксуються у протоколі засідання Центральної виборчої\nкомісії.\n2. У разі виявлення у протоколі окружної виборчої комісії про\nпідсумки голосування в межах територіального виборчого округу\nвиправлень, помилок, неточностей Центральна виборча комісія своїм\nрішенням може зобов'язати окружну виборчу комісію внести зміни до\nвстановлених підсумків голосування виборців у межах\nтериторіального виборчого округу в порядку, встановленому частиною\nсьомою статті 92 цього Закону, про що зазначається у протоколі\nзасідання Центральної виборчої комісії. Протягом часу розгляду\nцього питання окружною виборчою комісією подані до Центральної\nвиборчої комісії примірники протоколу про підсумки голосування в\nмежах територіального виборчого округу та додані до нього\nдокументи зберігаються в Центральній виборчій комісії.\n3. Окружна виборча комісія зобов'язана у строк, визначений\nЦентральною виборчою комісією, розглянути питання про внесення\nзмін до встановлених підсумків голосування виборців у межах\nтериторіального виборчого округу, за необхідності здійснюючи\nповторний підрахунок голосів на окремих виборчих дільницях\nтериторіального виборчого округу. Протокол з поміткою \"Уточнений\"\nскладається у порядку, передбаченому частиною шостою статті 93\nцього Закону. Зазначений протокол та інші необхідні виборчі\nдокументи транспортуються до Центральної виборчої комісії в\nпорядку, встановленому частиною дев'ятою статті 93 цього Закону.\n4. Протокол окружної виборчої комісії про підсумки\nголосування в межах територіального виборчого округу з поміткою\n\"Уточнений\" приймається Центральною виборчою комісією у порядку,\nвстановленому частиною першою цієї статті."
    },
    {
      "provision_ref": "art96",
      "section": "96",
      "title": "Стаття 96. Встановлення результатів виборів депутатів",
      "content": "1. Центральна виборча комісія на своєму засіданні на підставі\nпротоколів окружних виборчих комісій про підсумки голосування в\nмежах відповідних територіальних виборчих округів, у тому числі з\nпоміткою \"Уточнений\", та протоколу Центральної виборчої комісії\nпро підсумки голосування у закордонному виборчому окрузі не пізніш\nяк на п'ятнадцятий день з дня виборів встановлює результати\nвиборів депутатів, про що складає протокол. До протоколу про\nрезультати виборів депутатів заносяться прописом та цифрами такі\nвідомості:\n1) кількість виборчих бюлетенів, виготовлених на замовлення\nЦентральної виборчої комісії;\n2) кількість невикористаних виборчих бюлетенів, погашених\nЦентральною виборчою комісією;\n3) кількість виборчих бюлетенів, одержаних окружними\nвиборчими комісіями;\n4) кількість невикористаних виборчих бюлетенів, погашених\nокружними виборчими комісіями;\n5) кількість виборчих бюлетенів, одержаних дільничними\nвиборчими комісіями;\n6) кількість виборчих бюлетенів, виготовлених дільничними\nвиборчими комісіями;\n7) кількість невикористаних виборчих бюлетенів, погашених\nдільничними виборчими комісіями;\n8) загальна кількість невикористаних виборчих бюлетенів;\n9) загальна кількість зіпсованих виборчих бюлетенів;\n10) кількість виборців, внесених до списків виборців на\nвиборчих дільницях;\n11) кількість виборців, внесених до витягів із списку\nвиборців на виборчих дільницях;\n12) кількість виборців, внесених до списків виборців для\nголосування за відкріпними посвідченнями;\n13) кількість виборців, які отримали виборчі бюлетені у\nприміщенні для голосування;\n14) кількість виборців, які отримали виборчі бюлетені за\nмісцем перебування;\n15) кількість виборців, які отримали виборчі бюлетені на\nпідставі відкріпних посвідчень;\n16) загальна кількість виборців, які отримали виборчі\nбюлетені;\n17) кількість виборців, які взяли участь у голосуванні у\nприміщенні для голосування;\n18) кількість виборців, які взяли участь у голосуванні за\nмісцем перебування;\n19) кількість виборчих бюлетенів, що не підлягають\nврахуванню, виявлених на виборчих дільницях;\n20) загальна кількість виборців, які взяли участь у\nголосуванні;\n21) кількість виборчих бюлетенів, визнаних недійсними;\n22) відсоток виборчих бюлетенів, визнаних недійсними, у\nвідношенні до кількості виборців, які взяли участь у голосуванні;\n23) кількість голосів виборців, поданих за кандидатів у\nдепутати, включених до виборчого списку кожної партії (блоку);\n24) відсоток голосів виборців, поданих за кандидатів у\nдепутати, включених до виборчого списку кожної партії (блоку), у\nвідношенні до кількості виборців, які взяли участь у голосуванні;\n25) кількість виборців, які не підтримали кандидатів у\nдепутати, включених до виборчих списків партій (блоків), від\nжодної партії (блоку);\n26) відсоток голосів виборців, які не підтримали кандидатів у\nдепутати, включених до виборчих списків партій (блоків), від\nжодної партії (блоку), у відношенні до кількості виборців, які\nвзяли участь у голосуванні.\n2. Відомості про підсумки голосування цифрами і прописом\nзаносяться до протоколу Центральної виборчої комісії про\nрезультати виборів депутатів. Відомості, зазначені у пунктах 3-26\nчастини першої цієї статті, вносяться цифрами по кожному\nтериторіальному виборчому округу (включно з закордонним виборчим\nокругом), а також сумарно цифрами і прописом по загальнодержавному\nвиборчому округу.\n3. Право на участь у розподілі депутатських мандатів\nнабувають кандидати у депутати, включені до виборчих списків\nпартій (блоків), що отримали три і більше відсотків голосів\nвиборців, які взяли участь у голосуванні у загальнодержавному\nвиборчому окрузі.\n4. Кандидати у депутати, включені до виборчого списку партії\n(блоку), який отримав менше трьох відсотків голосів виборців, які\nвзяли участь у голосуванні, права на участь у розподілі\nдепутатських мандатів не мають.\n5. Депутатські мандати розподіляються між виборчими списками\nпартій (блоків) пропорційно до кількості отриманих голосів\nвиборців кандидатами у депутати, включеними до виборчих списків\nпартій (блоків), які зазначені у частині третій цієї статті, у\nпослідовності, визначеній частинами шостою - дев'ятою цієї статті.\n6. Центральна виборча комісія на підставі відомостей,\nзазначених у пункті 23 частини першої цієї статті, встановлює\nсумарну кількість голосів виборців, поданих за кандидатів у\nдепутати, включених до виборчих списків партій (блоків), що\nотримали три і більше відсотків голосів виборців.\n7. Кількість голосів виборців, необхідних для отримання\nодного депутатського мандата (далі - виборча квота), обчислюється\nшляхом ділення сумарної кількості голосів виборців, визначеної\nвідповідно до частини шостої цієї статті, на число депутатських\nмандатів, яке дорівнює кількісному складу Верховної Ради України,\nвизначеному Конституцією України ( 254к/96-ВР ) (далі - загальна\nкількість депутатських мандатів).\n8. Кількість голосів виборців, поданих за кандидатів у\nдепутати, включених до виборчого списку цієї партії (блоку),\nділиться на виборчу квоту. Ціла частина отриманого числа становить\nкількість депутатських мандатів, що отримали кандидати у депутати\nвід цієї партії (блоку). Дробові залишки враховуються при\nрозподілі відповідно до частини дев'ятої цієї статті решти\nдепутатських мандатів.\n9. Партії (блоки), виборчі списки від яких мають більші\nпорівняно з іншими дробові залишки після ділення відповідно до\nчастини восьмої цієї статті, отримують по одному додатковому\nдепутатському мандату, починаючи з виборчого списку партії\n(блоку), що має найбільший дробовий залишок. Якщо дробові залишки\nу двох чи більше виборчих списках партій (блоків) однакові, першим\nдодатковий депутатський мандат отримує той виборчий список партії\n(блоку), за кандидатів у депутати від якої віддано більшу\nкількість голосів виборців. Розподіл додаткових депутатських\nмандатів закінчується після вичерпання загальної кількості\nдепутатських мандатів.\n10. Результатом виборів депутатів є визначення в порядку\nчерговості у виборчих списках партій (блоків) осіб, обраних\nдепутатами від партій (блоків), відповідно до кількості\nдепутатських мандатів, отриманих виборчими списками партій\n(блоків).\n11. Після встановлення кількості депутатських мандатів,\nотриманих партіями (блоками) - суб'єктами виборчого процесу, та\nвизначення відповідно до вимог частини десятої цієї статті осіб,\nобраних депутатами, Центральна виборча комісія у протоколі про\nрезультати виборів депутатів зазначає:\n1) загальну кількість голосів виборців, поданих за кандидатів\nу депутати, включених до виборчих списків партій (блоків), що\nотримали три і більше відсотків голосів виборців;\n2) виборчу квоту;\n3) кількість депутатських мандатів, отриманих кожною партією\n(блоком) - суб'єктом виборчого процесу;\n4) прізвища, імена, по батькові, рік народження, професію,\nпосаду (заняття), місце роботи, місце проживання, партійність\nобраних депутатів.\n12. Протокол Центральної виборчої комісії про результати\nвиборів депутатів складається у двох примірниках. Протокол\nпідписується Головою, заступниками Голови, секретарем та іншими\nчленами Центральної виборчої комісії, присутніми на засіданні\nЦентральної виборчої комісії, та засвідчується печаткою\nЦентральної виборчої комісії. У протоколі зазначаються дата і час\n(години і хвилини) його підписання членами Центральної виборчої\nкомісії. Член Центральної виборчої комісії, присутній на\nзасіданні, зобов'язаний підписати протокол про результати виборів\nдепутатів. У разі своєї незгоди із встановленими результатами\nвиборів, зафіксованими у протоколі Центральної виборчої комісії,\nчлен Центральної виборчої комісії підписує протокол із приміткою\n\"З окремою думкою\". Письмовий виклад окремої думки додається до\nпротоколу про результати виборів депутатів. У разі відсутності у\nпротоколі підпису члена Центральної виборчої комісії проти його\nпрізвища зазначається причина відсутності члена Центральної\nвиборчої комісії на її засіданні. Перший примірник протоколу мають\nправо підписати кандидати у депутати, представники партій (блоків)\nу Центральній виборчій комісії, уповноважені особи партій (блоків)\nу загальнодержавному виборчому окрузі, які були присутні при\nвстановленні результатів виборів народних депутатів України. Зміст\nпротоколу невідкладно оприлюднюється на офіційному веб-сайті\nЦентральної виборчої комісії."
    },
    {
      "provision_ref": "art97",
      "section": "97",
      "title": "Стаття 97. Офіційне оприлюднення результатів виборів",
      "content": "1. Центральна виборча комісія не пізніш як на п'ятий день з\nдня встановлення результатів виборів офіційно оприлюднює\nрезультати виборів депутатів у газетах \"Голос України\" та\n\"Урядовий кур'єр\". Список обраних депутатів публікується із\nзазначенням в алфавітному порядку їх прізвища, імені, по батькові,\nроку народження, освіти, посади (заняття), місця роботи, місця\nпроживання, партійності, суб'єкта висування.\n2. Офіційне оприлюднення Центральною виборчою комісією\nрезультатів виборів депутатів є підставою для звільнення з роботи\n(посади), не сумісної з депутатським мандатом, та прийняття\nрішення про припинення дії іншого представницького мандата особи,\nобраної депутатом.\nСтаття 98. Порядок відшкодування витрат партії (партій, що\nвходили до блоку), пов'язаних з фінансуванням їх\nпередвиборної агітації\n1. Партії (партії, що входили до блоків), виборчі списки яких\nотримали три і більше відсотків голосів виборців, які взяли участь\nу голосуванні, отримують право на відшкодування за рахунок\nДержавного бюджету України витрат, пов'язаних з фінансуванням\nсвоєї передвиборної агітації, у розмірі фактично здійснених\nвитрат, але не більше ста тисяч розмірів мінімальних заробітних\nплат для кожної партії (блоку).\n2. Центральна виборча комісія на підставі фінансового звіту\nпро надходження та використання коштів виборчого фонду партії\n(блоку), поданого в порядку, передбаченому частиною шостою\nстатті 52 цього Закону, не пізніш як на десятий день з дня\nофіційного оприлюднення результатів виборів приймає рішення про\nвідшкодування партії (партіям, що входили до блоків) витрат,\nпов'язаних з фінансуванням її передвиборної агітації, або про\nвідмову в такому відшкодуванні. У разі часткової відмови\nЦентральної виборчої комісії у відшкодуванні сума витрат партії\n(блоку), пов'язаних з фінансуванням своєї передвиборної агітації,\nзаявлена у фінансовому звіті, зменшується на розмір опротестованої\nвеличини.\n3. Підставою для відмови у відшкодуванні партії (партіям, що\nвходили до блоків) витрат, пов'язаних з фінансуванням її\nпередвиборної агітації, є виявлення Центральною виборчою комісією\nпід час перевірки відомостей, що містяться у фінансовому звіті про\nнадходження та використання коштів виборчого фонду партії (блоку),\nфактів, що свідчать про порушення партією (блоком) встановлених\nцим Законом вимог до порядку формування виборчого фонду партії\n(блоку) або про використання коштів виборчого фонду партії (блоку)\nна цілі, не пов'язані з передвиборною агітацією.\n4. Копія рішення Центральної виборчої комісії про\nвідшкодування партії (партіям, що входили до блоків) витрат,\nпов'язаних з фінансуванням її передвиборної агітації, або про\nвідмову в такому відшкодуванні надається партії (партіям, що\nвходили до блоків), якої воно стосується, не пізніш як на другий\nдень з дня прийняття цього рішення.\n5. Керівний орган блоку не пізніш як на десятий день після\nотримання копії рішення про відшкодування, зазначеної у частині\nчетвертій цієї статті, подає до Центральної виборчої комісії\nпропорції, у яких кошти, призначені на відшкодування партіям, що\nвходили до блоку, повинні бути розподілені між партіями, що\nвходять до блоку. Кошти, призначені на відшкодування партіям, що\nвходили до блоку, витрат, пов'язаних з фінансуванням їхньої\nпередвиборної агітації, розподіляються Центральною виборчою\nкомісією між партіями, що входили до блоку, у пропорції,\nвизначеній зазначеним поданням керівного органу блоку.\n6. Рішення Центральної виборчої комісії про відмову у\nвідшкодуванні витрат партії (партіям, що входили до блоків),\nпов'язаних з фінансуванням її передвиборної агітації, може бути\nоскаржене до суду.\n7. Кошти для відшкодування партіям (партіям, що входили до\nблоків) витрат, пов'язаних з фінансуванням їхньої передвиборної\nагітації, передбачаються законом про Державний бюджет України на\nрік, наступний за роком проведення виборів народних депутатів\nУкраїни. Головним розпорядником коштів для відшкодування партіям\n(партіям, що входили до блоків) витрат, пов'язаних з фінансуванням\nїхньої передвиборної агітації, є Центральна виборча комісія.\n8. Кошти, призначені на відшкодування партії (партіям, що\nвходили до блоків) витрат, пов'язаних з фінансуванням її\nпередвиборної агітації, на підставі відповідного рішення\nЦентральної виборчої комісії перераховуються Центральною виборчою\nкомісією на рахунок відповідної партії (партії, що входила до\nблоку) не пізніш як на тридцятий день з дня набрання чинності\nзаконом про Державний бюджет України, у якому, відповідно до\nчастини сьомої цієї статті, передбачаються кошти на відшкодування\nпартіям (партіям, що входили до блоків) витрат, пов'язаних з\nфінансуванням їхньої передвиборної агітації."
    },
    {
      "provision_ref": "art99",
      "section": "99",
      "title": "Стаття 99. Реєстрація обраних депутатів",
      "content": "1. Особа, обрана депутатом, для її реєстрації народним\nдепутатом України зобов'язана подати до Центральної виборчої\nкомісії не пізніш як на двадцятий день з дня офіційного\nоприлюднення результатів виборів депутатів документ про її\nзвільнення з роботи (посади), не сумісної з депутатським мандатом,\nта (або) копію зареєстрованої заяви про припинення дії іншого\nпредставницького мандата, поданої до відповідної ради.\n2. У разі звернення особи, обраної депутатом, до Центральної\nвиборчої комісії про наявність поважних причин, які перешкоджають\nвиконанню нею вимог частини першої цієї статті, Центральна виборча\nкомісія може прийняти рішення про визнання цих причин поважними і\nвстановити інший строк виконання зазначених вимог або про відмову\nу визнанні цих причин поважними.\n3. При отриманні документів, зазначених у частині першій цієї\nстатті, Центральна виборча комісія приймає рішення про реєстрацію\nобраної особи народним депутатом України.\n4. У разі невиконання особою, обраною депутатом, у строки,\nзазначені у частинах першій і другій цієї статті, вимог частини\nпершої цієї статті Центральна виборча комісія приймає рішення про\nвизнання її такою, яка відмовилася від депутатського мандата, та\nвизнає обраним депутатом наступного за черговістю кандидата у\nдепутати у виборчому списку відповідної партії (блоку).\n5. Особі, зареєстрованій народним депутатом України,\nЦентральна виборча комісія не пізніш як на сьомий день з дня її\nреєстрації видає тимчасове посвідчення народного депутата України\nвстановленого нею зразка.\n6. Рішення Центральної виборчої комісії про реєстрацію\nдепутата та тимчасове посвідчення народного депутата України є\nпідставою для складення обраною особою присяги народного депутата\nУкраїни.\nСтаття 100. Посвідчення та нагрудний знак народного депутата\nУкраїни\nЦентральна виборча комісія не пізніш як на сьомий день після\nскладення народним депутатом України присяги видає йому\nпосвідчення народного депутата України та нагрудний знак\nвстановленого нею зразка.\nСтаття 101. Заміщення депутатів, повноваження яких були\nдостроково припинені\n1. У разі дострокового припинення повноважень народного\nдепутата України на підставах і в порядку, передбачених\nКонституцією України ( 254к/96-ВР ) і законами України, за\nрішенням Центральної виборчої комісії обраним депутатом визнається\nнаступний за черговістю кандидат у депутати у виборчому списку\nвідповідної партії (блоку). Якщо черговість для отримання\nдепутатського мандата вичерпана, депутатський мандат залишається\nвакантним до проведення чергових або позачергових виборів.\n2. Реєстрація особи народним депутатом України відповідно до\nчастини першої цієї статті та видача їй тимчасового посвідчення\nнародного депутата України здійснюються Центральною виборчою\nкомісією у порядку, передбаченому статтею 99 цього Закону.\n3. Партія (блок), яка висувала кандидатів у депутати,\nвключених до її виборчого списку, що взяв участь у розподілі\nдепутатських мандатів, може прийняти рішення про виключення\nкандидата у депутати, який за підсумками результатів виборів\nзгідно з частиною десятою статті 96 цього Закону вважається не\nобраним, зі свого виборчого списку у будь-який час після дня\nвиборів до реєстрації цієї особи як народного депутата України\nвідповідно до частини першої цієї статті. Таке рішення приймається\nвідповідно до статуту партії (угоди про утворення блоку) з'їздом\n(зборами, конференцією) партії чи міжпартійним з'їздом (зборами,\nконференцією) партій, що входили до блоку на день виборів. Витяг з\nпротоколу з'їзду (зборів, конференції), підписаний головуючим, та\nрішення, підписане керівником партії (керівниками партій, що\nвходили до блоку на день виборів) і скріплене печаткою партії\n(печатками відповідних партій), не пізніш як на п'ятий день з дня\nприйняття рішення передаються до Центральної виборчої комісії. На\nпідставі цих документів Центральна виборча комісія не пізніш як на\nсьомий день з дня їх отримання приймає рішення про виключення\nзазначеного у рішенні кандидата у депутати з виборчого списку\nпартії (блоку).\n4. У разі якщо після дня виборів у складі виборчого блоку\nвідбулися зміни, при заміщенні депутатів, повноваження яких\nдостроково припинені, застосовуються правила частин другої,\nтретьої та шостої статті 63 цього Закону.\nСтаття 102. Особливості підготовки і проведення позачергових\nвиборів депутатів\n1. Для проведення позачергових виборів депутатів\nвикористовуються територіальні виборчі округи та закордонні\nвиборчі дільниці, утворені для проведення останніх виборів\nнародних депутатів України.\n2. Звичайні та спеціальні виборчі дільниці для проведення\nпозачергових виборів депутатів утворюються не пізніш як за\nдев'ятнадцять днів до дня виборів, а у винятковому випадку\nутворення виборчої дільниці відповідно до частини сьомої статті 21\nцього Закону - не пізніш як за десять днів до дня виборів у\nпорядку, встановленому цим Законом.\n3. Окружні виборчі комісії утворюються не пізніш як за\nп'ятдесят днів до дня виборів за поданнями партій (блоків), що\nпредставлені партійними фракціями у поточному складі Верховної\nРади України, що вносяться до Центральної виборчої комісії не\nпізніш як за п'ятдесят три дні до дня виборів.\n4. Дільничні виборчі комісії утворюються не пізніш як за\nдванадцять днів до дня виборів, а у винятковому випадку утворення\nвиборчої дільниці відповідно до частини сьомої статті 21 цього\nЗакону - одночасно з утворенням виборчих дільниць, за поданнями\nуповноважених осіб партій (блоків), зазначених у частині третій\nцієї статті, що вносяться до окружної виборчої комісії за\nп'ятнадцять днів до дня виборів у порядку, встановленому\nстаттею 28 цього Закону.\n5. Висування кандидатів у депутати починається на наступний\nдень після опублікування Указу Президента України про дострокове\nприпинення повноважень Верховної Ради України і закінчується за\nсорок днів до дня виборів.\n6. Подання документів до Центральної виборчої комісії для\nреєстрації кандидатів у депутати закінчується за тридцять днів до\nдня виборів. Реєстрація кандидатів у депутати закінчується за\nдвадцять п'ять днів до дня виборів.\n7. Інформаційні плакати партій (блоків), зазначені у\nстатті 67 цього Закону, виготовляються не пізніш як за двадцять\nднів до дня виборів.\n8. Списки виборців на звичайних виборчих дільницях\nскладаються і виготовляються у порядку, встановленому законом, і\nпередаються окружним виборчим комісіям не пізніш як за двадцять\nднів до дня виборів.\n9. Окружні виборчі комісії передають по одному примірнику\nсписків виборців відповідним дільничним виборчим комісіям не\nпізніш як за десять днів до дня виборів.\n10. На спеціальних виборчих дільницях списки виборців\nскладаються у порядку, передбаченому законом, не пізніш як за\nдесять днів до дня виборів.\n11. Списки виборців на закордонних виборчих дільницях\nскладаються і виготовляються у порядку, встановленому законом.\nСписки виборців передаються дільничним виборчим комісіям\nзакордонних виборчих дільниць не пізніш як за десять днів до дня\nвиборів. Уточнення списків виборців на закордонних виборчих\nдільницях проводиться у порядку, встановленому цим Законом.\n12. Форма і текст виборчого бюлетеня затверджуються\nЦентральною виборчою комісією не пізніш як за двадцять чотири дні\nдо дня виборів."
    },
    {
      "provision_ref": "art103",
      "section": "103",
      "title": "Стаття 103. Суб'єкт звернення із скаргою",
      "content": "1. Суб'єктом звернення із скаргою, що стосується процесу\nвиборів депутатів, може бути:\n1) кандидат у депутати;\n2) партія (блок) - суб'єкт виборчого процесу в особі її\nкерівника (керівників блоку), представника партії (блоку) у\nЦентральній виборчій комісії, уповноваженої особи партії (блоку)\nчи іншої особи, уповноваженої рішенням центрального керівного\nоргану партії (керівного органу блоку);\n3) офіційний спостерігач від партії (блоку);\n4) виборча комісія, яка здійснює повноваження щодо\nорганізації підготовки та проведення виборів депутатів, у особі її\nголови чи уповноваженого рішенням виборчої комісії члена виборчої\nкомісії;\n5) виборець, виборчі права або охоронювані законом інтереси\nщодо участі у виборчому процесі якого, у тому числі на участь у\nроботі виборчої комісії чи на здійснення спостереження, порушено\nрішенням, дією чи бездіяльністю суб'єкта оскарження.\n2. Керівник партії (керівники блоку, визначені угодою про\nутворення блоку), уповноважена особа партії (блоку) чи представник\nпартії (блоку) у Центральній виборчій комісії діє як представник\nвідповідної партії (блоку) без додаткового уповноваження.\nДокументом, що підтверджує повноваження уповноваженої особи партії\n(блоку) чи представника партії (блоку) у Центральній виборчій\nкомісії, є відповідне посвідчення, видане в порядку, встановленому\nцим Законом."
    },
    {
      "provision_ref": "art104",
      "section": "104",
      "title": "Стаття 104. Предмет та суб'єкт оскарження",
      "content": "1. Скарга, що стосується призначення, підготовки і проведення\nвиборів депутатів (далі - скарга), з урахуванням особливостей,\nвстановлених статтями 111-115 цього Закону, може бути подана\nвідповідним суб'єктом звернення зі скаргою на рішення, дію чи\nбездіяльність:\n1) виборчої комісії, члена виборчої комісії;\n2) органу державної влади, органу місцевого самоврядування,\nпідприємства, закладу, установи чи організації, їх посадової чи\nслужбової особи;\n3) об'єднання громадян, крім тих рішень та дій, які\nвідповідно до закону, статуту (положення) об'єднання громадян\nналежать до їх внутрішньої організаційної діяльності або їх\nвиключної компетенції;\n4) засобу масової інформації, його посадової чи службової\nособи або творчого працівника;\n5) іншого суб'єкта виборчого процесу відповідно до статті 12\nцього Закону."
    },
    {
      "provision_ref": "art105",
      "section": "105",
      "title": "Стаття 105. Суб'єкт розгляду скарги",
      "content": "1. Суб'єктом розгляду скарги, передбаченої статтею 104 цього\nЗакону, є виборча комісія або суд.\n2. Суб'єкт звернення зі скаргою, передбачений статтею 103\nцього Закону, за власним вибором може подати скаргу до виборчої\nкомісії або до суду.\n3. Суд, до якого подана скарга, передбачена статтею 104 цього\nЗакону, невідкладно повідомляє відповідну виборчу комісію та\nкомісію вищого рівня про надходження скарги, а також про ухвалене\nсудом рішення.\n4. Якщо скаргу прийнято судом до розгляду і з того ж питання\nта з тих же підстав скаргу подано до виборчої комісії, виборча\nкомісія після отримання повідомлення суду про надходження скарги\nзупиняє розгляд скарги до набрання рішенням суду законної сили."
    },
    {
      "provision_ref": "art106",
      "section": "106",
      "title": "Стаття 106. Строки оскарження",
      "content": "1. Скарга до виборчої комісії або до суду може бути подана\nсуб'єктом звернення зі скаргою протягом п'яти днів після прийняття\nрішення, вчинення дії чи бездіяльності суб'єктом оскарження, за\nвинятком випадків, зазначених у частинах другій і третій цієї\nстатті.\n2. Скарга щодо порушення, яке мало місце до дня голосування,\nможе бути подана у строк, встановлений частиною першою цієї\nстатті, але не пізніше двадцять четвертої години дня, що передує\nдню голосування.\n3. Скарга щодо порушення, яке мало місце під час голосування,\nможе бути подана до відповідної дільничної виборчої комісії не\nпізніше закінчення голосування. Скарга щодо рішень, дій чи\nбездіяльності виборчої комісії, членів цих комісій, що мали місце\nу день голосування, під час підрахунку голосів та встановлення\nрезультатів голосування на дільниці, може бути подана до виборчої\nкомісії вищого рівня або до суду у дводенний строк з дня прийняття\nрішення, вчинення дії або бездіяльності.\n4. Днем вчинення бездіяльності вважається останній день\nстроку, в який мала бути, однак не була вчинена дія, передбачена\nзаконом.\n5. Днем подання скарги вважається день фактичного отримання\nскарги суб'єктом розгляду скарги.\n6. Строк подання скарги продовженню або поновленню не\nпідлягає, крім випадку повторного подання скарги після усунення її\nнедоліків не пізніше наступного дня після дня її повернення\nсуб'єктом розгляду скарги без розгляду відповідно до частини\nтретьої статті 108 цього Закону.\n7. Зміна або уточнення вимог суб'єкта звернення зі скаргою\nпід час розгляду скарги суб'єктом розгляду скарги, викликані\nвиявленням обставин, не відомих раніше суб'єкту звернення зі\nскаргою, не вважається новою скаргою і не підлягає встановленим\nобмеженням строків."
    },
    {
      "provision_ref": "art107",
      "section": "107",
      "title": "Стаття 107. Форма та зміст скарги",
      "content": "1. Скарга до виборчої комісії або до суду подається у\nписьмовій формі. Скарга повинна містити:\n1) назву суб'єкта розгляду скарги, до якого вона подається;\n2) прізвище, ім'я, по батькові (найменування) суб'єкта\nзвернення зі скаргою, його місце проживання (поштову адресу), а\nтакож номер засобу зв'язку, адресу електронної пошти, якщо такі є;\n3) прізвище, ім'я, по батькові (найменування) суб'єкта\nоскарження, його місце проживання (поштову адресу), а також номер\nзасобу зв'язку, адресу електронної пошти, якщо такі є;\n4) суть порушеного питання;\n5) виклад обставин і зазначення доказів, якими суб'єкт\nзвернення зі скаргою обґрунтовує свої вимоги;\n6) чітко сформульовані вимоги із зазначенням суті рішення,\nухвалення якого вимагається від суб'єкта розгляду скарги;\n7) перелік документів і матеріалів, що додаються;\n8) зазначення заінтересованих осіб, яких суб'єкт звернення зі\nскаргою вважає за потрібне залучити до розгляду скарги;\n9) підпис суб'єкта звернення зі скаргою чи особи, яка його\nпредставляє відповідно до статті 103 цього Закону, із зазначенням\nдати підписання.\n2. Скарга від імені виборчої комісії подається за рішенням\nвиборчої комісії, яке додається до скарги, підписується головуючим\nна засіданні виборчої комісії, на якому приймалося рішення про\nзвернення із скаргою, та засвідчується печаткою виборчої комісії.\n3. До скарги додаються її копії та копії усіх документів, що\nприєднуються до неї, у кількості, яка дорівнює кількості суб'єктів\nоскарження та заінтересованих осіб, зазначених у скарзі."
    },
    {
      "provision_ref": "art108",
      "section": "108",
      "title": "Стаття 108. Порядок і строки розгляду скарг",
      "content": "1. Розгляд скарг судом здійснюється в порядку, встановленому\nпроцесуальним законом, з урахуванням особливостей, визначених цим\nЗаконом.\n2. Розгляд скарг виборчою комісією здійснюється у порядку,\nвстановленому цією статтею.\n3. Скарга, оформлена без дотримання вимог статті 107 цього\nЗакону, повертається відповідно Головою Центральної виборчої\nкомісії або іншим членом Центральної виборчої комісії за\nдорученням Голови Центральної виборчої комісії чи головою або\nзаступником голови окружної або дільничної виборчої комісії\nсуб'єкту звернення зі скаргою без розгляду не пізніш як на\nнаступний день після дня надходження скарги, а скарга, подана\nнапередодні дня голосування, в день голосування чи наступного\nдня, - невідкладно. При поверненні скарги без розгляду\nзазначається вичерпний перелік недоліків, які перешкоджають\nрозгляду скарги, і вказується на можливість повторного звернення\nіз скаргою, оформленою відповідно до вимог статті 107 цього Закону\nу передбачені цим Законом строки.\n4. При повторному поданні скарги з невиправленими недоліками\nабо з допущенням нових недоліків суб'єкт розгляду скарги приймає\nрішення про залишення її без розгляду по суті.\n5. Скарга, оформлена з дотриманням вимог статті 107 цього\nЗакону, розглядається судом або відповідною виборчою комісією на\nсвоєму засіданні не пізніш як на п'ятий день з дня її отримання,\nза винятком випадків, передбачених частинами шостою - восьмою цієї\nстатті.\n6. Скарга щодо порушень, які мали місце до дня голосування,\nрозглядається виборчою комісією у строк, передбачений частиною\nп'ятою цієї статті, але не пізніше початку голосування.\n7. Скарга щодо порушення, яке мало місце під час голосування,\nподана до дільничної виборчої комісії, розглядається нею відразу\nпісля закінчення голосування.\n8. Скарга щодо порушення, яке мало місце у день голосування,\nпід час підрахунку голосів та встановлення результатів голосування\nна дільниці, подана до виборчої комісії вищого рівня або до суду,\nрозглядається відповідним суб'єктом розгляду скарги у дводенний\nстрок з дня її подання.\n9. Якщо виборча комісія при розгляді скарги визнає необхідним\nпроведення перевірки зазначених у скарзі обставин правоохоронними\nорганами, відповідні правоохоронні органи за зверненням виборчої\nкомісії перевіряють ці обставини та вживають відповідних заходів\nщодо припинення порушення законодавства у триденний строк з дня\nотримання звернення виборчої комісії, а якщо таке звернення\nотримано ними менше ніж за три дні до дня голосування, у день\nголосування чи в наступний за ним день, - невідкладно. Про\nнаслідки перевірки та вжиті заходи відповідні органи повідомляють\nвиборчу комісію, яка до них звернулася.\n10. Розгляд скарги суб'єктом розгляду скарги здійснюється з\nобов'язковим своєчасним повідомленням суб'єкта звернення зі\nскаргою, суб'єкта оскарження та інших заінтересованих осіб\nрекомендованою телеграмою, факсимільним повідомленням, засобами\nелектронної пошти про час і місце розгляду скарги. Допускається\nповідомлення суб'єкта звернення зі скаргою, суб'єкта оскарження та\nзаінтересованих осіб про час і місце розгляду скарги по телефону з\nфіксуванням такої дії службовою особою суб'єкта розгляду скарги\nокремою письмовою довідкою, яка долучається до справи (протоколу).\nНеприбуття на засідання суб'єкта розгляду скарги осіб, які були\nналежним чином повідомлені про нього, не перешкоджає розгляду\nскарги.\n11. Копії скарги та доданих до неї документів надаються\nсуб'єкту оскарження та заінтересованим особам заздалегідь, а у\nразі неможливості - не пізніше початку розгляду скарги. Суб'єкт\nоскарження має право подати письмові пояснення по суті скарги, які\nберуться до розгляду суб'єктом розгляду скарги.\n12. Суб'єкт розгляду скарги приймає рішення про залишення\nскарги без розгляду по суті, якщо вона подана неналежним суб'єктом\nзвернення зі скаргою або з порушенням строків оскарження,\nвстановлених цією статтею.\n13. Центральна виборча комісія, приймаючи рішення про\nзалишення скарги без розгляду по суті, може з власної ініціативи\nвзяти до розгляду факти, викладені у скарзі.\n14. Інші питання порядку розгляду скарг виборчими комісіями\nвизначаються Центральною виборчою комісією відповідно до вимог\nцього Закону.\n15. Суди, виборчі комісії та органи прокуратури організують\nсвою роботу під час виборчого процесу, в тому числі у вихідні дні\nта в день голосування, таким чином, щоб забезпечити прийом і\nрозгляд скарг та звернень виборчих комісій у строки та в спосіб,\nвстановлені цим Законом."
    },
    {
      "provision_ref": "art109",
      "section": "109",
      "title": "Стаття 109. Докази",
      "content": "1. Доказами, на підставі яких виборча комісія встановлює\nнаявність чи відсутність обставин, що обґрунтовують вимоги і\nзаперечення скаржника, суб'єкта оскарження чи заінтересованих\nосіб, та інші обставини, що мають значення для правильного\nрозгляду скарги, можуть бути:\n1) письмові документи і матеріали (в тому числі електронні),\nякі містять відомості про обставини, що мають значення для\nправильного розгляду скарги;\n2) письмові пояснення суб'єктів виборчого процесу, посадових\nі службових осіб органів виконавчої влади, органів місцевого\nсамоврядування, підприємств, закладів, установ і організацій,\nвідповідних правоохоронних органів, отримані на вимогу суб'єкта\nрозгляду скарги, в тому числі і членів виборчої комісії на\nвиконання повноважень виборчої комісії;\n3) речові докази;\n4) висновки експертів, надані письмово на запит виборчої\nкомісії - суб'єкта розгляду скарги, суб'єкта звернення зі скаргою\nабо суб'єкта оскарження.\n2. Докази виборчій комісії надають суб'єкт звернення зі\nскаргою, суб'єкт оскарження, заінтересовані особи. Виборча\nкомісія - суб'єкт розгляду скарги може звернутися із запитом\n(витребувати) додаткові докази за власною ініціативою або на\nпрохання суб'єкта звернення зі скаргою, суб'єкта оскарження,\nзаінтересованих осіб.\n3. Якщо суб'єкт звернення зі скаргою, суб'єкт оскарження чи\nзаінтересована особа не надасть докази для підтвердження обставин,\nна які він посилається, виборча комісія вирішує справу на основі\nнаявних доказів.\n4. Виборча комісія бере до розгляду лише ті докази, які мають\nзначення для розгляду скарги. Про відхилення доказів, які не мають\nзначення для розгляду скарги або не мають доказової сили,\nзазначається у рішенні виборчої комісії - суб'єкта розгляду\nскарги.\n5. Обставини (факти), для доведення яких законом встановлені\nпевні засоби доказування, не можуть доводитися іншими засобами\nдоказування.\n6. Письмові докази подаються в оригіналі або в засвідченій у\nвстановленому порядку копії. Якщо подано копію письмового доказу,\nвиборча комісія має право вимагати подання оригіналу або\nсамостійно витребовує оригінал письмового доказу. Після розгляду\nскарги виборча комісія на вимогу власника документа повертає\nоригінал документа, а в справі скарги залишається засвідчена у\nвстановленому порядку його копія.\n7. Виборча комісія оцінює належність, достовірність кожного\nдоказу, а також достатність і взаємний зв'язок доказів у їх\nсукупності, керуючись законом. Ніякі докази не мають наперед\nвстановленої сили, за винятком обставин, фактів, встановлених\nсудовим рішенням, що набрало законної сили.\nСтаття 110. Рішення суб'єкта розгляду скарги за підсумком\nрозгляду скарги\n1. Рішення суб'єкта розгляду скарги повинно бути\nсправедливим, законним і обґрунтованим.\n2. Під час розгляду скарги щодо рішення суб'єкта оскарження\nсуб'єкт розгляду скарги вирішує:\n1) чи мало місце прийняття оскаржуваного рішення суб'єктом\nоскарження;\n2) чи було оскаржуване рішення прийнято суб'єктом оскарження\nна законних підставах;\n3) чи було оскаржуване рішення прийнято в межах повноважень\nта відповідно до визначеної законом процедури;\n4) які правові норми належить застосувати до цих\nправовідносин та чи віднесено законом розгляд цієї скарги до\nповноважень суб'єкта розгляду скарги;\n5) чи належить задовольнити кожну з вимог суб'єкта звернення\nзі скаргою, чи відмовити в їх задоволенні;\n6) чи належить поновити порушені права чи законні інтереси\nсуб'єкта звернення зі скаргою іншим способом;\n7) які рішення слід зобов'язати прийняти чи які дії, що\nвипливають із факту скасування рішення, вчинити.\n3. Під час розгляду скарги щодо дії (бездіяльності) суб'єкта\nоскарження суб'єкт розгляду скарги вирішує:\n1) чи мала місце оскаржувана дія (бездіяльність) суб'єкта\nоскарження;\n2) чи оскаржувана дія (бездіяльність) здійснювалась\n(вчинялась) суб'єктом оскарження на законних підставах;\n3) які правові норми належить застосувати до цих\nправовідносин та чи віднесено законом розгляд цієї скарги до\nповноважень суб'єкта розгляду скарги;\n4) чи належить задовольнити кожну з вимог суб'єкта звернення\nзі скаргою, чи відмовити в їх задоволенні;\n5) чи належить поновити порушені права чи законні інтереси\nсуб'єкта звернення зі скаргою іншим способом;\n6) які рішення слід зобов'язати прийняти чи які дії, що\nвипливають із факту визнання оскаржених дій чи бездіяльності\nпротиправними, вчинити.\n4. При розгляді скарги по суті суб'єкт розгляду скарги може\nзадовольнити скаргу повністю або частково чи відмовити в її\nзадоволенні.\n5. У разі задоволення скарги суб'єкт розгляду скарги може\nприйняти рішення, яким:\n1) визнати рішення суб'єкта оскарження чи окремих його\nположень, дії чи бездіяльність такими, що не відповідають вимогам\nзаконодавства про вибори депутатів, порушують виборчі права\nгромадян, права та законні інтереси суб'єкта виборчого процесу;\n2) скасувати рішення;\n3) зобов'язати суб'єкта оскарження здійснити дії, передбачені\nзаконодавством, що регулює організацію та порядок проведення\nвиборів депутатів;\n4) зобов'язати суб'єкта оскарження утриматися від вчинення\nпевних дій;\n5) поновити іншим способом порушені виборчі права громадян,\nправа та законні інтереси суб'єкта виборчого процесу;\n6) зобов'язати суб'єкта оскарження та (або) інший орган,\nпартію (блок), засіб масової інформації, посадову чи службову\nособу здійснити передбачені законодавством, що регулює організацію\nта порядок проведення виборів депутатів, дії, які випливають із\nфакту скасування рішення, визнання оскаржених дій або\nбездіяльності протиправними.\n6. Суб'єкт розгляду скарги, встановивши, що рішення, дії чи\nбездіяльність не відповідають законодавству про вибори депутатів,\nзадовольняє скаргу. При задоволенні скарги суб'єкт розгляду скарги\nможе задовольнити усі або частину вимог суб'єкта звернення зі\nскаргою.\n7. У разі визнання судом рішення відповідної виборчої комісії\nпротиправним, у тому числі з питання визнання голосування на\nвиборчій дільниці недійсним, встановлення підсумків і результатів\nголосування, встановлення результатів виборів депутатів, рішення з\nцього питання приймає виборча комісія, рішення якої було визнане\nпротиправним, або виборча комісія вищого рівня на підставі рішення\nсуду. При цьому, якщо рішення не було визнане недійсним з\nформальних підстав, виборча комісія не може прийняти рішення, яке\nпо суті повторює рішення, визнане судом протиправним.\n8. Виборча комісія вищого рівня на підставі скарги, рішення\nсуду або з власної ініціативи може скасувати рішення виборчої\nкомісії нижчого рівня та прийняти рішення по суті питання або\nзобов'язати виборчу комісію нижчого рівня повторно розглянути\nпорушене питання.\n9. Суб'єкт розгляду скарги відмовляє в задоволенні скарги,\nякщо встановить, що рішення, дії або бездіяльність суб'єкта\nоскарження вчинені відповідно до закону, в межах повноважень,\nпередбачених законом, і не порушують виборчі права виборців, права\nі законні інтереси інших суб'єктів виборчого процесу.\n10. Копія рішення суб'єкта розгляду скарги видається чи\nнадсилається суб'єкту звернення зі скаргою, суб'єкту оскарження,\nзаінтересованим особам, відповідній виборчій комісії, іншому\nсуб'єкту, про якого йдеться у рішенні, не пізніше наступного дня\nпісля прийняття рішення, а у разі прийняття рішення напередодні, в\nдень виборів або на наступний день - невідкладно.\n11. Рішення суду, прийняте в першій інстанції, набирає\nзаконної сили після закінчення строку на апеляційне оскарження у\nтерміни, встановлені статтею 111 цього Закону."
    },
    {
      "provision_ref": "art111",
      "section": "111",
      "title": "Стаття 111. Особливості перегляду судових рішень",
      "content": "1. Учасники судового розгляду справи мають право оскаржити в\nапеляційному порядку повністю або частково судове рішення,\nухвалене судом першої інстанції, що не набрало законної сили, якщо\nсуд першої інстанції неповно з'ясував обставини справи, не дав\nналежну оцінку доказам, неправильно застосував норми матеріального\nправа або істотно порушив норми судочинства.\n2. Апеляційна скарга також може бути подана третьою особою -\nсуб'єктом виборчого процесу, яка не брала участі в судовому\nрозгляді справи, якщо рішення суду першої інстанції порушує її\nправа, свободи та законні інтереси.\n3. Рішення апеляційних судів, ухвалені ними у першій\nінстанції, переглядаються в апеляційному порядку Верховним Судом\nУкраїни.\n4. Апеляційні скарги на рішення суду першої інстанції можуть\nбути подані протягом двох днів з дня, наступного після дня\nодержання копії рішення.\n5. Апеляційна скарга на рішення суду першої інстанції,\nприйняте до дня голосування, може бути подана у строк,\nвстановлений частиною четвертою цієї статті, але не пізніше\nдвадцять четвертої години останньої суботи перед днем виборів.\n6. Апеляційні скарги, подані після закінчення строків,\nвстановлених частинами четвертою та п'ятою цієї статті,\nзалишаються без розгляду.\n7. Суд апеляційної інстанції розглядає справу протягом двох\nднів з дня прийняття апеляційної скарги, а стосовно судових\nрішень, що були ухвалені судом першої інстанції до дня виборів, -\nне пізніше часу початку голосування.\nСтаття 112. Особливості оскарження рішень, дій чи\nбездіяльності органів виконавчої влади, органів\nмісцевого самоврядування, підприємств, установ,\nзакладів та організацій, їх посадових та\nслужбових осіб\n1. Суб'єкт виборчого процесу може оскаржити рішення, дії чи\nбездіяльність органу виконавчої влади, органу місцевого\nсамоврядування, підприємства, закладу, установи чи організації, їх\nпосадової чи службової особи, що стосуються невиконання покладених\nна них законом обов'язків, протиправного втручання у діяльність\nвиборчих комісій або їх членів, а також недотримання вимог закону\nз питань передвиборної агітації.\n2. Скарга, зазначена у частині першій цієї статті, подається\nдо окружної виборчої комісії чи Центральної виборчої комісії або\nдо місцевого суду за місцезнаходженням відповідного органу\nвиконавчої влади, органу місцевого самоврядування, підприємства,\nустанови, закладу чи організації.\n3. Скарга на рішення, дії чи бездіяльність органу виконавчої\nвлади, органу місцевого самоврядування, підприємства, закладу,\nустанови, організації, їх посадової чи службової особи\nрозглядається судом у складі трьох професійних суддів.\n4. Розгляд скарги на рішення, дії чи бездіяльність органу\nвиконавчої влади, органу місцевого самоврядування, підприємства,\nзакладу, установи, організації, їх посадової чи службової особи не\nвиключає притягнення окремих посадових та службових осіб до\nдисциплінарної, адміністративної, кримінальної чи іншої\nвідповідальності у випадках та в порядку, передбачених законом.\nСтаття 113. Особливості оскарження рішень чи дій партій\n(блоків), інших об'єднань громадян\n1. Виборча комісія, кандидат у депутати, партія (блок) -\nсуб'єкт виборчого процесу, а також виборець, виборчі права якого\nпорушено, може оскаржити рішення чи дії партії (блоку), об'єднання\nгромадян, її (його) посадової особи чи повноважного представника,\nщо стосуються виборчого процесу, крім тих рішень чи дій, які\nвідповідно до закону, статуту (положення) об'єднання громадян\nналежать до його внутрішньої організаційної діяльності або його\nвиключної компетенції.\n2. Скарга, зазначена у частині першій цієї статті, подається\nдо відповідної окружної виборчої комісії чи Центральної виборчої\nкомісії або до апеляційного суду за місцезнаходженням відповідного\nоргану партії (блоку), об'єднання громадян.\nСтаття 114. Особливості оскарження дій чи бездіяльності\nзасобів масової інформації, їх власників,\nпосадових осіб та творчих працівників\n1. Кандидат у депутати, партія (блок) - суб'єкт виборчого\nпроцесу може оскаржити дії чи бездіяльність засобу масової\nінформації, його власника, службової особи чи творчого працівника,\nякі порушують встановлений законом порядок діяльності засобів\nмасової інформації під час виборчого процесу, у тому числі\nстосовно здійснення права на відповідь згідно з частиною\nдванадцятою статті 71 цього Закону, інших вимог закону щодо\nведення передвиборної агітації.\n2. Центральна виборча комісія чи окружна виборча комісія має\nправо з власної ініціативи оскаржувати дії чи бездіяльність,\nзазначені у частині першій цієї статті.\n3. Скарга, зазначена у частинах першій та другій цієї статті,\nподається до місцевого суду за місцезнаходженням відповідного\nзасобу масової інформації.\n4. Скарга, зазначена у частині першій цієї статті, подається\nдо:\n1) Центральної виборчої комісії - стосовно дій чи\nбездіяльності загальнодержавного засобу масової інформації, його\nвласника, посадової особи чи творчого працівника;\n2) відповідної окружної виборчої комісії - стосовно дій чи\nбездіяльності регіонального чи місцевого засобу масової\nінформації, його власника, посадової особи чи творчого працівника.\nСтаття 115. Особливості оскарження дій чи бездіяльності\nкандидата у депутати\n1. Кандидат у депутати, партія (блок) - суб'єкт виборчого\nпроцесу може оскаржити дії чи бездіяльність кандидата у депутати,\nякщо ці дії чи бездіяльність спрямовані на порушення встановленого\nзаконом порядку висунення кандидата у депутати, проведення\nпередвиборної агітації, а також на порушення їх прав та\nохоронюваних законом інтересів або виборчих прав громадян.\n2. Виборець може оскаржити дії чи бездіяльність кандидата у\nдепутати, якщо ці дії чи бездіяльність порушили його виборчі права\nабо охоронювані законом інтереси щодо участі у виборчому процесі.\n3. Скарга на дії чи бездіяльність кандидата у депутати\nподається до Центральної виборчої комісії або до апеляційного суду\nм. Києва.\nСтаття 116. Особливості оскарження рішень, дій чи\nбездіяльності виборчих комісій, членів\nвиборчих комісій\n1. Суб'єкт виборчого процесу має право оскаржити рішення, дії\nчи бездіяльність виборчої комісії, члена виборчої комісії.\n2. Скарга щодо рішень, дій чи бездіяльності дільничної\nвиборчої комісії, члена дільничної виборчої комісії подається до\nвідповідної окружної виборчої комісії або до місцевого суду за\nмісцезнаходженням виборчої дільниці.\n3. Скарга щодо рішень, дій чи бездіяльності окружної виборчої\nкомісії, члена окружної виборчої комісії подається до Центральної\nвиборчої комісії або до апеляційного суду за місцезнаходженням\nокружної виборчої комісії.\n4. Скарга щодо рішення, дії чи бездіяльності Центральної\nвиборчої комісії, члена Центральної виборчої комісії подається до\nВерховного Суду України.\n5. Скарга на рішення, дії чи бездіяльність виборчих комісій,\nчленів виборчих комісій розглядається судом у складі трьох\nпрофесійних суддів.\nСтаття 117. Відповідальність за порушення законодавства про\nвибори депутатів\nОсоби, винні в порушенні законодавства про вибори депутатів,\nпритягаються до кримінальної, адміністративної або іншої\nвідповідальності в порядку, встановленому законом.\nСтаття 118. Зберігання виборчої та іншої документації\nі матеріальних цінностей\n1. Центральна виборча комісія після офіційного оприлюднення\nрезультатів виборів депутатів передає виборчу та іншу\nдокументацію, що підлягає внесенню до Національного архівного\nфонду, у тому числі протоколи про підрахунок голосів виборців на\nвиборчих дільницях та про підсумки голосування в межах\nтериторіальних виборчих округів, до відповідної центральної\nдержавної архівної установи, а окружні виборчі комісії передають\nтаку документацію до відповідних місцевих державних архівних\nустанов.\n2. Виборча документація, що не підлягає внесенню до\nНаціонального архівного фонду, передається окружними виборчими\nкомісіями до місцевих архівних установ, створених місцевими\nорганами виконавчої влади чи органами місцевого самоврядування\nвідповідно до Закону України \"Про Національний архівний фонд та\nархівні установи\" ( 3814-12 ).\n3. Перелік виборчої та іншої документації, що підлягає\nзберіганню в державних та інших архівних установах, та порядок її\nпередачі до цих установ визначаються Центральною виборчою комісією\nза погодженням з центральним органом виконавчої влади у сфері\nархівної справи і діловодства.\n4. Місцеві органи виконавчої влади та органи місцевого\nсамоврядування після припинення діяльності дільничних та окружних\nвиборчих комісій зобов'язані забезпечити збереження виборчих\nскриньок, кабін для голосування, печаток, штампів цих виборчих\nкомісій, методичної літератури, що надавалися виборчим комісіям на\nперіод виборчого процесу.\n5. Виборчі бюлетені, контрольні талони виборчих бюлетенів,\nсписки виборців, відкріпні посвідчення, акти, заяви, скарги про\nпорушення вимог цього Закону при проведенні голосування і\nпідрахунку голосів виборців, протоколи та рішення виборчих комісій\nзберігаються у місцевих архівних установах протягом чотирьох років\nз дня офіційного оприлюднення результатів виборів депутатів, після\nчого знищуються в установленому порядку.\n6. Архівні установи забезпечують доступ до виборчої\nдокументації з виборів депутатів у порядку, встановленому\nзаконодавством України.\n1. Цей Закон набирає чинності з 1 жовтня 2005 року, крім:\nстатей 39 та 40, які набирають чинності з дня опублікування\nЗакону;\nчастин третьої і четвертої статті 101, які набирають чинності\nз дня проведення чергових виборів народних депутатів України\n2006 року.\n2. Зміни і доповнення до цього Закону можуть бути внесені не\nпізніш як за 240 днів до дня виборів народних депутатів України\n2006 року.\n3. До приведення законодавства України у відповідність із цим\nЗаконом закони та інші нормативно-правові акти застосовуються в\nчастині, що не суперечить цьому Закону.\n4. З дня набрання чинності Кодексом адміністративного\nсудочинства України ( 2747-15 ) розгляд скарг у судах здійснюється\nв порядку, встановленому Кодексом адміністративного судочинства\nУкраїни, з урахуванням особливостей, передбачених цим Законом.\n5. У статтях 17-3 та 17-4 Закону України \"Про політичні\nпартії в Україні\" ( 2365-14 ) (Відомості Верховної Ради України,\n2001 р., N 23, ст. 118; 2004 р., N 27-28, ст. 366) слово \"чотири\"\nзамінити словом \"три\".\n6. Кабінету Міністрів України у шестимісячний строк після\nопублікування цього Закону:\nпідготувати та подати до Верховної Ради України пропозиції\nщодо приведення законів України у відповідність із цим Законом;\nпривести свої нормативно-правові акти у відповідність із цим\nЗаконом;\nзабезпечити прийняття нормативно-правових актів, передбачених\nцим Законом;\nзабезпечити перегляд і скасування міністерствами та іншими\nцентральними органами виконавчої влади їх нормативно-правових\nактів, що суперечать цьому Закону.\n7. Центральній виборчій комісії:\nпривести у місячний строк з дня опублікування цього Закону\nсвої акти у відповідність із цим Законом;\nзабезпечити прийняття актів, передбачених цим Законом.\n8. Визнати з 1 жовтня 2005 року таким, що втратив чинність,\nЗакон України \"Про вибори народних депутатів України\" ( 2766-14 )\n(Відомості Верховної Ради України, 2001 р., N 51-52, ст. 265;\n2002 р., N 9, ст. 69; 2004 р., N 15, ст. 218, N 23, ст. 320), крім\nчастини сьомої статті 15 та статті 81 цього Закону, які втрачають\nчинність з дня проведення чергових виборів народних депутатів\nУкраїни 2006 року\"."
    }
  ],
  "definitions": []
}