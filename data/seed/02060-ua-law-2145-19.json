{
  "id": "ua-law-2145-19",
  "type": "statute",
  "title": "Про освіту",
  "title_en": "",
  "short_name": "2145-19",
  "status": "in_force",
  "issued_date": "2017-09-05",
  "url": "https://zakon.rada.gov.ua/laws/show/2145-19",
  "description": "Official legislative act of Ukraine ingested from the Verkhovna Rada legal portal.",
  "provisions": [
    {
      "provision_ref": "art1",
      "section": "1",
      "title": "Стаття 1. Основні терміни та їх визначення",
      "content": "1. У цьому Законі терміни вживаються в такому значенні:\n1) автономія - право суб’єкта освітньої діяльності на самоврядування, яке полягає в його самостійності, незалежності та відповідальності у прийнятті рішень щодо академічних (освітніх), організаційних, фінансових, кадрових та інших питань діяльності, що провадиться в порядку та межах, визначених законом;\n2) академічна свобода - самостійність і незалежність учасників освітнього процесу під час провадження педагогічної, науково-педагогічної, наукової та/або інноваційної діяльності, що здійснюється на принципах свободи слова, думки і творчості, поширення знань та інформації, вільного оприлюднення і використання результатів наукових досліджень з урахуванням обмежень, установлених законом;\n2 -1 ) безпечне освітнє середовище - сукупність умов у закладі освіти, що унеможливлюють заподіяння учасникам освітнього процесу фізичної, майнової та/або моральної шкоди, зокрема внаслідок недотримання вимог санітарних, протипожежних та/або будівельних норм і правил, законодавства щодо кібербезпеки, захисту персональних даних, безпечності та якості харчових продуктів та/або надання неякісних послуг з харчування, шляхом фізичного та/або психологічного насильства, експлуатації, дискримінації за будь-якою ознакою, приниження честі, гідності, ділової репутації (зокрема шляхом булінгу (цькування), поширення неправдивих відомостей тощо), пропаганди та/або агітації, у тому числі з використанням кіберпростору, а також унеможливлюють вживання на території та в приміщеннях закладу освіти алкогольних напоїв, тютюнових виробів, наркотичних засобів, психотропних речовин;\n3) безоплатна освіта - освіта, яка здобувається особою за рахунок коштів державного та/або місцевих бюджетів згідно із законодавством;\n4) викладацька діяльність - діяльність, яка спрямована на формування знань, інших компетентностей, світогляду, розвиток інтелектуальних і творчих здібностей, емоційно-вольових та/або фізичних якостей здобувачів освіти (лекція, семінар, тренінг, курси, майстер-клас, вебінар тощо), та яка провадиться педагогічним (науково-педагогічним) працівником, самозайнятою особою (крім осіб, яким така форма викладацької діяльності заборонена законом) або іншою фізичною особою на основі відповідного трудового або цивільно-правового договору;\n5) електронний підручник (посібник) - електронне навчальне видання із систематизованим викладом навчального матеріалу, що відповідає освітній програмі, містить цифрові об’єкти різних форматів та забезпечує інтерактивну взаємодію;\n5 -1 ) підручник - вид навчальної літератури, що містить систематизований виклад навчального матеріалу та завдання для досягнення певних результатів навчання відповідно до модельної та/або навчальної програми (для повної загальної середньої освіти), складовою якого є інтерактивний електронний додаток, вимоги до якого встановлює центральний орган виконавчої влади у сфері освіти і науки;\n6) заклад освіти - юридична особа публічного чи приватного права, основним видом діяльності якої є освітня діяльність;\n7) засновник закладу освіти - орган державної влади від імені держави, відповідна рада від імені територіальної громади (громад), фізична та/або юридична особа, рішенням та за рахунок майна яких засновано заклад освіти або які в інший спосіб відповідно до законодавства набули прав і обов’язків засновника;\n8) здобувачі освіти - вихованці, учні, студенти, курсанти, слухачі, стажисти, аспіранти (ад’юнкти), інші особи, які здобувають освіту за будь-яким видом та формою здобуття освіти;\n8 -1 ) здорове освітнє середовище - сукупність умов, заходів і правил у закладі освіти, що спрямовані на формування культури здорового способу життя (знань, навичок, здатності та усвідомленої потреби) в усіх учасників освітнього процесу і зміцнення здоров’я здобувачів освіти у безпечному освітньому середовищі, зокрема шляхом організації оптимального розподілу рухової активності, фізичних та інтелектуальних навантажень і відпочинку, психологічного та/або психолого-педагогічного супроводу, формування культури особистої гігієни, здорового харчування, безпекового, екологічного мислення та поведінки, у тому числі в інформаційному (зокрема цифровому) середовищі, культури діалогу та ненасильницької, безконфліктної комунікації, проведення профілактичних і просвітницьких заходів, застосування ергономічних підходів у створенні освітнього середовища;\n9) індивідуальна освітня траєкторія - персональний шлях реалізації особистісного потенціалу здобувача освіти, що ґрунтується на виборі здобувачем освіти видів, форм і темпу здобуття освіти, суб’єктів освітньої діяльності та запропонованих ними освітніх програм, навчальних дисциплін і рівня їх складності, методів і засобів навчання. Індивідуальна освітня траєкторія формується з урахуванням здібностей, інтересів, потреб, мотивації, можливостей і досвіду здобувача освіти, а також з урахуванням спеціальних законів;\n10) індивідуальна програма розвитку - документ, що забезпечує індивідуалізацію навчання особи з особливими освітніми потребами, закріплює перелік необхідних психолого-педагогічних, корекційних потреб/послуг для розвитку дитини та розробляється групою фахівців з обов’язковим залученням батьків дитини з метою визначення конкретних навчальних стратегій і підходів до навчання;\n11) індивідуальний навчальний план - документ, що визначає послідовність, форму і темп засвоєння здобувачем освіти освітніх компонентів освітньої програми з метою реалізації його індивідуальної освітньої траєкторії та розробляється закладом освіти у взаємодії із здобувачем освіти за наявності необхідних для цього ресурсів;\n12) інклюзивне навчання - система освітніх послуг, гарантованих державою, що базується на принципах недискримінації, врахування багатоманітності людини, ефективного залучення та включення до освітнього процесу всіх його учасників;\n13) інклюзивне освітнє середовище - сукупність умов, способів і засобів їх реалізації для спільного навчання, виховання та розвитку здобувачів освіти з урахуванням їхніх потреб та можливостей;\n14) кваліфікація - визнана уповноваженим суб’єктом та засвідчена відповідним документом стандартизована сукупність здобутих особою компетентностей (результатів навчання);\n15) компетентність - динамічна комбінація знань, умінь, навичок, способів мислення, поглядів, цінностей, інших особистих якостей, що визначає здатність особи успішно соціалізуватися, провадити професійну та/або подальшу навчальну діяльність;\n15 -1 ) корекційно-розвиткові послуги (допомога) - комплексна система заходів супроводження особи з особливими освітніми потребами у процесі навчання, спрямованих на корекцію порушень шляхом розвитку особистості, її пізнавальної діяльності, емоційно-вольової сфери та мовлення;\n15 -2 ) навчальна література - електронні та паперові видання, що створені для забезпечення освітнього процесу та містять наукову, навчальну, методичну та/або практичну інформацію, спрямовану на досягнення здобувачами освіти визначених результатів навчання;\n16) освітній процес - система науково-методичних і педагогічних заходів, спрямованих на розвиток особистості шляхом формування та застосування її компетентностей;\n17) освітня діяльність - діяльність суб’єкта освітньої діяльності, спрямована на організацію, забезпечення та реалізацію освітнього процесу у формальній та/або неформальній освіті;\n18) освітня послуга - комплекс визначених законодавством, освітньою програмою та/або договором дій суб’єкта освітньої діяльності, що мають визначену вартість та спрямовані на досягнення здобувачем освіти очікуваних результатів навчання;\n19) освітня програма - єдиний комплекс освітніх компонентів (предметів вивчення, дисциплін, індивідуальних завдань, контрольних заходів тощо), спланованих і організованих для досягнення визначених результатів навчання;\n20) особа з особливими освітніми потребами - особа, яка потребує додаткової постійної чи тимчасової підтримки в освітньому процесі з метою забезпечення її права на освіту;\n21) педагогічна діяльність - інтелектуальна, творча діяльність педагогічного (науково-педагогічного) працівника або самозайнятої особи у формальній та/або неформальній освіті, спрямована на навчання, виховання та розвиток особистості, її загальнокультурних, громадянських та/або професійних компетентностей;\n21 -1 ) психолого-педагогічні послуги - комплексна система заходів з організації освітнього процесу та розвитку особи з особливими освітніми потребами, що передбачені індивідуальною програмою розвитку та надаються педагогічними працівниками закладів освіти, інклюзивно-ресурсних центрів, іншими фахівцями;\n21 -2 ) психолого-педагогічний супровід - комплексна система заходів з організації освітнього процесу та розвитку дитини, передбачених індивідуальною програмою розвитку;\n22) результати навчання - знання, уміння, навички, способи мислення, погляди, цінності, інші особисті якості, набуті у процесі навчання, виховання та розвитку, які можна ідентифікувати, спланувати, оцінити і виміряти та які особа здатна продемонструвати після завершення освітньої програми або окремих освітніх компонентів;\n23) рівень освіти - завершений етап освіти, що характеризується рівнем складності освітньої програми, сукупністю компетентностей, які визначені, як правило, стандартом освіти та відповідають певному рівню Національної рамки кваліфікацій ;\n24) розумне пристосування - запровадження, якщо це потрібно в конкретному випадку, необхідних модифікацій і адаптацій з метою забезпечення реалізації особами з особливими освітніми потребами конституційного права на освіту нарівні з іншими особами;\n25) система освіти - сукупність складників освіти, рівнів і ступенів освіти, кваліфікацій, освітніх програм, стандартів освіти, ліцензійних умов, закладів освіти та інших суб’єктів освітньої діяльності, учасників освітнього процесу, органів управління у сфері освіти, а також нормативно-правових актів, що регулюють відносини між ними;\n25 -1 ) спеціальне освітнє середовище - сукупність спеціальних умов, форм, методів і засобів навчання та виховання (спеціального кадрового забезпечення та спеціальних дизайну, обладнання, допоміжного устаткування, програмного забезпечення, електронних додатків, техніки, літератури тощо), що створюються у спеціальних закладах освіти (спеціальних класах, групах) для уможливлення та/або полегшення здобуття освіти певними категоріями осіб з особливими освітніми потребами та спрямовані на забезпечення їхнього подальшого розвитку, навчання, соціалізації, самореалізації, праці та життя в інклюзивному (безбар’єрному) суспільстві;\n26) спеціальні закони - закони України \"Про дошкільну освіту\" , \"Про повну загальну середню освіту\" , \"Про позашкільну освіту\" , \"Про професійну освіту\" , \"Про фахову передвищу освіту\" , \"Про вищу освіту\" ;\n27) суб’єкт освітньої діяльності - фізична або юридична особа (заклад освіти, підприємство, установа, організація, громадське об’єднання), що провадить освітню діяльність;\n28) універсальний дизайн у сфері освіти - дизайн предметів, навколишнього середовища, освітніх програм та послуг, що забезпечує їх максимальну придатність для використання всіма особами без необхідної адаптації чи спеціального дизайну;\n29) якість освіти - відповідність результатів навчання вимогам, встановленим законодавством, відповідним стандартом освіти та/або договором про надання освітніх послуг;\n30) якість освітньої діяльності - рівень організації, забезпечення та реалізації освітнього процесу, що забезпечує здобуття особами якісної освіти та відповідає вимогам, встановленим законодавством та/або договором про надання освітніх послуг.\n2. Положення цього та спеціальних законів щодо батьків стосуються також інших законних представників здобувачів освіти. Батьки, інші законні представники реалізують відповідні положення цього Закону та спеціальних законів стосовно осіб, які не досягли повноліття, а також відповідно до законодавства стосовно осіб, дієздатність яких обмежена."
    },
    {
      "provision_ref": "art2",
      "section": "2",
      "title": "Стаття 2. Законодавство України про освіту",
      "content": "1. Законодавство України про освіту ґрунтується на Конституції України та складається із цього Закону, спеціальних законів, інших актів законодавства у сфері освіти і науки та міжнародних договорів України, укладених в установленому законом порядку.\nВідносини щодо прийняття, набрання чинності, оскарження в адміністративному порядку, виконання, припинення дії адміністративних актів у сфері освіти регулюються Законом України \"Про адміністративну процедуру\" з урахуванням особливостей, визначених цим Законом.\n2. Підзаконні нормативно-правові акти не можуть звужувати зміст і обсяг конституційного права на освіту, а також визначених законом автономії суб’єктів освітньої діяльності та академічних свобод учасників освітнього процесу.\nЛисти, інструкції, методичні рекомендації, інші документи органів виконавчої влади, крім наказів, зареєстрованих Міністерством юстиції України, та документів, що регулюють внутрішню діяльність органу, не є нормативно-правовими актами і не можуть встановлювати правові норми.\n3. Суб’єкт освітньої діяльності має право самостійно приймати рішення з будь-яких питань у межах своєї автономії, визначеної цим Законом, спеціальними законами та/або установчими документами, зокрема з питань, не врегульованих законодавством."
    },
    {
      "provision_ref": "art3",
      "section": "3",
      "title": "Стаття 3. Право на освіту",
      "content": "1. Кожен має право на якісну та доступну освіту. Право на освіту включає право здобувати освіту впродовж усього життя, право на доступність освіти, право на безоплатну освіту у випадках і порядку , визначених Конституцією та законами України.\n2. В Україні створюються рівні умови доступу до освіти. Ніхто не може бути обмежений у праві на здобуття освіти. Право на освіту гарантується незалежно від віку, статі, раси, стану здоров’я, інвалідності, громадянства, національності, політичних, релігійних чи інших переконань, кольору шкіри, місця проживання, мови спілкування, походження, соціального і майнового стану, наявності судимості, а також інших обставин та ознак.\n3. Право особи на освіту може реалізовуватися шляхом її здобуття на різних рівнях освіти, у різних формах і різних видів, у тому числі шляхом здобуття дошкільної, повної загальної середньої, позашкільної, професійної, фахової передвищої, вищої освіти та освіти дорослих.\n4. Кожен має право на доступ до публічних освітніх, наукових та інформаційних ресурсів, у тому числі в мережі Інтернет, електронних підручників та інших мультимедійних навчальних ресурсів у порядку, визначеному законодавством.\n5. Держава здійснює соціальний захист здобувачів освіти у випадках, визначених законодавством, а також забезпечує рівний доступ до освіти особам із соціально вразливих верств населення.\n6. Держава створює умови для здобуття освіти особами з особливими освітніми потребами з урахуванням індивідуальних потреб, можливостей, здібностей та інтересів, а також забезпечує виявлення та усунення факторів, що перешкоджають реалізації прав і задоволенню потреб таких осіб у сфері освіти.\n7. Іноземці та особи без громадянства здобувають освіту в Україні відповідно до законодавства та/або міжнародних договорів України.\n8. Особи, яких визнано біженцями або особами, які потребують додаткового захисту згідно із Законом України \"Про біженців та осіб, які потребують додаткового або тимчасового захисту\", а також інші категорії іноземців та осіб без громадянства у передбачених законом та/або міжнародним договором України випадках мають рівне з громадянами України право на освіту.\n9. Право на освіту не може бути обмежене законом. Закон може встановлювати особливі умови доступу до певного рівня освіти, спеціальності (професії)."
    },
    {
      "provision_ref": "art4",
      "section": "4",
      "title": "Стаття 4. Забезпечення права на безоплатну освіту",
      "content": "1. Держава забезпечує:\nбезоплатність дошкільної, повної загальної середньої, професійної, фахової передвищої та вищої освіти відповідно до стандартів освіти;\nрозвиток дошкільної, повної загальної середньої, позашкільної, професійної, фахової передвищої, вищої і післядипломної освіти відповідно до законодавства.\n2. Право на безоплатну освіту забезпечується:\nдля здобувачів дошкільної та повної загальної середньої освіти - за рахунок розвитку мережі закладів освіти всіх форм власності та їх фінансового забезпечення у порядку, встановленому законодавством, і в обсязі, достатньому для забезпечення права на освіту всіх громадян України, іноземних громадян та осіб без громадянства, які постійно або тимчасово проживають на території України;\nдля здобувачів позашкільної, професійної, фахової передвищої та післядипломної освіти - у закладах освіти чи інших суб’єктів освітньої діяльності за рахунок фінансування з державного та/або місцевого бюджетів у порядку, встановленому законодавством;\nдля здобувачів вищої освіти - у закладах освіти за рахунок фінансування з державного та/або місцевого бюджетів у порядку, встановленому законодавством.\n3. Держава гарантує усім громадянам України та іншим особам, які перебувають в Україні на законних підставах, а також кожній дитині незалежно від підстав її перебування в Україні право на безоплатне здобуття повної загальної середньої освіти відповідно до стандартів освіти.\nДержава гарантує безоплатне забезпечення підручниками (у тому числі електронними), посібниками всіх здобувачів повної загальної середньої освіти та педагогічних працівників у порядку , встановленому Кабінетом Міністрів України."
    },
    {
      "provision_ref": "art5",
      "section": "5",
      "title": "Стаття 5. Державна політика у сфері освіти",
      "content": "1. Освіта є державним пріоритетом, що забезпечує інноваційний, соціально-економічний і культурний розвиток суспільства. Фінансування освіти є інвестицією в людський потенціал, сталий розвиток суспільства і держави.\n2. Державну політику у сфері освіти визначає Верховна Рада України, а реалізують Кабінет Міністрів України, центральний орган виконавчої влади у сфері освіти і науки, інші центральні органи виконавчої влади та органи місцевого самоврядування.\n3. Державна політика у сфері освіти формується і реалізується на основі наукових досліджень, міжнародних зобов’язань, вітчизняного та іноземного досвіду з урахуванням прогнозів, статистичних даних та індикаторів розвитку з метою задоволення потреб людини та суспільства.\n4. Документами державного прогнозування і стратегічного планування розвитку освіти є прогноз розвитку освіти України, стратегія розвитку освіти України, відповідні державні, регіональні та місцеві цільові програми, плани діяльності у сфері освіти органів влади. Органи влади забезпечують відкритий доступ до зазначених документів шляхом їх оприлюднення на своїх офіційних веб-сайтах.\n5. Держава створює умови для здобуття громадянської освіти, спрямованої на формування компетентностей, пов’язаних з реалізацією особою своїх прав і обов’язків як члена суспільства, усвідомленням цінностей громадянського (вільного демократичного) суспільства, верховенства права, прав і свобод людини і громадянина."
    },
    {
      "provision_ref": "art6",
      "section": "6",
      "title": "Стаття 6. Засади державної політики у сфері освіти та принципи освітньої діяльності",
      "content": "1. Засадами державної політики у сфері освіти та принципами освітньої діяльності є:\nлюдиноцентризм;\nверховенство права;\nзабезпечення якості освіти та якості освітньої діяльності;\nзабезпечення рівного доступу до освіти без дискримінації за будь-якими ознаками, у тому числі за ознакою інвалідності;\nрозвиток інклюзивного освітнього середовища, у тому числі у закладах освіти, найбільш доступних і наближених до місця проживання осіб з особливими освітніми потребами;\nзабезпечення універсального дизайну та розумного пристосування;\nнауковий характер освіти;\nрізноманітність освіти;\nцілісність і наступність системи освіти;\nпрозорість і публічність прийняття та виконання управлінських рішень;\nвідповідальність і підзвітність органів управління освітою та закладів освіти, інших суб’єктів освітньої діяльності перед суспільством;\nінституційне відокремлення функцій контролю (нагляду) та функцій забезпечення діяльності закладів освіти;\nінтеграція з ринком праці;\nнерозривний зв’язок із світовою та національною історією, культурою, національними традиціями;\nсвобода у виборі видів, форм і темпу здобуття освіти, освітньої програми, закладу освіти, інших суб’єктів освітньої діяльності;\nакадемічна доброчесність;\nакадемічна свобода;\nфінансова, академічна, кадрова та організаційна автономія закладів освіти у межах, визначених законом;\nгуманізм;\nдемократизм;\nєдність навчання, виховання та розвитку;\nвиховання патріотизму, поваги до культурних цінностей Українського народу, його історико-культурного надбання і традицій;\nформування усвідомленої потреби в дотриманні Конституції та законів України, нетерпимості до їх порушення;\nформування поваги до прав і свобод людини, нетерпимості до приниження її честі та гідності, фізичного або психологічного насильства, а також до дискримінації за будь-якими ознаками;\nунеможливлення насильства, жорстокого поводження з дитиною, її дискримінації за будь-якими ознаками, приниження її честі та гідності;\nформування громадянської культури та культури демократії;\nформування культури здорового способу життя, екологічної культури і дбайливого ставлення до довкілля;\nневтручання політичних партій в освітній процес;\nневтручання релігійних організацій в освітній процес (крім випадків, визначених цим Законом);\nрізнобічність та збалансованість інформації щодо політичних, світоглядних та релігійних питань;\nдержавно-громадське управління;\nдержавно-громадське партнерство;\nпублічно-приватне партнерство;\nсприяння навчанню впродовж життя;\nінтеграція у міжнародний освітній та науковий простір;\nнетерпимість до проявів корупції та хабарництва;\nдоступність для кожного громадянина всіх форм і типів освітніх послуг, що надаються державою;\nзабезпечення та розвиток безпечного і здорового освітнього середовища в закладах освіти.\n2. Освіта в Україні має будуватися за принципом рівних можливостей для всіх."
    },
    {
      "provision_ref": "art7",
      "section": "7",
      "title": "Стаття 7. Мова освіти",
      "content": "1. Мовою освітнього процесу в закладах освіти є державна мова. У класах (групах) з навчанням мовами національних меншин, які є офіційними мовами Європейського Союзу, гарантується право на використання мови відповідної національної меншини в освітньому процесі поряд з державною мовою.\nДержава гарантує кожному громадянинові України право на здобуття формальної освіти на всіх рівнях (дошкільної, загальної середньої, професійної, фахової передвищої та вищої), а також позашкільної та післядипломної освіти державною мовою в державних і комунальних закладах освіти.\nОсобам, які належать до національних меншин України, гарантується право на навчання в комунальних закладах освіти для здобуття дошкільної та початкової освіти, поряд із державною мовою, мовою відповідної національної меншини. Це право реалізується шляхом створення відповідно до законодавства окремих класів (груп) з навчанням мовою відповідної національної меншини поряд із державною мовою і не поширюється на класи (групи) з навчанням українською мовою.\nОсобам, які належать до корінних народів України, гарантується право на навчання в комунальних закладах освіти для здобуття дошкільної і загальної середньої освіти, поряд із державною мовою, мовою відповідного корінного народу. Це право реалізується шляхом створення відповідно до законодавства окремих класів (груп) з навчанням мовою відповідного корінного народу України поряд із державною мовою і не поширюється на класи (групи) з навчанням українською мовою.\nОсобам, які належать до корінних народів, національних меншин України, гарантується право на вивчення мови відповідних корінного народу чи національної меншини в комунальних закладах загальної середньої освіти або через національні культурні товариства.\nОсобам з порушенням слуху забезпечується право на навчання жестовою мовою та на вивчення української жестової мови.\n2. Заклади освіти забезпечують обов’язкове вивчення державної мови, зокрема заклади професійної, фахової передвищої та вищої освіти - в обсязі, що дає змогу провадити професійну діяльність у вибраній галузі з використанням державної мови.\nОсобам, які належать до корінних народів, національних меншин України, іноземцям та особам без громадянства створюються належні умови для вивчення державної мови.\n3. Держава забезпечує вивчення англійської мови та сприяє вивченню інших мов міжнародного спілкування у закладах освіти незалежно від форми власності.\n4. У закладах освіти відповідно до освітньої програми можуть викладатися одна або декілька дисциплін двома чи більше мовами - державною мовою, англійською мовою, іншими офіційними мовами Європейського Союзу.\n5. За бажанням здобувачів професійної, фахової передвищої та вищої освіти заклади освіти створюють можливості для вивчення ними мови корінного народу, національної меншини України як окремої дисципліни.\n6. Держава сприяє створенню та функціонуванню за кордоном закладів освіти, у яких навчання здійснюється українською мовою або вивчається українська мова.\n7. Особливості використання мов в окремих видах та на окремих рівнях освіти визначаються спеціальними законами."
    },
    {
      "provision_ref": "art8",
      "section": "8",
      "title": "Стаття 8. Види освіти",
      "content": "1. Особа реалізує своє право на освіту впродовж життя шляхом формальної, неформальної та інформальної освіти. Держава визнає ці види освіти, створює умови для розвитку суб’єктів освітньої діяльності, що надають відповідні освітні послуги, а також заохочує до здобуття освіти всіх видів.\n2. Формальна освіта - це освіта, яка здобувається за освітніми програмами відповідно до визначених законодавством рівнів освіти, галузей знань, спеціальностей (професій) і передбачає досягнення здобувачами освіти визначених стандартами освіти результатів навчання відповідного рівня освіти та здобуття кваліфікацій, що визнаються державою.\n3. Неформальна освіта - це освіта, яка здобувається, як правило, за освітніми програмами та не передбачає присудження визнаних державою освітніх кваліфікацій за рівнями освіти, але може завершуватися присвоєнням професійних та/або присудженням часткових освітніх кваліфікацій.\n4. Інформальна освіта (самоосвіта) - це освіта, яка передбачає самоорганізоване здобуття особою певних компетентностей, зокрема під час повсякденної діяльності, пов’язаної з професійною, громадською, волонтерською або іншою діяльністю, родиною чи дозвіллям.\n5. Результати навчання, здобуті шляхом неформальної та/або інформальної освіти, визнаються в системі формальної освіти в порядку, визначеному законодавством."
    },
    {
      "provision_ref": "art9",
      "section": "9",
      "title": "Стаття 9. Форми здобуття освіти",
      "content": "1. Особа має право здобувати освіту в різних формах або поєднуючи їх.\nОсновними формами здобуття освіти є:\nінституційна (очна (денна, вечірня), заочна, дистанційна, мережева);\nіндивідуальна (екстернатна, сімейна (домашня), педагогічний патронаж, на робочому місці (на виробництві);\nдуальна.\n2. Очна (денна, вечірня) форма здобуття освіти - це спосіб організації навчання здобувачів освіти, що передбачає їх безпосередню участь в освітньому процесі.\n3. Заочна форма здобуття освіти - це спосіб організації навчання здобувачів освіти шляхом поєднання очної форми освіти під час короткочасних сесій і самостійного оволодіння освітньою програмою у проміжку між ними.\n4. Дистанційна форма здобуття освіти - це індивідуалізований процес здобуття освіти, який відбувається в основному за опосередкованої взаємодії віддалених один від одного учасників освітнього процесу у спеціалізованому середовищі, що функціонує на базі сучасних психолого-педагогічних та інформаційно-комунікаційних технологій.\n5. Мережева форма здобуття освіти - це спосіб організації навчання здобувачів освіти, завдяки якому оволодіння освітньою програмою відбувається за участю різних суб’єктів освітньої діяльності, що взаємодіють між собою на договірних засадах.\n6. Екстернатна форма здобуття освіти (екстернат) - це спосіб організації навчання здобувачів освіти, за яким освітня програма повністю засвоюється здобувачем самостійно, а оцінювання результатів навчання та присудження освітньої кваліфікації здійснюються відповідно до законодавства.\n7. Сімейна (домашня) форма здобуття освіти - це спосіб організації освітнього процесу дітей самостійно їхніми батьками для здобуття формальної (дошкільної, повної загальної середньої) та/або неформальної освіти. Відповідальність за здобуття освіти дітьми на рівні не нижче стандартів освіти несуть батьки. Оцінювання результатів навчання та присудження освітніх кваліфікацій здійснюються відповідно до законодавства.\n8. Педагогічний патронаж - це спосіб організації освітнього процесу педагогічними працівниками, що передбачає забезпечення ними засвоєння освітньої програми здобувачем освіти, який за психофізичним станом або з інших причин, визначених законодавством, зокрема з метою забезпечення доступності здобуття освіти, потребує такої форми.\n9. Здобуття освіти на робочому місці - це спосіб організації навчання здобувачів освіти, завдяки якому оволодіння освітньою програмою (як правило, професійної, фахової передвищої освіти) відбувається на виробництві шляхом практичного навчання, участі у виконанні трудових обов’язків і завдань під керівництвом фахівців-практиків, залучених до освітнього процесу.\n10. Дуальна форма здобуття освіти - це спосіб здобуття освіти, що передбачає поєднання навчання осіб у закладах освіти (в інших суб’єктів освітньої діяльності) з навчанням на робочих місцях у суб’єктів господарювання для набуття певної кваліфікації, як правило, на основі договору.\n11. Особливості застосування форм здобуття освіти для різних рівнів освіти можуть визначатися спеціальними законами.\n12. Положення про форми здобуття освіти затверджуються центральним органом виконавчої влади у сфері освіти і науки."
    },
    {
      "provision_ref": "art10",
      "section": "10",
      "title": "Стаття 10. Складники та рівні освіти",
      "content": "1. Невід’ємними складниками системи освіти є:\nдошкільна освіта;\nповна загальна середня освіта;\nпозашкільна освіта;\nспеціалізована освіта;\nпрофесійна освіта;\nфахова передвища освіта;\nвища освіта;\nосвіта дорослих, у тому числі післядипломна освіта.\n2. Рівнями освіти є:\nдошкільна освіта;\nпочаткова освіта;\nбазова середня освіта;\nпрофільна середня освіта;\nпрофесійна освіта;\nфахова передвища освіта;\nпочатковий рівень (короткий цикл) вищої освіти;\nперший (бакалаврський) рівень вищої освіти;\nдругий (магістерський) рівень вищої освіти;\nтретій (освітньо-науковий/освітньо-творчий) рівень вищої освіти.\n3. У системі позашкільної освіти та освіти дорослих (включно із післядипломною освітою) можуть здобуватися часткові кваліфікації."
    },
    {
      "provision_ref": "art11",
      "section": "11",
      "title": "Стаття 11. Дошкільна освіта",
      "content": "1. Метою дошкільної освіти є забезпечення цілісного розвитку дитини, її фізичних, інтелектуальних і творчих здібностей шляхом виховання, навчання, соціалізації та формування необхідних життєвих навичок.\n2. Діти старшого дошкільного віку обов’язково охоплюються дошкільною освітою відповідно до стандарту дошкільної освіти.\n3. Відповідальність за здобуття дітьми дошкільної освіти несуть батьки.\n4. Батьки самостійно обирають способи та форми, якими забезпечують реалізацію права дітей на дошкільну освіту.\n5. Органи місцевого самоврядування створюють умови для здобуття дошкільної освіти шляхом:\nформування і розвитку мережі закладів освіти;\nзамовлення підготовки педагогічних працівників;\nреалізації освітніх програм неформальної освіти для батьків;\nпроведення інших заходів.\n6. Порядок, умови, форми та особливості здобуття дошкільної освіти визначаються спеціальним законом."
    },
    {
      "provision_ref": "art12",
      "section": "12",
      "title": "Стаття 12. Повна загальна середня освіта",
      "content": "1. Метою повної загальної середньої освіти є всебічний розвиток, виховання і соціалізація особистості, яка здатна до життя в суспільстві та цивілізованої взаємодії з природою, має прагнення до самовдосконалення і навчання впродовж життя, готова до свідомого життєвого вибору та самореалізації, відповідальності, трудової діяльності та громадянської активності.\nДосягнення цієї мети забезпечується шляхом формування ключових компетентностей, необхідних кожній сучасній людині для успішної життєдіяльності:\nвільне володіння державною мовою;\nздатність спілкуватися рідною (у разі відмінності від державної) та іноземними мовами;\nматематична компетентність;\nкомпетентності у галузі природничих наук, техніки і технологій;\nінноваційність;\nекологічна компетентність;\nінформаційно-комунікаційна компетентність;\nнавчання впродовж життя;\nгромадянські та соціальні компетентності, пов’язані з ідеями демократії, справедливості, рівності, прав людини, добробуту та здорового способу життя, з усвідомленням рівних прав і можливостей;\nкультурна компетентність;\nпідприємливість та фінансова грамотність;\nінші компетентності, передбачені стандартом освіти.\nСпільними для всіх компетентностей є такі вміння: читання з розумінням, уміння висловлювати власну думку усно і письмово, критичне та системне мислення, здатність логічно обґрунтовувати позицію, творчість, ініціативність, вміння конструктивно керувати емоціями, оцінювати ризики, приймати рішення, розв’язувати проблеми, здатність співпрацювати з іншими людьми.\n2. Повна загальна середня освіта в Україні є обов’язковою і здобувається в інституційних або індивідуальних формах, визначених законодавством, як правило, в закладах освіти.\n3. Повна загальна середня освіта має три рівні освіти:\nпочаткова освіта тривалістю чотири роки;\nбазова середня освіта тривалістю п’ять років;\nпрофільна середня освіта тривалістю три роки.\nПочаткова, базова середня і профільна середня освіта можуть здобуватися в окремих закладах освіти або у структурних підрозділах однієї юридичної особи (закладу освіти).\n4. Початкова освіта здобувається, як правило, з шести років. Діти, яким на початок навчального року виповнилося сім років, повинні розпочинати здобуття початкової освіти цього ж навчального року.\n5. Особи з особливими освітніми потребами можуть розпочинати здобуття початкової освіти з іншого віку, а тривалість здобуття ними початкової та базової середньої освіти може бути подовжена з доповненням освітньої програми корекційно-розвитковим складником. Особливості здобуття такими особами повної загальної середньої освіти визначаються спеціальним законом.\n6. На рівнях початкової та базової середньої освіти освітній процес може організовуватися за циклами, визначеними спеціальним законом, поділ на які здійснюється з урахуванням вікових особливостей фізичного, психічного та інтелектуального розвитку дітей.\n7. Здобуття профільної середньої освіти передбачає два спрямування:\nакадемічне - профільне навчання на основі поєднання змісту освіти, визначеного стандартом профільної середньої освіти, і поглибленого вивчення окремих предметів з урахуванням здібностей та освітніх потреб здобувачів освіти з орієнтацією на продовження навчання на вищих рівнях освіти;\nпрофесійне - орієнтоване на ринок праці профільне навчання на основі поєднання змісту освіти, визначеного стандартом профільної середньої освіти, та професійно орієнтованого підходу до навчання з урахуванням здібностей і потреб учнів.\nЗдобуття профільної середньої освіти за будь-яким спрямуванням не обмежує право особи на здобуття освіти на інших рівнях освіти.\nЗаклади освіти можуть мати освітні програми профільної середньої освіти за одним чи обома спрямуваннями.\n8. Результати навчання здобувачів освіти на кожному рівні повної загальної середньої освіти оцінюються шляхом державної підсумкової атестації, яка може здійснюватися в різних формах, визначених законодавством, зокрема у формі зовнішнього незалежного оцінювання.\nДержавна підсумкова атестація здобувачів початкової освіти здійснюється лише з метою моніторингу якості освітньої діяльності закладів освіти та/або якості освіти.\nПорядок , форми проведення і перелік навчальних предметів, з яких проводиться державна підсумкова атестація, визначає центральний орган виконавчої влади у сфері освіти і науки.\n9. Порядок, умови, форми та особливості здобуття повної загальної середньої освіти визначаються спеціальним законом."
    },
    {
      "provision_ref": "art13",
      "section": "13",
      "title": "Стаття 13. Територіальна доступність повної загальної середньої освіти",
      "content": "1. Для забезпечення територіальної доступності повної загальної середньої освіти органи місцевого самоврядування створюють і утримують мережу закладів освіти та їхніх філій.\nКожна особа має право здобувати початкову та базову середню освіту в закладі освіти (його філії), що найбільш доступний та наближений до місця проживання особи.\nПраво особи здобувати початкову та базову середню освіту у державному або комунальному закладі освіти (його філії), за яким закріплена територія обслуговування, на якій проживає ця особа, гарантується, що не обмежує право особи обрати інший заклад освіти.\n2. З метою створення умов для здобуття загальної середньої освіти, раціонального та ефективного використання наявних ресурсів і матеріально-технічної бази заклад освіти може мати статус опорного.\nПоложення про опорний заклад освіти затверджується Кабінетом Міністрів України.\n3. З метою наближення місця навчання дітей до їхнього місця проживання у відповідному населеному пункті може утворюватися філія закладу освіти. Філія закладу освіти - це територіально відокремлений структурний підрозділ закладу освіти, що не має статусу юридичної особи та діє на підставі положення, затвердженого засновником відповідного закладу освіти на основі типового положення , що затверджується центральним органом виконавчої влади у сфері освіти і науки.\nПочаткова школа може забезпечувати здобуття початкової освіти дітьми (незалежно від їх кількості) одного або різного віку, які можуть бути об’єднані в один або в різні класи (групи). Освітній процес у такій школі може організовуватися одним чи кількома вчителями або в будь-якій іншій формі, яка є найбільш зручною та доцільною для забезпечення здобуття дітьми початкової освіти відповідно до стандарту початкової освіти.\n4. Особи, які здобувають повну загальну середню освіту, проживають у сільській місцевості і потребують підвезення до закладу освіти і у зворотному напрямку, забезпечуються таким підвезенням за кошти місцевих бюджетів, у тому числі із забезпеченням доступності відповідного транспорту для осіб з порушенням зору, слуху, опорно-рухового апарату та інших маломобільних груп населення.\n5. Органи місцевого самоврядування різних адміністративно-територіальних одиниць мають право прийняти з урахуванням потреб і пропозицій територіальних громад спільне рішення про організацію здобуття початкової, базової та профільної середньої освіти в закладі освіти (його філії) та забезпечення підвезення здобувачів освіти до нього і у зворотному напрямку."
    },
    {
      "provision_ref": "art14",
      "section": "14",
      "title": "Стаття 14. Позашкільна освіта",
      "content": "1. Метою позашкільної освіти є розвиток здібностей дітей та молоді у сфері освіти, науки, культури, фізичної культури і спорту, технічної та іншої творчості, здобуття ними первинних професійних знань, вмінь і навичок, необхідних для їх соціалізації, подальшої самореалізації та/або професійної діяльності.\n2. Позашкільна освіта може здобуватися одночасно із здобуттям дошкільної, повної загальної середньої, професійної та фахової передвищої освіти. Компетентності, здобуті за програмами позашкільної освіти, можуть враховуватися та визнаватися на відповідному рівні освіти.\n3. Здобуття позашкільної освіти забезпечується закладами позашкільної освіти різних типів, форм власності та підпорядкування, іншими закладами освіти, сім’єю, громадськими об’єднаннями, підприємствами, установами, організаціями та іншими юридичними і фізичними особами.\n4. Державні заклади позашкільної освіти утворюються центральними органами виконавчої влади та фінансуються за кошти державного бюджету. Інші заклади позашкільної освіти утворюються органами місцевого самоврядування, підприємствами, установами, організаціями, у тому числі релігійними організаціями, статути (положення) яких зареєстровано у встановленому законодавством порядку, іншими юридичними і фізичними особами, за наявності необхідної матеріально-технічної та науково-методичної бази, педагогічних та інших працівників.\n5. Фінансування позашкільної освіти здійснюється за кошти засновника, державного та/або місцевих бюджетів, батьків, з інших джерел, не заборонених законодавством.\n6. Органи місцевого самоврядування створюють умови для доступності позашкільної освіти шляхом формування, утримання та розвитку мережі закладів позашкільної освіти відповідно до освітніх, культурних, духовних потреб та запитів населення.\n7. Порядок, умови, форми та особливості здобуття позашкільної освіти визначаються спеціальним законом."
    },
    {
      "provision_ref": "art15",
      "section": "15",
      "title": "Стаття 15. Професійна освіта",
      "content": "1. Метою професійної освіти є формування і розвиток професійних компетентностей особи, необхідних для професійної діяльності за певною професією у відповідній галузі, забезпечення її конкурентоздатності на ринку праці та мобільності і перспектив кар’єрного зростання впродовж життя.\n2. Професійна освіта здобувається на основі базової або повної загальної середньої освіти. Здобуття професійної освіти на основі базової середньої освіти здійснюється з одночасним здобуттям профільної середньої освіти та отриманням відповідного документа про повну загальну середню освіту.\nЗаклади професійної освіти можуть також здійснювати підготовку фахівців за окремими професіями без забезпечення здобуття повної загальної середньої освіти.\nОсоби, які з певних причин не можуть одночасно з набуттям професії здобувати повну загальну середню освіту або не мають базової середньої освіти, а також ті, які потребують реабілітації, мають право здобувати професійну освіту.\n4. Заклади професійної освіти мають право здійснювати за відповідними стандартами підготовку на рівні фахової передвищої освіти. Ліцензування такої освітньої діяльності та акредитація відповідних освітніх програм здійснюються в загальному порядку.\n5. Особа, яка здобула професійну освіту відповідного рівня, може продовжити навчання на наступних рівнях освіти, у тому числі за скороченою програмою підготовки - у випадках та порядку, визначених законодавством.\n6. Заклади професійної освіти здійснюють підготовку, перепідготовку і підвищення кваліфікації осіб за кошти державного та/або місцевих бюджетів, а також за угодами з підприємствами, установами, організаціями, окремими фізичними та/або юридичними особами.\n7. Порядок, умови, форми та особливості здобуття професійної освіти визначаються спеціальним законом."
    },
    {
      "provision_ref": "art16",
      "section": "16",
      "title": "Стаття 16. Фахова передвища освіта",
      "content": "1. Фахова передвища освіта спрямована на формування та розвиток освітньої кваліфікації, що підтверджує здатність особи до виконання типових спеціалізованих завдань у певній галузі професійної діяльності, пов’язаних з виконанням виробничих завдань підвищеної складності та/або здійсненням обмежених управлінських функцій, що характеризуються певною невизначеністю умов та потребують застосування положень і методів відповідної науки, і завершується здобуттям відповідної освітньої та/або професійної кваліфікації.\n2. Фахова передвища освіта здобувається на основі повної або базової середньої освіти. Здобуття фахової передвищої освіти на основі базової середньої освіти здійснюється з одночасним здобуттям повної загальної середньої освіти та отриманням відповідного документа про повну загальну середню освіту.\n5. Заклади фахової передвищої освіти можуть утворювати навчально-методичні, навчальні, науково-виробничі та інші об’єднання за галузевими або професійними ознаками.\n6. Особа, яка здобула ступінь фахової передвищої освіти, може продовжити навчання на рівнях вищої освіти, у тому числі за скороченою програмою підготовки.\n7. Порядок, умови, форми та особливості здобуття фахової передвищої освіти визначаються спеціальним законом."
    },
    {
      "provision_ref": "art17",
      "section": "17",
      "title": "Стаття 17. Вища освіта",
      "content": "1. Метою вищої освіти є здобуття особою високого рівня наукових та/або творчих мистецьких, професійних і загальних компетентностей, необхідних для діяльності за певною спеціальністю чи в певній галузі знань.\n2. Вища освіта здобувається на основі повної загальної середньої освіти.\nРівні, ступені вищої освіти, порядок, умови, форми та особливості її здобуття визначаються спеціальним законом.\n3. Наукова, науково-технічна та інноваційна діяльність закладів вищої освіти (для закладів вищої освіти культурологічного та мистецького спрямування - мистецька діяльність) є обов’язковою та невід’ємною складовою частиною їхньої освітньої діяльності.\n4. Складовою освітньої програми вищої освіти мистецького спрямування є асистентура-стажування, яке проводиться в університетах та академіях на основі ступеня магістра і є основною формою підготовки мистецьких виконавських кадрів вищої кваліфікації."
    },
    {
      "provision_ref": "art18",
      "section": "18",
      "title": "Стаття 18. Освіта дорослих",
      "content": "1. Освіта дорослих, що є складовою освіти впродовж життя, спрямована на реалізацію права кожної повнолітньої особи на безперервне навчання з урахуванням її особистісних потреб, пріоритетів суспільного розвитку та потреб економіки.\n2. Органи державної влади та органи місцевого самоврядування створюють умови для формальної, неформальної та інформальної освіти дорослих.\n3. Складниками освіти дорослих є:\nпіслядипломна освіта;\nпрофесійне навчання працівників;\nкурси перепідготовки та/або підвищення кваліфікації;\nбезперервний професійний розвиток;\nбудь-які інші складники, що передбачені законодавством, запропоновані суб’єктом освітньої діяльності або самостійно визначені особою.\n4. Особа має право на вільний вибір закладу освіти, установи, організації, іншого суб’єкта освітньої діяльності, видів, форм, темпу здобуття освіти та освітньої програми в межах здобуття освіти дорослих.\n5. Післядипломна освіта передбачає набуття нових та вдосконалення раніше набутих компетентностей на основі здобутої вищої, професійної або фахової передвищої освіти та практичного досвіду.\n6. Післядипломна освіта включає:\nспеціалізацію - профільну спеціалізовану підготовку з метою набуття особою здатності виконувати завдання та обов’язки, що мають особливості в межах спеціальності;\nперепідготовку - освіту дорослих, спрямовану на професійне навчання з метою оволодіння іншою (іншими) професією (професіями);\nпідвищення кваліфікації - набуття особою нових та/або вдосконалення раніше набутих компетентностей у межах професійної діяльності або галузі знань;\nстажування - набуття особою практичного досвіду виконання завдань та обов’язків у певній професійній діяльності або галузі знань.\n7. Післядипломна освіта у сфері охорони здоров’я також включає:\nінтернатуру;\nлікарську резидентуру.\nІнтернатура проводиться в університетах, академіях, інститутах, наукових установах, закладах охорони здоров’я, визнаних центральним органом виконавчої влади у сфері охорони здоров’я як бази інтернатури, і є обов’язковою формою первинної спеціалізації осіб за лікарськими та провізорськими спеціальностями для отримання кваліфікації лікаря-спеціаліста або провізора-спеціаліста.\nЛікарська резидентура проводиться в університетах, академіях, інститутах, наукових установах, закладах охорони здоров’я, визнаних центральним органом виконавчої влади у сфері охорони здоров’я як бази лікарської резидентури, і є формою спеціалізації лікарів-спеціалістів за певними лікарськими спеціальностями для отримання кваліфікації лікаря-спеціаліста згідно з переліком лікарських спеціальностей, затвердженим центральним органом виконавчої влади у сфері охорони здоров’я.\n8. Засади професійного навчання працівників визначаються законом.\n9. Курси підвищення кваліфікації проводяться для набуття здобувачем освіти нових компетентностей у межах професійної діяльності або галузі знань.\n10. Безперервний професійний розвиток - це безперервний процес навчання та вдосконалення професійних компетентностей фахівців після здобуття вищої та/або післядипломної освіти, що дає змогу фахівцю підтримувати або покращувати стандарти професійної діяльності і триває впродовж усього періоду його професійної діяльності.\n11. Заклади освіти, що провадять освітню діяльність з підвищення кваліфікації працівників, обов’язковість якої передбачена законом, з підготовки в інтернатурі мають отримати ліцензію на відповідну діяльність та/або акредитувати відповідні освітні програми.\nПрацівниками закладів післядипломної освіти, які мають ліцензію на освітню діяльність, є педагогічні, науково-педагогічні та/або наукові та інші працівники."
    },
    {
      "provision_ref": "art19",
      "section": "19",
      "title": "Стаття 19. Освіта осіб з особливими освітніми потребами",
      "content": "1. Органи державної влади та органи місцевого самоврядування створюють умови для забезпечення прав і можливостей осіб з особливими освітніми потребами для здобуття ними освіти на всіх рівнях освіти з урахуванням їхніх індивідуальних потреб, можливостей, здібностей та інтересів.\n2. Держава забезпечує підготовку фахівців для роботи з особами з особливими освітніми потребами на всіх рівнях освіти.\n3. Для навчання, професійної підготовки або перепідготовки осіб з особливими освітніми потребами застосовуються види та форми здобуття освіти, що враховують їхні потреби та індивідуальні можливості.\n4. Органи державної влади, органи місцевого самоврядування та заклади освіти створюють особам з особливими освітніми потребами умови для здобуття освіти нарівні з іншими особами шляхом належного фінансового, кадрового, матеріально-технічного забезпечення та забезпечення універсального дизайну та/або розумного пристосування, що враховує індивідуальні потреби та можливості таких осіб, визначені в індивідуальній програмі розвитку.\n5. Навчання, виховання та розвиток осіб з особливими освітніми потребами у закладах дошкільної, позашкільної та загальної середньої освіти здійснюються за рахунок коштів державного та місцевих бюджетів, інших джерел, не заборонених законодавством, у тому числі з урахуванням потреб дитини, визначених в індивідуальній програмі розвитку.\n6. Зарахування осіб до спеціальних закладів освіти, переведення з одного типу закладу до іншого та відрахування таких осіб здійснюються у порядку, встановленому центральним органом виконавчої влади у сфері освіти і науки.\n7. Категорії осіб з особливими освітніми потребами визначаються актами Кабінету Міністрів України з урахуванням міжнародних норм і стандартів."
    },
    {
      "provision_ref": "art20",
      "section": "20",
      "title": "Стаття 20. Інклюзивне навчання",
      "content": "1. Інклюзивне навчання здобувачів освіти базується на принципах недискримінації, врахування багатоманітності людини, ефективного залучення та включення до освітнього процесу всіх його учасників.\nОрганізація інклюзивного навчання у закладах освіти на відповідних рівнях освіти здійснюється відповідно до порядків, затверджених Кабінетом Міністрів України.\n2. У разі звернення особи з особливими освітніми потребами або її батьків заклад освіти утворює інклюзивний клас та/або групу в обов’язковому порядку.\nСпеціальний клас та/або група утворюється керівником закладу освіти за погодженням із засновником цього закладу освіти або уповноваженим ним органом.\nЗаклади освіти створюють умови для навчання осіб з особливими освітніми потребами відповідно до індивідуальної програми розвитку та з урахуванням їхніх індивідуальних потреб і можливостей.\nЗаклад освіти відповідно до законодавства організовує та/або забезпечує надання особам з особливими освітніми потребами психолого-педагогічних та корекційно-розвиткових послуг, а також допоміжних засобів для навчання.\n3. З метою проведення комплексної психолого-педагогічної оцінки розвитку дітей, надання психолого-педагогічних та корекційно-розвиткових послуг, а також забезпечення психолого-педагогічного супроводу дітей з особливими освітніми потребами органи місцевого самоврядування утворюють інклюзивно-ресурсні центри.\n4. Будівлі, споруди і приміщення закладів освіти та інклюзивно-ресурсних центрів повинні відповідати вимогам доступності згідно з державними будівельними нормами і стандартами.\n5. Проектування, будівництво та реконструкція будівель, споруд, приміщень закладів освіти та інклюзивно-ресурсних центрів здійснюються з урахуванням принципів універсального дизайну та/або розумного пристосування."
    },
    {
      "provision_ref": "art21",
      "section": "21",
      "title": "Стаття 21. Спеціалізована освіта",
      "content": "1. Спеціалізована освіта - це освіта мистецького, спортивного, військового, безпекового чи наукового спрямування, яка може здобуватися в рамках формальної, неформальної, інформальної освіти, спрямована на здобуття компетентностей у відповідній сфері професійної діяльності під час навчання у безперервному інтегрованому освітньому процесі на кількох або всіх рівнях освіти та потребує раннього виявлення і розвитку індивідуальних здібностей.\nДержава створює умови для здобуття освіти мистецького, спортивного, військового, безпекового та наукового спрямування, у тому числі в закладах спеціалізованої освіти всіх рівнів.\n2. Мистецька освіта передбачає здобуття спеціальних здібностей, естетичного досвіду і ціннісних орієнтацій у процесі активної мистецької діяльності, набуття особою комплексу професійних, у тому числі виконавських, компетентностей та спрямована на професійну художньо-творчу самореалізацію особистості і отримання кваліфікацій у різних видах мистецтва.\nМистецька освіта включає:\nпочаткову мистецьку освіту, що здобувається одночасно з початковою та/або базовою середньою освітою і полягає в набутті здобувачем компетентностей початкового рівня в обраному виді мистецтва;\nпрофільну мистецьку освіту, що здобувається на основі початкової мистецької освіти одночасно з повною загальною середньою освітою та орієнтована на продовження навчання на наступному рівні мистецької освіти;\nфахову передвищу мистецьку освіту, що здобувається на основі початкової мистецької та базової середньої освіти з одночасним здобуттям повної загальної середньої освіти або на основі повної загальної середньої освіти та полягає в набутті здобувачем освіти професійних компетентностей за певною мистецькою спеціальністю;\nвищу мистецьку освіту, що здобувається на основі профільної або фахової передвищої мистецької освіти та повної загальної середньої освіти і полягає в набутті здобувачем вищої освіти компетентностей відповідного ступеня вищої освіти (молодшого бакалавра, бакалавра, магістра, доктора філософії/доктора мистецтва) за певною мистецькою спеціальністю.\nОсоби, які здобувають мистецьку освіту в закладах спеціалізованої мистецької освіти одночасно з повною загальною середньою освітою, безоплатно забезпечуються місцями у пансіонах, харчуванням, навчальним обладнанням та стипендіями згідно із законодавством.\nПоложення про заклади спеціалізованої мистецької освіти затверджуються у порядку, визначеному спеціальними законами.\n3. Спортивна освіта передбачає засвоєння освітньої програми з відповідного виду спорту з метою набуття комплексу професійних компетентностей у галузі фізичної культури і спорту, формування та розвитку індивідуальних здібностей особи, поглибленого оволодіння спеціалізацією в обраному виді спорту та здобувається одночасно з середньою, професійною, фаховою передвищою чи вищою освітою.\nОсвітні програми з відповідного виду спорту розробляються всеукраїнськими федераціями з видів спорту та затверджуються центральним органом виконавчої влади у сфері фізичної культури і спорту.\nОсоби, які здобувають спортивну освіту в закладах спеціалізованої освіти спортивного профілю із специфічними умовами навчання, безоплатно забезпечуються місцями у гуртожитках, харчуванням, табельною парадною та спортивною формами, спортивним інвентарем та стипендіями згідно із законодавством.\nПоложення про заклади спеціалізованої освіти спортивного профілю із специфічними умовами навчання затверджуються Кабінетом Міністрів України за поданням центрального органу виконавчої влади у сфері фізичної культури і спорту.\n4. Військова освіта передбачає набуття особою комплексу професійних компетентностей відповідно до військової спеціалізації, формування та розвиток її індивідуальних здібностей та може здобуватися одночасно з профільною середньою, професійною, фаховою передвищою чи вищою освітою. Особливості здобуття військової освіти можуть визначатися законами України.\nОсвітні програми військової освіти розробляються закладами спеціалізованої освіти військового (військово-спортивного) спрямування та затверджуються органами державної влади, до сфери управління яких належать відповідні заклади освіти.\nДо структури військової освіти належать:\nпідготовка ліцеїстів військових ліцеїв, ліцеїв з посиленою військово-фізичною підготовкою, що передбачає здобуття первинних загальновійськових знань і спеціальних компетентностей;\nпідготовка учнів коледжів з посиленою військовою та фізичною підготовкою, яка здійснюється на основі базової середньої освіти;\nпідготовка військовослужбовців сержантського (старшинського) складу військової служби за контрактом з одночасним здобуттям фахової передвищої військової освіти, яка здійснюється на основі повної загальної середньої освіти;\nпідготовка військовослужбовців сержантського (старшинського) складу військової служби за контрактом з одночасним здобуттям вищої освіти, яка здійснюється на основі повної загальної середньої освіти;\nпідготовка військовослужбовців офіцерського складу, яка здійснюється на основі повної загальної середньої, професійної, фахової передвищої чи вищої освіти для здобуття відповідних ступенів вищої освіти та рівнів військової освіти (тактичний, оперативний, стратегічний);\nвійськова підготовка офіцерів запасу, що здійснюється у порядку, визначеному Кабінетом Міністрів України за поданням центрального органу виконавчої влади у сфері оборони, погодженим із центральним органом виконавчої влади у сфері освіти і науки;\nпрофесійна військова освіта - спеціалізована освіта військового спрямування, яка здобувається за освітніми програмами на відповідних рівнях військової освіти з метою вдосконалення професійного рівня військового фахівця та набуття фахових компетентностей, що забезпечують виконання службових (бойових) функцій.\nОсоби, які здобувають військову освіту в закладах спеціалізованої освіти військового (військово-спортивного) спрямування, безоплатно забезпечуються місцями у гуртожитках, харчуванням, спеціальним одягом та стипендіями згідно із законодавством.\nПоложення про заклади спеціалізованої освіти військового спрямування затверджуються Кабінетом Міністрів України з урахуванням спеціальних законів за поданням центрального органу виконавчої влади у сфері оборони.\nПоложення про військові структурні підрозділи закладів освіти затверджується центральним органом виконавчої влади у сфері освіти і науки та центральним органом виконавчої влади у сфері оборони.\nЗасади військової освіти регулюються цим Законом, Законом України \"Про військовий обов’язок і військову службу\" та спеціальними законами.\n5. Освіта безпекового спрямування передбачає набуття особою спеціальних здібностей та комплексу професійних компетентностей у сферах правоохоронної, правозастосовної діяльності, цивільного захисту та може здобуватися на рівнях профільної середньої освіти в закладах спеціалізованої освіти безпекового спрямування, професійної, фахової передвищої чи вищої освіти в закладах освіти із специфічними умовами навчання. Особливості здобуття спеціалізованої освіти безпекового спрямування можуть визначатися спеціальними законами України.\nОсвітні програми спеціалізованої освіти безпекового спрямування розробляються закладами освіти та затверджуються державними органами, до сфери управління яких вони належать, з урахуванням вимог спеціальних законів України.\nДо структури спеціалізованої освіти безпекового спрямування належать:\nпідготовка ліцеїстів у ліцеях безпекового спрямування та національно-патріотичного виховання, що передбачає здобуття профільної середньої освіти;\nспеціальна професійна підготовка поліцейських, які вперше прийняті на службу в поліції, та осіб рядового і начальницького складу служби цивільного захисту, які вперше прийняті на службу цивільного захисту;\nпідготовка поліцейських, осіб рядового і начальницького складу служби цивільного захисту на рівнях професійної, фахової передвищої або вищої освіти.\nОсоби, які здобувають спеціалізовану освіту безпекового спрямування в закладах загальної середньої освіти, закладах освіти із специфічними умовами навчання, безоплатно забезпечуються місцями в гуртожитках (пансіонах), харчуванням, спеціальним (форменим) одягом/одностроєм, грошовим забезпеченням (стипендією) згідно із законодавством.\nПоложення про заклади спеціалізованої освіти безпекового спрямування та заклади освіти із специфічними умовами навчання затверджуються Кабінетом Міністрів України з урахуванням спеціальних законів України за поданням Міністерства внутрішніх справ України, погодженим із центральним органом виконавчої влади, що забезпечує формування та реалізує державну політику у сфері освіти і науки.\n6. Освіта наукового спрямування - це вид спеціалізованої освіти, що базується на дослідно-орієнтованому навчанні, спрямований на поглиблене вивчення профільних предметів та набуття компетентностей, необхідних для подальшої дослідно-експериментальної, конструкторської, винахідницької діяльності.\nОсвіта наукового спрямування здобувається на двох рівнях:\nбазова освіта наукового спрямування здобувається у спеціалізованих закладах одночасно з базовою середньою освітою та полягає в набутті здобувачем початкових компетентностей для дослідно-експериментальної, конструкторської, винахідницької та раціоналізаторської діяльності;\nпрофільна освіта наукового спрямування здобувається у спеціалізованих закладах одночасно з повною загальною середньою освітою та орієнтована на продовження навчання на наступних рівнях освіти.\nОсоби, які здобувають освіту наукового спрямування у закладах спеціалізованої освіти наукового профілю одночасно з базовою середньою освітою та повною загальною середньою освітою, безоплатно забезпечуються місцями у гуртожитках, харчуванням, навчальним обладнанням та стипендіями згідно з положеннями про заклади спеціалізованої освіти наукового профілю.\nПоложення про заклади спеціалізованої освіти наукового профілю затверджуються Кабінетом Міністрів України за поданням центрального органу виконавчої влади у сфері освіти і науки.\nДержава створює умови для залучення учнівської молоді до наукової і науково-технічної діяльності, у тому числі через систему закладів спеціалізованої освіти наукового профілю, зокрема Малу академію наук України, статус та засади діяльності якої визначаються Законом України \"Про наукову і науково-технічну діяльність\".\n7. Стандарти спеціалізованої освіти, крім стандартів вищої освіти, затверджуються центральними органами виконавчої влади, що забезпечують формування та реалізують державну політику у відповідних сферах.\n8. Заклади спеціалізованої освіти здійснюють освітню діяльність за власними освітніми програмами, у тому числі наскрізними, або типовими освітніми програмами, що затверджуються державними органами, до сфери управління яких належать відповідні заклади освіти.\nАкредитація освітніх програм спеціалізованої освіти, інституційний аудит та/або інституційна акредитація закладів спеціалізованої освіти здійснюються з обов’язковим залученням представників відповідної сфери.\nЗдобувачі спеціалізованої освіти, які здобувають освіту за наскрізними освітніми програмами, вступають на наступний рівень освіти в порядку , визначеному центральним органом виконавчої влади у сфері освіти і науки за погодженням з центральними органами виконавчої влади, до сфери управління яких належать відповідні заклади освіти.\n9. Фінансування здобуття спеціалізованої освіти здійснюється за рахунок коштів державного бюджету, у тому числі шляхом надання освітніх субвенцій місцевим бюджетам, коштів місцевого бюджету та інших джерел, не заборонених законодавством."
    },
    {
      "provision_ref": "art22",
      "section": "22",
      "title": "Стаття 22. Організаційно-правовий статус закладів освіти",
      "content": "1. Юридична особа має статус закладу освіти, якщо основним видом її діяльності є освітня діяльність.\nПрава та обов’язки закладу освіти, передбачені цим Законом та іншими законами України, має також фізична особа - підприємець або структурний підрозділ юридичної особи приватного чи публічного права, основним видом діяльності якого є освітня діяльність. Фізична особа - підприємець або структурний підрозділ юридичної особи приватного чи публічного права, освітня діяльність якого перестає бути основним видом його діяльності, втрачає права і обов’язки, у тому числі права на пільги, передбачені законодавством для закладу освіти.\nОсвітня діяльність вважається основним видом діяльності, якщо надходження на цей вид діяльності та/або від цього виду діяльності перевищують половину загальних надходжень цієї юридичної особи (фізичної особи - підприємця).\n2. Заклад освіти як суб’єкт господарювання може діяти в одному з таких статусів:\nбюджетна установа;\nнеприбутковий заклад освіти;\nприбутковий заклад освіти.\n3. Заклад освіти залежно від засновника може діяти як державний, комунальний, приватний чи корпоративний.\nЗасновником (співзасновником) приватного чи корпоративного закладу освіти не може бути:\nфізична особа, яка є громадянином (підданим) держави, визнаної Верховною Радою України державою-агресором або державою-окупантом;\nюридична особа з іноземними інвестиціями держави-агресора або держави-окупанта, або зареєстрована на території держави-агресора або держави-окупанта, або кінцевий бенефіціарний власник (контролер) якої є резидентом держави-агресора або держави-окупанта.\n4. Заклад освіти може здійснювати освітню діяльність одночасно на різних рівнях освіти та за різними видами освіти, утворювати для цього структурні підрозділи.\n5. Заклад освіти для здійснення статутної діяльності може на договірних засадах об’єднуватися з іншими юридичними особами, створюючи освітні, освітньо-наукові, наукові, освітньо-виробничі та інші об’єднання, кожен із учасників якого зберігає статус юридичної особи.\n6. Статус, організаційно-правова форма, тип закладу освіти визначаються засновником і зазначаються в установчих документах закладу освіти.\n7. Заклади освіти всіх форм власності мають рівні права і обов’язки у провадженні освітньої діяльності відповідно до законодавства.\n8. Заклади освіти діють на підставі власних установчих документів, що затверджуються їх засновниками відповідно до законодавства."
    },
    {
      "provision_ref": "art23",
      "section": "23",
      "title": "Стаття 23. Автономія закладу освіти",
      "content": "1. Держава гарантує академічну, організаційну, фінансову і кадрову автономію закладів освіти.\n2. Обсяг автономії закладів освіти визначається цим Законом, спеціальними законами та установчими документами закладу освіти."
    },
    {
      "provision_ref": "art24",
      "section": "24",
      "title": "Стаття 24. Управління закладом освіти",
      "content": "1. Система управління закладами освіти визначається законом та установчими документами.\nУстановчі документи закладу освіти повинні передбачати розмежування компетенції засновника (засновників), інших органів управління закладу освіти та його структурних підрозділів відповідно до законодавства.\n2. Управління закладом освіти в межах повноважень, визначених законами та установчими документами цього закладу, здійснюють:\nзасновник (засновники);\nкерівник закладу освіти;\nколегіальний орган управління закладу освіти;\nколегіальний орган громадського самоврядування;\nінші органи, передбачені спеціальними законами та/або установчими документами закладу освіти."
    },
    {
      "provision_ref": "art25",
      "section": "25",
      "title": "Стаття 25. Права і обов’язки засновника закладу освіти",
      "content": "1. Права і обов’язки засновника щодо управління закладом освіти визначаються цим Законом та іншими законами України, установчими документами закладу освіти.\n2. Засновник закладу освіти або уповноважений ним орган (особа):\nприймає рішення про створення, реорганізацію, ліквідацію, зміну типу закладу освіти, затверджує статут (його нову редакцію), укладає засновницький договір у випадках, визначених законом;\nукладає строковий трудовий договір (контракт) з керівником закладу освіти, обраним (призначеним) у порядку, встановленому законодавством та установчими документами закладу освіти;\nрозриває строковий трудовий договір (контракт) з керівником закладу освіти з підстав та у порядку, визначених законодавством та установчими документами закладу освіти;\nзатверджує кошторис та приймає фінансовий звіт закладу освіти у випадках та порядку, визначених законодавством;\nздійснює контроль за фінансово-господарською діяльністю закладу освіти;\nздійснює контроль за дотриманням установчих документів закладу освіти;\nзабезпечує та контролює створення у закладі освіти безпечного, здорового та інклюзивного чи спеціального освітнього середовища із забезпеченням універсального дизайну та розумного пристосування;\nздійснює контроль за недопущенням привілеїв чи обмежень (дискримінації) за ознаками раси, кольору шкіри, політичних, релігійних та інших переконань, статі, віку, інвалідності, етнічного та соціального походження, сімейного та майнового стану, місця проживання, за мовними або іншими ознаками;\nрозглядає усні та письмові заяви (скарги, повідомлення) учасників освітнього процесу, інших осіб про невжиття заходів щодо запобігання і протидії насильству та жорстокому поводженню з дітьми в закладі освіти та приймає рішення за результатами їх розгляду;\nу разі вчинення жорстокого поводження з дитиною керівником закладу освіти - розглядає усні та письмові заяви (скарги, повідомлення) про випадки жорстокого поводження з дитиною в закладі освіти протягом однієї доби з моменту надходження та у разі виявлення ознак жорстокого поводження з дитиною невідкладно повідомляє про це батьків, інших законних представників дитини, а також письмово повідомляє уповноважений підрозділ органу Національної поліції України та службу у справах дітей;\nвживає заходів для надання соціальних та психолого-педагогічних послуг здобувачам освіти, які вчинили насильство або жорстоке поводження з дитиною, стали свідком або постраждали від насильства або жорстокого поводження;\nреалізує інші права, передбачені законодавством та установчими документами закладу освіти.\n3. Засновник або уповноважений ним орган (особа) не має права втручатися в діяльність закладу освіти, що здійснюється ним у межах його автономних прав, визначених законом та установчими документами.\n4. Засновник або уповноважений ним орган (особа) може делегувати окремі свої повноваження органу управління закладу освіти та/або наглядовій (піклувальній) раді закладу освіти.\n5. Засновник має право створювати заклад освіти, що здійснює освітню діяльність на кількох рівнях освіти.\n6. Засновник закладу освіти зобов’язаний:\nзабезпечити утримання та розвиток матеріально-технічної бази заснованого ним закладу освіти на рівні, достатньому для виконання вимог стандартів освіти та ліцензійних умов;\nу разі реорганізації чи ліквідації закладу освіти забезпечити здобувачам освіти можливість продовжити навчання на відповідному рівні освіти;\nзабезпечити відповідно до законодавства створення в закладі освіти безперешкодного середовища для учасників освітнього процесу, зокрема для осіб з особливими освітніми потребами."
    },
    {
      "provision_ref": "art26",
      "section": "26",
      "title": "Стаття 26. Керівник закладу освіти",
      "content": "1. Керівник закладу освіти здійснює безпосереднє управління закладом і несе відповідальність за освітню, фінансово-господарську та іншу діяльність закладу освіти.\nПовноваження (права і обов’язки) та відповідальність керівника закладу освіти визначаються законом та установчими документами закладу освіти.\nКерівник є представником закладу освіти у відносинах з державними органами, органами місцевого самоврядування, юридичними та фізичними особами і діє без довіреності в межах повноважень, передбачених законом та установчими документами закладу освіти.\n2. Керівник закладу освіти призначається засновником у порядку, визначеному законами та установчими документами, з числа претендентів, які вільно володіють державною мовою і мають вищу освіту.\nДодаткові кваліфікаційні вимоги до керівника та порядок його обрання (призначення) визначаються спеціальними законами та установчими документами закладу освіти.\n3. Керівник закладу освіти в межах наданих йому повноважень:\nорганізовує діяльність закладу освіти;\nвирішує питання фінансово-господарської діяльності закладу освіти;\nпризначає на посаду та звільняє з посади працівників, визначає їх функціональні обов’язки;\nзабезпечує організацію освітнього процесу та здійснення контролю за виконанням освітніх програм;\nзабезпечує функціонування внутрішньої системи забезпечення якості освіти;\nзабезпечує умови для здійснення дієвого та відкритого громадського контролю за діяльністю закладу освіти;\nсприяє та створює умови для діяльності органів самоврядування закладу освіти;\nстворює у закладі освіти безпечне, здорове та інклюзивне чи спеціальне освітнє середовище із забезпеченням універсального дизайну та розумного пристосування;\nсприяє здійсненню волонтерської діяльності, підвищенню її суспільного престижу, розвитку, підтримці та заохоченню такої діяльності серед учасників освітнього процесу закладу освіти у вільний від занять час;\nзатверджує положення про запобігання і протидію насильству та жорстокому поводженню з дітьми в закладі освіти з урахуванням Типової програми унеможливлення насильства та жорстокого поводження з дітьми та Порядку реагування на випадки насильства та жорстокого поводження з дітьми, затверджених Кабінетом Міністрів України, забезпечує його оприлюднення, обов’язкове ознайомлення з ним працівників закладу та здійснює контроль за його виконанням;\nрозглядає усні та письмові заяви (скарги, повідомлення) про випадки насильства або жорстокого поводження з дитиною в закладі освіти протягом однієї доби з моменту надходження та у разі виявлення ознак насильства або жорстокого поводження невідкладно повідомляє про це батьків, інших законних представників дитини, а також письмово повідомляє уповноважений підрозділ органу Національної поліції України та службу у справах дітей;\nсприяє проходженню особами, які вчинили насильство або жорстоке поводження з дитиною, стали свідком або постраждали від насильства або жорстокого поводження, відповідної програми для таких осіб;\nздійснює інші повноваження, передбачені законом та установчими документами закладу освіти."
    },
    {
      "provision_ref": "art27",
      "section": "27",
      "title": "Стаття 27. Колегіальні органи управління закладів освіти",
      "content": "1. Основним колегіальним органом управління закладу освіти є вчена або педагогічна рада, яка створюється у випадках і порядку, передбачених спеціальними законами.\n2. Основні повноваження, відповідальність, порядок формування і діяльності колегіальних органів управління закладу освіти визначаються законодавством та установчими документами закладу освіти."
    },
    {
      "provision_ref": "art28",
      "section": "28",
      "title": "Стаття 28. Громадське самоврядування в закладі освіти",
      "content": "1. Громадське самоврядування в закладі освіти - це право учасників освітнього процесу як безпосередньо, так і через органи громадського самоврядування колективно вирішувати питання організації та забезпечення освітнього процесу в закладі освіти, захисту їхніх прав та інтересів, організації дозвілля та оздоровлення, брати участь у громадському нагляді (контролі) та в управлінні закладом освіти у межах повноважень, визначених законом та установчими документами закладу освіти.\nГромадське самоврядування в закладі освіти здійснюється на принципах, визначених частиною восьмою статті 70 цього Закону.\nУ закладі освіти можуть діяти:\nоргани самоврядування працівників закладу освіти;\nоргани самоврядування здобувачів освіти;\nоргани батьківського самоврядування;\nінші органи громадського самоврядування учасників освітнього процесу.\n2. Вищим колегіальним органом громадського самоврядування закладу освіти є загальні збори (конференція) колективу закладу освіти.\n3. Повноваження, відповідальність, засади формування та діяльності органів громадського самоврядування визначаються спеціальними законами та установчими документами закладу освіти."
    },
    {
      "provision_ref": "art29",
      "section": "29",
      "title": "Стаття 29. Наглядова (піклувальна) рада закладу освіти",
      "content": "1. Наглядова (піклувальна) рада закладу освіти створюється за рішенням засновника відповідно до спеціальних законів. Порядок формування наглядової (піклувальної) ради, її відповідальність, перелік і строк повноважень, а також порядок її діяльності визначаються спеціальними законами та установчими документами закладу освіти.\n2. Наглядова (піклувальна) рада закладу освіти сприяє вирішенню перспективних завдань його розвитку, залученню фінансових ресурсів для забезпечення його діяльності з основних напрямів розвитку і здійсненню контролю за їх використанням, ефективній взаємодії закладу освіти з органами державної влади та органами місцевого самоврядування, науковою громадськістю, громадськими організаціями, юридичними та фізичними особами.\n3. Члени наглядової (піклувальної) ради закладу освіти мають право брати участь у роботі колегіальних органів закладу освіти з правом дорадчого голосу.\n4. До складу наглядової (піклувальної) ради закладу освіти не можуть входити здобувачі освіти та працівники цього закладу освіти.\n5. Наглядова (піклувальна) рада має право:\nбрати участь у визначенні стратегії розвитку закладу освіти та контролювати її виконання;\nсприяти залученню додаткових джерел фінансування;\nаналізувати та оцінювати діяльність закладу освіти та його керівника;\nконтролювати виконання кошторису та/або бюджету закладу освіти і вносити відповідні рекомендації та пропозиції, що є обов’язковими для розгляду керівником закладу освіти;\nвносити засновнику закладу освіти подання про заохочення або відкликання керівника закладу освіти з підстав, визначених законом;\nздійснювати інші права, визначені спеціальними законами та/або установчими документами закладу освіти."
    },
    {
      "provision_ref": "art30",
      "section": "30",
      "title": "Стаття 30. Прозорість та інформаційна відкритість закладу освіти",
      "content": "1. Заклади освіти формують відкриті та загальнодоступні ресурси з інформацією про свою діяльність та оприлюднюють таку інформацію. Доступ до такої інформації осіб з порушенням зору може забезпечуватися в різних формах та з урахуванням можливостей закладу освіти.\n2. Заклади освіти, що мають ліцензію на провадження освітньої діяльності, зобов’язані забезпечувати на своїх веб-сайтах (у разі їх відсутності - на веб-сайтах своїх засновників) відкритий доступ до такої інформації та документів:\nстатут закладу освіти;\nліцензії на провадження освітньої діяльності;\nсертифікати про акредитацію освітніх програм, сертифікат про інституційну акредитацію закладу вищої освіти;\nструктура та органи управління закладу освіти;\nкадровий склад закладу освіти згідно з ліцензійними умовами;\nосвітні програми, що реалізуються в закладі освіти, та перелік освітніх компонентів, що передбачені відповідною освітньою програмою;\nтериторія обслуговування, закріплена за закладом освіти його засновником (для закладів дошкільної та загальної середньої освіти);\nліцензований обсяг (за наявності) та фактична кількість осіб, які навчаються у закладі освіти;\nмова (мови) освітнього процесу;\nнаявність вакантних посад, порядок і умови проведення конкурсу на їх заміщення (у разі його проведення);\nматеріально-технічне забезпечення закладу освіти (згідно з ліцензійними умовами);\nнапрями наукової та/або мистецької діяльності (для закладів вищої освіти);\nнаявність гуртожитків та вільних місць у них, розмір плати за проживання;\nрезультати моніторингу якості освіти;\nрічний звіт про діяльність закладу освіти;\nправила прийому до закладу освіти;\nумови доступності закладу освіти для навчання осіб з особливими освітніми потребами;\nрозмір плати за навчання, підготовку, перепідготовку, підвищення кваліфікації здобувачів освіти;\nперелік додаткових освітніх та інших послуг, їх вартість, порядок надання та оплати;\nправила поведінки здобувача освіти в закладі освіти;\nположення про запобігання і протидію насильству та жорстокому поводженню з дітьми в закладі освіти;\nінша інформація, що оприлюднюється за рішенням закладу освіти або на вимогу законодавства.\nПерелік інформації про вищі військові навчальні заклади, заклади вищої освіти із специфічними умовами навчання, військові навчальні підрозділи закладів вищої освіти, що підлягає розміщенню на веб-сайтах, визначається державними органами, до сфери управління яких вони належать, з урахуванням вимог законодавства з питань інформації з обмеженим доступом.\n3. Заклади освіти, що отримують публічні кошти, та їх засновники зобов’язані оприлюднювати на своїх веб-сайтах кошторис і фінансовий звіт про надходження та використання всіх отриманих коштів, інформацію про перелік товарів, робіт і послуг, отриманих як благодійна допомога, із зазначенням їх вартості, а також про кошти, отримані з інших джерел, не заборонених законодавством.\n4. Інформація та документи, передбачені частинами другою і третьою цієї статті, якщо вони не віднесені до категорії інформації з обмеженим доступом, розміщуються для відкритого доступу не пізніше ніж через десять робочих днів з дня їх затвердження чи внесення змін до них, якщо інше не визначено законом.\n5. Перелік додаткової інформації, обов’язкової для оприлюднення закладами освіти, може визначатися спеціальними законами."
    },
    {
      "provision_ref": "art31",
      "section": "31",
      "title": "Стаття 31. Особливості відносин між закладами освіти та політичними партіями (об’єднаннями) і релігійними організаціями",
      "content": "1. Державні та комунальні заклади освіти відокремлені від церкви (релігійних організацій), мають світський характер.\n2. Приватні заклади освіти, зокрема засновані релігійними організаціями, мають право визначати релігійну спрямованість власної освітньої діяльності.\n3. Політичні партії (об’єднання), їх члени, депутати (кандидати в депутати) не мають права провадити свою діяльність в закладах освіти, зокрема створювати власні осередки чи в будь-який інший спосіб втручатися в їхню освітню діяльність.\nУ закладах освіти забороняється зберігання, розміщення, розповсюдження реклами, плакатів, подарунків, стендів, листівок, аудіо- чи відеоматеріалів, інших матеріальних чи нематеріальних об’єктів (крім підручників), які містять:\nнайменування чи символіку політичних партій (об’єднань), громадських чи благодійних організацій, назва чи символіка яких співзвучні з назвами та символікою політичних партій (об’єднань);\nзображення, прізвища, імена та по батькові осіб, які є членами (учасниками) чи засновниками політичних партій (об’єднань), громадських чи благодійних організацій, назва чи символіка яких співзвучні з назвами та символікою політичних партій (об’єднань);\nзображення, прізвища, імена та по батькові виборних осіб та осіб, уповноважених на виконання функцій держави або місцевого самоврядування.\nЗазначена заборона не розповсюджується на офіційне листування, реалізацію освітньої програми закладу освіти та у випадках, передбачених виборчим законодавством.\n4. Керівництву закладів освіти, педагогічним, науково-педагогічним і науковим працівникам, органам державної влади та органам місцевого самоврядування, їх посадовим особам забороняється залучати здобувачів освіти до участі в заходах, організованих релігійними організаціями (крім закладів освіти, визначених частиною другою цієї статті) чи політичними партіями (об’єднаннями), крім заходів, передбачених освітньою програмою.\n5. Керівництву закладів освіти, органам державної влади та органам місцевого самоврядування, їх посадовим особам забороняється залучати працівників закладів освіти до участі в заходах, організованих релігійними організаціями (крім закладів освіти, визначених частиною другою цієї статті) чи політичними партіями (об’єднаннями).\n6. Здобувачі освіти не можуть бути обмежені у праві на здобуття освіти в державних і комунальних закладах освіти за їх належність або неналежність до релігійних організацій чи політичних партій (об’єднань).\n7. Додаткові вимоги до провадження педагогічної (науково-педагогічної) діяльності у закладах освіти, визначених частиною другою цієї статті, визначаються їхніми установчими документами."
    },
    {
      "provision_ref": "art32",
      "section": "32",
      "title": "Стаття 32. Стандарти освіти",
      "content": "1. Стандарт освіти визначає:\nвимоги до обов’язкових компетентностей та результатів навчання здобувача освіти відповідного рівня;\nзагальний обсяг навчального навантаження здобувачів освіти;\nінші складники, передбачені спеціальними законами.\n2. Стандарти освіти розробляються відповідно до Національної рамки кваліфікацій .\n3. Стандарти освіти розробляються та затверджуються у порядку, визначеному спеціальними законами та іншими нормативно-правовими актами.\n4. Центральні органи виконавчої влади, які згідно з цим Законом та спеціальними законами уповноважені на затвердження стандартів освіти, оприлюднюють на своїх веб-сайтах:\nпроекти відповідних стандартів з метою їх громадського обговорення;\nстандарти освіти не пізніше десяти днів з дня їх затвердження."
    },
    {
      "provision_ref": "art33",
      "section": "33",
      "title": "Стаття 33. Освітня програма",
      "content": "1. Основою для розроблення освітньої програми є стандарт освіти відповідного рівня (за наявності).\n2. Освітня програма містить:\nвимоги до осіб, які можуть розпочати навчання за програмою;\nперелік освітніх компонентів та їх логічну послідовність;\nзагальний обсяг навчального навантаження та очікувані результати навчання здобувачів освіти.\n3. Освітні програми розробляються закладами освіти, науковими установами, іншими суб’єктами освітньої діяльності та затверджуються відповідно до цього Закону та спеціальних законів.\nОсвітні програми повинні передбачати освітні компоненти для вільного вибору здобувачів освіти.\nЗаклади освіти можуть використовувати типові або інші освітні програми, які розробляються та затверджуються відповідно до цього Закону та спеціальних законів.\nЗаклади спеціалізованої освіти, освітні об’єднання та заклади освіти, що здійснюють освітню діяльність на різних рівнях освіти, можуть використовувати наскрізні освітні програми, які охоплюють різні рівні освіти та розробляються, затверджуються (акредитуються) відповідно до цього Закону та спеціальних законів.\n4. Освітні програми можуть мати корекційно-розвитковий складник для осіб з особливими освітніми потребами."
    },
    {
      "provision_ref": "art34",
      "section": "34",
      "title": "Стаття 34. Кваліфікації",
      "content": "1. Кваліфікації за обсягом класифікуються на повні та часткові, за змістом - на освітні та професійні.\n2. Кваліфікація вважається повною у разі здобуття особою повного переліку компетентностей відповідного рівня Національної рамки кваліфікацій , що визначені відповідним стандартом.\n3. Кваліфікація вважається частковою у разі здобуття особою частини компетентностей відповідного рівня Національної рамки кваліфікацій , що визначені відповідним стандартом.\n4. У цьому Законі, якщо не зазначено інше, під терміном \"кваліфікація\" розуміється повна кваліфікація.\n5. Освітня кваліфікація - це визнана закладом освіти чи іншим уповноваженим суб’єктом освітньої діяльності та засвідчена відповідним документом про освіту сукупність встановлених стандартом освіти та здобутих особою результатів навчання (компетентностей).\n6. Професійна кваліфікація (повна професійна кваліфікація) - це визнана або присвоєна/підтверджена суб’єктом, уповноваженим на це законодавством, та засвідчена відповідним документом стандартизована сукупність здобутих особою компетентностей та/або результатів навчання, що дає змогу здійснювати всі трудові функції, визначені відповідним професійним стандартом.\n7. Часткова професійна кваліфікація - це визнана або присвоєна/підтверджена суб’єктом, уповноваженим на це законодавством, та засвідчена відповідним документом стандартизована сукупність здобутих особою компетентностей та/або результатів навчання, що дає змогу здійснювати частину трудових функцій, визначених відповідним професійним стандартом.\n8. Результати навчання та компетентності, необхідні для присудження освітніх та/або присвоєння професійних та часткових професійних кваліфікацій, можуть досягатися шляхом здобуття формальної, неформальної чи інформальної освіти.\n9. Освітні кваліфікації присуджуються, визнаються і підтверджуються закладами освіти чи іншими суб’єктами освітньої діяльності.\nПрофесійні та часткові професійні кваліфікації присвоюються/підтверджуються і визнаються суб’єктами, уповноваженими на це законодавством, зокрема суб’єктами освітньої діяльності.\n10. Кваліфікаційні центри - це суб’єкти, уповноважені на оцінювання і визнання результатів навчання осіб (зокрема, здобутих шляхом неформальної чи інформальної освіти), присвоєння/підтвердження відповідних професійних та часткових професійних кваліфікацій, визнання в Україні професійних кваліфікацій, здобутих в інших країнах.\nПорядок акредитації кваліфікаційних центрів затверджується Кабінетом Міністрів України за поданням Національного агентства кваліфікацій.\n11. Процедури присудження, присвоєння/підтвердження кваліфікацій, а також порядок утворення та діяльності і правовий статус суб’єктів, що здійснюють діяльність з оцінювання і визнання освітніх та/або професійних кваліфікацій (повних та часткових), визначаються законодавством."
    },
    {
      "provision_ref": "art35",
      "section": "35",
      "title": "Стаття 35. Національна рамка кваліфікацій",
      "content": "1. Національна рамка кваліфікацій призначена для впорядкування освітніх і професійних кваліфікацій.\nКількість кваліфікаційних рівнів Національної рамки кваліфікацій відповідає кількості рівнів Європейської рамки кваліфікацій.\nНаціональна рамка кваліфікацій, а також зміни до неї затверджуються Кабінетом Міністрів України за поданням центрального органу виконавчої влади у сфері освіти і науки.\n2. Національна рамка кваліфікацій призначена для використання органами державної влади та органами місцевого самоврядування, установами та організаціями, закладами освіти, роботодавцями, іншими юридичними та фізичними особами з метою розроблення, ідентифікації, співвіднесення, визнання, планування і розвитку кваліфікацій.\n3. Національна рамка кваліфікацій ґрунтується на європейських і національних стандартах та принципах забезпечення якості освіти, враховує вимоги ринку праці до компетентностей працівників та запроваджується з метою гармонізації норм законодавства у сферах освіти і соціально-трудових відносин, сприяння національному та міжнародному визнанню кваліфікацій, здобутих в Україні, налагодження ефективної взаємодії сфери освіти і ринку праці."
    },
    {
      "provision_ref": "art37",
      "section": "37",
      "title": "Стаття 37. Національна система кваліфікацій",
      "content": "1. Національна система кваліфікацій - це сукупність інституцій і правових норм, що регулюють формування і розвиток освітніх та професійних кваліфікацій, їх відповідність потребам суспільства і ринку праці.\n2. Структура і функціонування Національної системи кваліфікацій визначаються законом."
    },
    {
      "provision_ref": "art38",
      "section": "38",
      "title": "Стаття 38. Національне агентство кваліфікацій",
      "content": "1. Національне агентство кваліфікацій є постійно діючим колегіальним органом, що здійснює визначені цим Законом та іншими актами законодавства функції у сфері кваліфікацій.\nНаціональне агентство кваліфікацій формується з представників центральних органів виконавчої влади у сфері освіти і науки, праці та зайнятості населення, спільного представницького органу всеукраїнських об’єднань організацій роботодавців та спільного представницького органу репрезентативних всеукраїнських об’єднань профспілок.\nПредставники спільного представницького органу всеукраїнських об’єднань організацій роботодавців та спільного представницького органу репрезентативних всеукраїнських об’єднань профспілок мають рівне представництво у складі Національного агентства кваліфікацій, що становить половину його загального складу.\n2. Національне агентство кваліфікацій:\nбере участь у розробленні нормативно-правових актів у сфері кваліфікацій;\nздійснює координацію діяльності заінтересованих сторін у сфері кваліфікацій;\nздійснює супровід Національної рамки кваліфікацій, у тому числі з метою її гармонізації з аналогічними міжнародними документами;\nздійснює міжнародне співробітництво у сфері кваліфікацій і професій (видів занять);\nздійснює аналіз та оцінку ефективності державної політики у сфері кваліфікацій;\nбере участь у прогнозуванні потреб ринку праці у кваліфікаціях;\nздійснює супровід інформаційного забезпечення Національної системи кваліфікацій;\nзабезпечує створення і ведення Єдиного реєстру кваліфікацій - Класифікатора професій;\nформує та надає центральному органу виконавчої влади, що реалізує державну політику у сфері статистики, інформацію з Єдиного реєстру кваліфікацій - Класифікатора професій щодо кодів та назв професій (видів занять) відповідно до міжнародної стандартної класифікації видів занять (International Standard Classification of Occupations - ISCO);\nрозробляє проект порядку розроблення, введення в дію та перегляду професійних стандартів і подає його на затвердження Кабінету Міністрів України;\nреєструє професійні стандарти та забезпечує відкритий доступ до стандартів;\nздійснює інформаційно-аналітичне та методичне забезпечення розроблення професійних стандартів;\nбере участь у розробленні стандартів освіти та професійних стандартів;\nздійснює акредитацію кваліфікаційних центрів, моніторинг діяльності кваліфікаційних центрів, призупинення дії або анулювання сертифікатів про акредитацію кваліфікаційних центрів;\nрозробляє критерії та процедури визнання професійних та часткових професійних кваліфікацій, здобутих в інших країнах;\nрозробляє проект порядку присвоєння/підтвердження професійних та часткових професійних кваліфікацій, визнання результатів навчання осіб (зокрема, здобутих шляхом неформальної чи інформальної освіти) кваліфікаційними центрами і подає його на затвердження Кабінету Міністрів України;\nбере участь у функціонуванні зовнішньої системи забезпечення якості професійної освіти;\nрозробляє методику розрахунку вартості оцінювання результатів навчання здобувачів професійної освіти кваліфікаційними центрами та подає її на затвердження Кабінету Міністрів України;\nвзаємодіє з органами та установами забезпечення якості освіти;\nздійснює інші повноваження, передбачені цим Законом та іншими актами законодавства.\n3. Національне агентство кваліфікацій є юридичною особою публічного права, що утворюється Кабінетом Міністрів України та діє на основі статуту, затвердженого Кабінетом Міністрів України.\n4. Для забезпечення діяльності Національного агентства кваліфікацій утворюється секретаріат.\nЧлени Національного агентства кваліфікацій можуть здійснювати свої повноваження на постійній основі або на громадських засадах відповідно до статуту Національного агентства кваліфікацій.\nГолова Національного агентства кваліфікацій та його заступники працюють на постійній основі.\nГолова Національного агентства кваліфікацій, його заступники, члени Національного агентства кваліфікацій, які здійснюють свої повноваження на постійній основі, та працівники секретаріату не є державними службовцями.\n5. Національне агентство кваліфікацій має право здійснювати моніторинг діяльності кваліфікаційних центрів та за результатами моніторингу приймати рішення про призупинення дії або анулювання сертифіката про акредитацію кваліфікаційного центру відповідно до порядку акредитації кваліфікаційних центрів."
    },
    {
      "provision_ref": "art39",
      "section": "39",
      "title": "Стаття 39. Професійні стандарти",
      "content": "1. Професійний стандарт - це затверджені в установленому порядку вимоги до компетентностей працівників, що слугують основою для формування професійних кваліфікацій.\n2. Професійні стандарти можуть розроблятися роботодавцями, їх організаціями та об’єднаннями, органами державної влади, науковими установами, галузевими радами, громадськими об’єднаннями, іншими зацікавленими суб’єктами.\n3. Порядок розроблення, введення в дію та перегляду професійних стандартів затверджується Кабінетом Міністрів України за поданням Національного агентства кваліфікацій."
    },
    {
      "provision_ref": "art39-1",
      "section": "39-1",
      "title": "Стаття 39-1. Галузеві ради з розроблення професійних стандартів",
      "content": "1. Галузева рада з розроблення професійних стандартів є робочим органом, що утворюється за галузевою ознакою з метою розроблення професійних стандартів.\n2. Склад галузевої ради з розроблення професійних стандартів формується та затверджується її засновником (засновниками).\nДо складу галузевої ради з розроблення професійних стандартів включаються представники:\nпідприємств (роботодавців) відповідної галузі;\nрепрезентативних на національному чи галузевому рівні об’єднань професійних спілок (за наявності).\nДо складу галузевої ради з розроблення професійних стандартів можуть також включатися представники:\nрепрезентативних на національному чи галузевому рівні об’єднань організацій роботодавців;\nгромадських об’єднань, основною метою діяльності яких відповідно до статуту є захист професійних інтересів, їх асоціацій;\nорганів державної влади та/або органів місцевого самоврядування;\nзакладів освіти тощо.\n3. Галузева рада з розроблення професійних стандартів може здійснювати свою діяльність із статусом юридичної особи або без такого статусу.\n4. До завдань галузевої ради з розроблення професійних стандартів належать:\nорганізація, координація або безпосереднє розроблення професійних стандартів;\nучасть у розробленні стандартів освіти;\nучасть у розробленні стандартів та інструментів оцінювання кваліфікацій і результатів навчання;\nаналіз і прогнозування розвитку професійних та часткових професійних кваліфікацій на галузевому чи міжгалузевому ринку праці;\nпроведення моніторингових досліджень та розроблення середньострокових прогнозів потреби певного виду економічної діяльності у кадрах в розрізі професійних та часткових професійних кваліфікацій.\n5. Галузева рада з розроблення професійних стандартів має право:\nстворювати кваліфікаційні центри;\nбрати участь у розроблені стандартів освіти;\nініціювати обґрунтовані зміни до професійних стандартів та стандартів освіти;\nвзаємодіяти із закладами освіти, іншими суб’єктами освітньої діяльності у питаннях освітніх і професійних та часткових професійних кваліфікацій;\nбрати участь у розробленні освітніх програм або проводити їх незалежну експертизу.\n6. Фінансування діяльності галузевих рад з розроблення професійних стандартів здійснюється за рахунок коштів їх засновників та з інших джерел, не заборонених законом."
    },
    {
      "provision_ref": "art40",
      "section": "40",
      "title": "Стаття 40. Документи про освіту",
      "content": "1. Після успішного завершення навчання за освітньою програмою здобувачі освіти (крім вихованців дошкільних закладів освіти) отримують відповідний документ про освіту.\nЗа запитом здобувача освіти (особи з порушенням зору) документ про освіту виготовляється з урахуванням забезпечення доступності відтвореної на ньому інформації (з використанням шрифту Брайля).\n2. Документи про освіту видаються закладами освіти та іншими суб’єктами освітньої діяльності.\nПорядок виготовлення, видачі та обліку документів про освіту, вимоги до їх форми та/або змісту визначаються законодавством.\nПорядок виготовлення, видачі та обліку документів про освіту, передбачених спеціальними законами, вимоги до їх форми та/або змісту затверджуються центральним органом виконавчої влади у сфері освіти і науки з урахуванням вимог спеціальних законів.\n3. Інформація про видані документи про середню, професійну, фахову передвищу та вищу освіту вноситься до Єдиного державного реєстру документів про освіту в порядку, визначеному центральним органом виконавчої влади у сфері освіти і науки."
    },
    {
      "provision_ref": "art40-1",
      "section": "40-1",
      "title": "Стаття 40-1. Особливості визнання результатів навчання осіб, які проживали на тимчасово окупованій території України",
      "content": "1. Особи, які проживали на тимчасово окупованій території України, мають право на визнання результатів навчання, здобутих на такій території, в уповноважених установах, крім випадків, визначених законом:\nна рівнях повної загальної середньої освіти - у порядку, визначеному центральним органом виконавчої влади у сфері освіти і науки, шляхом проходження річного оцінювання або державної підсумкової атестації з метою продовження здобуття освіти відповідного рівня або отримання відповідного документа про освіту встановленого зразка;\nна рівнях професійної освіти, фахової передвищої освіти, вищої освіти - у порядку, визначеному Кабінетом Міністрів України.\nУповноважені установи забезпечують у порядку та обсягах, визначених Кабінетом Міністрів України, обов’язкове безоплатне навчання всіх осіб, які проходять процедуру визнання результатів навчання, української мови, історії України, основ держави і права. За бажанням такі особи можуть безоплатно відвідувати адаптаційні заняття з психологічної допомоги.\nВизнання результатів навчання проводиться на основі оцінювання результатів навчання, зазначених особою в освітній декларації. Типову форму освітньої декларації затверджує центральний орган виконавчої влади у сфері освіти і науки.\n2. Перелік уповноважених установ затверджує центральний орган виконавчої влади у сфері освіти і науки.\n3. Визнання результатів навчання на певному рівні освіти проводиться за умови, що заявник відповідно до законодавства України має право на здобуття відповідного ступеня (рівня) освіти.\n4. Процедура визнання результатів навчання на рівні професійної, фахової передвищої або вищої освіти завершується прийняттям одного з таких рішень:\n1) надання рекомендації для вступу для здобуття професійної, фахової передвищої або вищої освіти, зокрема із скороченням строку навчання, за індивідуальною освітньою траєкторією, що передбачає вивчення української мови, історії України, проходження спеціального курсу про наслідки агресії російської федерації проти України і протидію російській пропаганді, формування загальнокультурних та громадянських компетентностей;\n2) надання рекомендації для проходження кваліфікаційної атестації з метою присвоєння відповідного освітньо-кваліфікаційного рівня професійної освіти, атестації здобувачів для присудження освітньо-професійного ступеня фахового молодшого бакалавра та присвоєння відповідної кваліфікації;\n3) присвоєння освітньо-кваліфікаційного рівня професійної освіти або присудження ступеня фахової передвищої освіти, а також відповідної професійної кваліфікації у випадках, передбачених законодавством та/або освітньою програмою.\n5. Результати навчання на рівні вищої освіти можуть бути визнані в обсязі не більше 75 відсотків загального обсягу освітньої програми.\n6. Результати навчання не визнаються:\n1) із спеціальностей (професій) згідно з переліком, затвердженим Кабінетом Міністрів України;\n2) на другому (магістерському) (крім освітніх програм підготовки магістрів медичного, фармацевтичного та ветеринарного спрямування) та третьому (освітньо-науковому/освітньо-творчому) рівні вищої освіти.\n7. Процедура визнання результатів навчання здійснюється за рахунок коштів державного бюджету у порядку, визначеному Кабінетом Міністрів України, та є безоплатною для осіб, результати навчання яких визнаються відповідно до цього Закону.\n8. Зарахування на навчання для здобуття професійної освіти, фахової передвищої освіти здійснюється на місця державного або регіонального замовлення чи за рахунок коштів фізичних (юридичних) осіб.\nЗарахування на навчання для здобуття вищої освіти може здійснюватися:\nза квотою на місця державного або регіонального замовлення для вступників з тимчасово окупованої території України;\nна вакантні місця державного або регіонального замовлення у разі зарахування із скороченням строку навчання;\nза рахунок коштів фізичних (юридичних) осіб.\n9. Особа має право проходити процедуру визнання результатів навчання за певним рівнем (ступенем) освіти лише за однією освітньою програмою."
    },
    {
      "provision_ref": "art41",
      "section": "41",
      "title": "Стаття 41. Система забезпечення якості освіти",
      "content": "1. Метою розбудови та функціонування системи забезпечення якості освіти в Україні є:\nгарантування якості освіти;\nформування довіри суспільства до системи та закладів освіти, органів управління освітою;\nпостійне та послідовне підвищення якості освіти;\nдопомога закладам освіти та іншим суб’єктам освітньої діяльності у підвищенні якості освіти.\n2. Складовими системи забезпечення якості освіти є:\nсистема забезпечення якості в закладах освіти (внутрішня система забезпечення якості освіти);\nсистема зовнішнього забезпечення якості освіти;\nсистема забезпечення якості в діяльності органів управління та установ, що здійснюють зовнішнє забезпечення якості освіти.\n3. Система забезпечення якості в закладах освіти (внутрішня система забезпечення якості освіти) може включати:\nстратегію (політику) та процедури забезпечення якості освіти;\nсистему та механізми забезпечення академічної доброчесності;\nоприлюднені критерії, правила і процедури оцінювання здобувачів освіти;\nоприлюднені критерії, правила і процедури оцінювання педагогічної (науково-педагогічної) діяльності педагогічних та науково-педагогічних працівників;\nоприлюднені критерії, правила і процедури оцінювання управлінської діяльності керівних працівників закладу освіти;\nзабезпечення наявності необхідних ресурсів для організації освітнього процесу, в тому числі для самостійної роботи здобувачів освіти;\nзабезпечення наявності інформаційних систем для ефективного управління закладом освіти;\nстворення в закладі освіти безпечного, здорового та інклюзивного чи спеціального освітнього середовища із забезпеченням універсального дизайну та розумного пристосування;\nінші процедури та заходи, що визначаються спеціальними законами або документами закладу освіти.\n4. Система зовнішнього забезпечення якості освіти може включати:\n1) інструменти, процедури та заходи забезпечення і підвищення якості освіти, зокрема:\nстандартизацію;\nліцензування освітньої діяльності;\nакредитацію освітніх програм;\nінституційну акредитацію;\nгромадську акредитацію закладів освіти;\nзовнішнє незалежне оцінювання результатів навчання;\nінституційний аудит;\nмоніторинг якості освіти;\nатестацію педагогічних працівників;\nсертифікацію педагогічних працівників;\nгромадський нагляд;\nінші інструменти, процедури і заходи, що визначаються спеціальними законами;\n2) визначені цим Законом і спеціальними законами органи і установи, що відповідають за забезпечення якості освіти, та спеціально уповноважені державою установи, що проводять зовнішнє незалежне оцінювання;\n3) незалежні установи оцінювання та забезпечення якості освіти.\n5. Система забезпечення якості в діяльності органів управління та установ, що здійснюють зовнішнє забезпечення якості освіти, включає:\nполітику та процедури забезпечення якості власної діяльності;\nнеобхідні ресурси для організації процесів і процедур;\nзовнішній незалежний аудит діяльності (процесів і процедур) відповідних органів і установ.\n6. Особливості функціонування системи забезпечення якості на кожному рівні освіти визначаються спеціальними законами."
    },
    {
      "provision_ref": "art42",
      "section": "42",
      "title": "Стаття 42. Академічна доброчесність",
      "content": "1. Академічна доброчесність - це сукупність етичних принципів та визначених законом правил, якими мають керуватися учасники освітнього процесу під час навчання, викладання та провадження наукової (творчої) діяльності з метою забезпечення довіри до результатів навчання та/або наукових (творчих) досягнень.\n2. Дотримання академічної доброчесності педагогічними, науково-педагогічними та науковими працівниками передбачає:\nпосилання на джерела інформації у разі використання ідей, розробок, тверджень, відомостей;\nдотримання норм законодавства про авторське право і суміжні права;\nнадання достовірної інформації про методики і результати досліджень, джерела використаної інформації та власну педагогічну (науково-педагогічну, творчу) діяльність;\nконтроль за дотриманням академічної доброчесності здобувачами освіти;\nоб’єктивне оцінювання результатів навчання.\n3. Дотримання академічної доброчесності здобувачами освіти передбачає:\nсамостійне виконання навчальних завдань, завдань поточного та підсумкового контролю результатів навчання (для осіб з особливими освітніми потребами ця вимога застосовується з урахуванням їхніх індивідуальних потреб і можливостей);\nпосилання на джерела інформації у разі використання ідей, розробок, тверджень, відомостей;\nдотримання норм законодавства про авторське право і суміжні права;\nнадання достовірної інформації про результати власної навчальної (наукової, творчої) діяльності, використані методики досліджень і джерела інформації.\n4. Порушенням академічної доброчесності вважається:\nакадемічний плагіат - оприлюднення (частково або повністю) наукових (творчих) результатів, отриманих іншими особами, як результатів власного дослідження (творчості) та/або відтворення опублікованих текстів (оприлюднених творів мистецтва) інших авторів без зазначення авторства;\nсамоплагіат - оприлюднення (частково або повністю) власних раніше опублікованих наукових результатів як нових наукових результатів;\nфабрикація - вигадування даних чи фактів, що використовуються в освітньому процесі або наукових дослідженнях;\nфальсифікація - свідома зміна чи модифікація вже наявних даних, що стосуються освітнього процесу чи наукових досліджень;\nсписування - виконання письмових робіт із залученням зовнішніх джерел інформації, крім дозволених для використання, зокрема під час оцінювання результатів навчання;\nобман - надання завідомо неправдивої інформації щодо власної освітньої (наукової, творчої) діяльності чи організації освітнього процесу; формами обману є, зокрема, академічний плагіат, самоплагіат, фабрикація, фальсифікація та списування;\nхабарництво - надання (отримання) учасником освітнього процесу чи пропозиція щодо надання (отримання) коштів, майна, послуг, пільг чи будь-яких інших благ матеріального або нематеріального характеру з метою отримання неправомірної переваги в освітньому процесі;\nнеоб’єктивне оцінювання - свідоме завищення або заниження оцінки результатів навчання здобувачів освіти;\nнадання здобувачам освіти під час проходження ними оцінювання результатів навчання допомоги чи створення перешкод, не передбачених умовами та/або процедурами проходження такого оцінювання;\nвплив у будь-якій формі (прохання, умовляння, вказівка, погроза, примушування тощо) на педагогічного (науково-педагогічного) працівника з метою здійснення ним необ’єктивного оцінювання результатів навчання.\n5. За порушення академічної доброчесності педагогічні, науково-педагогічні та наукові працівники закладів освіти можуть бути притягнені до такої академічної відповідальності:\nвідмова у присудженні ступеня освітньо-наукового чи освітньо-творчого рівня чи присвоєнні вченого звання;\nпозбавлення присудженого ступеня освітньо-наукового чи освітньо-творчого рівня чи присвоєного вченого звання;\nвідмова в присвоєнні або позбавлення присвоєного педагогічного звання, кваліфікаційної категорії;\nпозбавлення права брати участь у роботі визначених законом органів чи займати визначені законом посади.\n6. За порушення академічної доброчесності здобувачі освіти можуть бути притягнені до такої академічної відповідальності:\nповторне проходження оцінювання (контрольна робота, іспит, залік тощо);\nповторне проходження відповідного освітнього компонента освітньої програми;\nвідрахування із закладу освіти (крім осіб, які здобувають загальну середню освіту);\nпозбавлення академічної стипендії;\nпозбавлення наданих закладом освіти пільг з оплати навчання.\n7. Види академічної відповідальності (у тому числі додаткові та/або деталізовані) учасників освітнього процесу за конкретні порушення академічної доброчесності визначаються спеціальними законами та/або внутрішніми положеннями закладу освіти, що мають бути затверджені (погоджені) основним колегіальним органом управління закладу освіти та погоджені з відповідними органами самоврядування здобувачів освіти в частині їхньої відповідальності.\n8. Порядок виявлення та встановлення фактів порушення академічної доброчесності визначається уповноваженим колегіальним органом управління закладу освіти з урахуванням вимог цього Закону та спеціальних законів.\nКожна особа, стосовно якої порушено питання про порушення нею академічної доброчесності, має такі права:\nознайомлюватися з усіма матеріалами перевірки щодо встановлення факту порушення академічної доброчесності, подавати до них зауваження;\nособисто або через представника надавати усні та письмові пояснення або відмовитися від надання будь-яких пояснень, брати участь у дослідженні доказів порушення академічної доброчесності;\nзнати про дату, час і місце та бути присутньою під час розгляду питання про встановлення факту порушення академічної доброчесності та притягнення її до академічної відповідальності;\nоскаржити рішення про притягнення до академічної відповідальності до органу, уповноваженого розглядати апеляції, або до суду.\n9. Форми та види академічної відповідальності закладів освіти визначаються спеціальними законами.\n10. За дії (бездіяльність), що цим Законом визнані порушенням академічної доброчесності, особа може бути притягнута до інших видів відповідальності з підстав та в порядку, визначених законом."
    },
    {
      "provision_ref": "art43",
      "section": "43",
      "title": "Стаття 43. Ліцензування освітньої діяльності",
      "content": "1. Ліцензування освітньої діяльності - це процедура визнання спроможності юридичної або фізичної особи надавати освітні послуги на певному рівні освіти відповідно до ліцензійних умов.\n2. Освітня діяльність провадиться на підставі ліцензії, що видається органом ліцензування відповідно до законодавства.\n3. Ліцензійні умови визначаються окремо для кожного рівня освіти. Ліцензійні умови формуються з урахуванням спеціальних вимог щодо доступності для осіб з особливими освітніми потребами. Вимоги до ліцензійних умов визначаються спеціальними законами.\n4. Ліцензування, контроль за дотриманням ліцензійних умов, видача та припинення дії (повністю або частково) ліцензій на освітню діяльність здійснюються у порядку, визначеному законодавством.\n5. Ліцензія на провадження освітньої діяльності не може бути видана, а дія виданої ліцензії підлягає припиненню у разі, якщо засновником (співзасновником) приватного чи корпоративного закладу освіти є:\nфізична особа, яка є громадянином (підданим) держави, визнаної Верховною Радою України державою-агресором або державою-окупантом;\nюридична особа з іноземними інвестиціями держави-агресора або держави-окупанта, або зареєстрована на території держави-агресора або держави-окупанта, або кінцевий бенефіціарний власник (контролер) якої є резидентом держави-агресора або держави-окупанта."
    },
    {
      "provision_ref": "art44",
      "section": "44",
      "title": "Стаття 44. Акредитація освітньої програми",
      "content": "1. Акредитація освітньої програми - це оцінювання освітньої програми на предмет її відповідності стандарту освіти, а також спроможності закладу освіти забезпечити досягнення здобувачами освіти передбачених в освітній програмі результатів навчання.\n2. Акредитація освітньої програми є добровільною і проводиться за ініціативою закладу освіти.\nОсвітня програма акредитується у разі, якщо це передбачено спеціальним законом.\nЗасади акредитації освітніх програм визначаються спеціальними законами.\n3. Освітня програма відповідного рівня освіти акредитується органом із забезпечення якості освіти, визначеним спеціальним законом, та/або акредитованими громадськими фаховими об’єднаннями чи іншими акредитованими юридичними особами, що здійснюють незалежне оцінювання якості освіти та освітньої діяльності закладів освіти."
    },
    {
      "provision_ref": "art45",
      "section": "45",
      "title": "Стаття 45. Інституційний аудит",
      "content": "1. Інституційний аудит - це комплексна зовнішня перевірка та оцінювання освітніх і управлінських процесів закладу освіти (крім закладів вищої освіти), які забезпечують його ефективну роботу та сталий розвиток.\n2. Метою проведення інституційного аудиту є оцінювання якості освітньої діяльності закладу освіти та вироблення рекомендацій щодо:\nпідвищення якості освітньої діяльності закладу освіти та вдосконалення внутрішньої системи забезпечення якості освіти;\nприведення освітнього та управлінського процесів у відповідність із вимогами законодавства, зокрема, з ліцензійними умовами.\n3. Результати інституційного аудиту оприлюднюються на сайтах закладу освіти (за наявності), засновника (крім засновника приватного закладу освіти) та органу, що здійснив інституційний аудит.\n4. Інституційний аудит проводиться центральним органом виконавчої влади із забезпечення якості освіти.\n5. Інституційний аудит проводиться у плановому порядку, якщо це передбачено спеціальним законом.\nЗаклади освіти, що мають чинний сертифікат про громадську акредитацію закладу освіти, вважаються такими, що пройшли інституційний аудит у плановому порядку.\n6. Інституційний аудит проводиться у позаплановому порядку в закладі освіти, який має низьку якість освітньої діяльності.\nІнституційний аудит також може бути проведений у позаплановому порядку за ініціативою засновника, керівника, колегіального органу управління, вищого колегіального органу громадського самоврядування або наглядової (піклувальної) ради закладу освіти.\n7. За результатами проведення інституційного аудиту надаються висновок про якість освітньої діяльності закладу освіти, внутрішню систему забезпечення якості освіти, а також рекомендації щодо вдосконалення діяльності закладу освіти.\nУ разі виявлення невідповідності освітньої діяльності закладу освіти законодавству та/або ліцензійним умовам орган, який проводить аудит, визначає строк усунення недоліків та порушень у роботі закладу освіти. Після закінчення визначеного строку проводиться перевірка результатів усунення відповідних недоліків і порушень. У разі негативних результатів такої перевірки засновнику закладу освіти можуть бути надані рекомендації щодо зміни керівника закладу освіти, припинення чи реорганізації закладу освіти.\n8. Особливості проведення інституційного аудиту на відповідному рівні освіти визначаються спеціальними законами."
    },
    {
      "provision_ref": "art46",
      "section": "46",
      "title": "Стаття 46. Інституційна акредитація",
      "content": "1. Інституційна акредитація - це оцінювання якості освітньої діяльності закладу вищої освіти та його системи внутрішнього забезпечення якості.\n2. Інституційна акредитація є добровільною і може бути проведена за ініціативою закладу вищої освіти.\n3. Інституційна акредитація здійснюється Національним агентством із забезпечення якості вищої освіти у співпраці з національними та міжнародними експертами, а також міжнародними інституціями, що здійснюють діяльність у сфері забезпечення якості вищої освіти та визнані Національним агентством із забезпечення якості вищої освіти.\n4. Засади інституційної акредитації визначаються спеціальним законом."
    },
    {
      "provision_ref": "art47",
      "section": "47",
      "title": "Стаття 47. Зовнішнє незалежне оцінювання",
      "content": "1. Зовнішнє незалежне оцінювання - це оцінювання результатів навчання, здобутих особою на певному рівні освіти, що проводиться спеціально уповноваженою державою установою (організацією).\n2. Зовнішнє незалежне оцінювання здійснюється на основі програм зовнішнього незалежного оцінювання, затверджених центральним органом виконавчої влади, що забезпечує формування та реалізує державну політику у відповідній сфері. Зміст програм зовнішнього незалежного оцінювання має відповідати стандартам освіти відповідного рівня і бути доступним для ознайомлення не пізніше ніж за 18 місяців до проведення зовнішнього незалежного оцінювання.\n3. Зовнішнє незалежне оцінювання здійснюється на таких принципах:\nвалідності (обґрунтованості та придатності методів і технологій оцінювання для конкретних цілей);\nвідкритості та прозорості;\nоб’єктивності;\nнадійності;\nдоступності;\nвідповідальності.\n4. Процедури, форми та порядок проведення зовнішнього незалежного оцінювання визначаються центральним органом виконавчої влади, що забезпечує формування та реалізує державну політику у відповідній сфері, з урахуванням можливостей осіб з особливими освітніми потребами та мають бути оприлюднені не менш як за шість місяців до проведення зовнішнього незалежного оцінювання.\n5. Зовнішнє незалежне оцінювання результатів навчання здійснюється за кошти державного бюджету та за рахунок інших джерел, не заборонених законодавством.\nЗовнішнє незалежне оцінювання результатів навчання осіб, які завершують здобуття базової та профільної середньої освіти, здійснюється за кошти державного бюджету.\n6. Положення про спеціально уповноважену державою установу (організацію) затверджується відповідно до законодавства.\n7. Засади зовнішнього незалежного оцінювання, не встановлені цим Законом, визначаються спеціальними законами."
    },
    {
      "provision_ref": "art48",
      "section": "48",
      "title": "Стаття 48. Моніторинг якості освіти",
      "content": "1. Моніторинг якості освіти - це система послідовних і систематичних заходів, що здійснюються з метою виявлення та відстеження тенденцій у розвитку якості освіти в країні, на окремих територіях, у закладах освіти (інших суб’єктах освітньої діяльності), встановлення відповідності фактичних результатів освітньої діяльності її заявленим цілям, а також оцінювання ступеня, напряму і причин відхилень від цілей.\n2. Моніторинг якості освіти може бути внутрішній та зовнішній.\nВнутрішній моніторинг якості освіти проводиться закладами освіти (іншими суб’єктами освітньої діяльності).\nЗовнішній моніторинг якості освіти може проводитися будь-якими органами, підприємствами, установами, організаціями, іншими юридичними особами, що здійснюють незалежне оцінювання якості освіти та освітньої діяльності. Участь закладів освіти (інших суб’єктів освітньої діяльності) та учасників освітнього процесу у зовнішньому моніторингу якості освіти є добровільною, крім випадків, встановлених законодавством.\n3. Порядок, види та форми проведення моніторингу якості освіти затверджуються центральним органом виконавчої влади у сфері освіти і науки.\n4. Центральний орган виконавчої влади у сфері освіти і науки організовує участь закладів освіти у порівняльних міжнародних дослідженнях якості освіти."
    },
    {
      "provision_ref": "art49",
      "section": "49",
      "title": "Стаття 49. Громадська акредитація закладу освіти",
      "content": "1. Громадська акредитація закладу освіти - це оцінювання закладу освіти щодо ефективності внутрішньої системи забезпечення якості освіти та забезпечення досягнення здобувачами освіти результатів навчання, передбачених освітніми програмами і стандартами освіти.\nГромадська акредитація закладу освіти здійснюється з метою визнання якості освітньої діяльності закладу освіти та формування його позитивного іміджу і репутації.\n2. Громадська акредитація закладу освіти здійснюється на добровільних засадах за запитом закладу освіти.\n3. Громадська акредитація закладу освіти здійснюється акредитованими в установленому порядку фаховими громадськими об’єднаннями, іншими акредитованими юридичними особами, що здійснюють незалежне оцінювання якості освіти та освітньої діяльності.\n4. Результати громадської акредитації закладу освіти можуть враховуватися при акредитації освітніх програм та інституційній акредитації.\n5. Успішні результати громадської акредитації закладу освіти засвідчуються відповідним сертифікатом, що видається на строк до десяти років."
    },
    {
      "provision_ref": "art50",
      "section": "50",
      "title": "Стаття 50. Атестація педагогічних працівників",
      "content": "1. Атестація педагогічних працівників - це система заходів, спрямованих на всебічне та комплексне оцінювання педагогічної діяльності педагогічних працівників.\n2. Атестація педагогічних працівників може бути черговою або позачерговою. Педагогічний працівник проходить чергову атестацію не менше одного разу на п’ять років, крім випадків, передбачених законодавством.\n3. За результатами атестації визначається відповідність педагогічного працівника займаній посаді, присвоюються або підтверджуються кваліфікаційні категорії, присвоюються педагогічні звання. Перелік кваліфікаційних категорій і педагогічних звань педагогічних працівників визначається Кабінетом Міністрів України.\n4. Рішення атестаційної комісії може бути підставою для звільнення педагогічного працівника з роботи у порядку, встановленому законодавством.\n5. Положення про атестацію педагогічних працівників затверджує центральний орган виконавчої влади у сфері освіти і науки.\n6. Положення про атестацію педагогічних працівників , які забезпечують здобуття фахових компетентностей спеціалізованої освіти, затверджуються центральними органами виконавчої влади, що забезпечують формування та реалізують державну політику у відповідній сфері."
    },
    {
      "provision_ref": "art51",
      "section": "51",
      "title": "Стаття 51. Сертифікація педагогічних працівників",
      "content": "1. Сертифікація педагогічних працівників - це зовнішнє оцінювання професійних компетентностей педагогічного працівника (у тому числі з педагогіки та психології, практичних вмінь застосування сучасних методів і технологій навчання), що здійснюється шляхом незалежного тестування, самооцінювання та вивчення практичного досвіду роботи.\n2. Сертифікація педагогічного працівника відбувається на добровільних засадах виключно за його ініціативою.\n3. Формування та забезпечення функціонування системи сертифікації педагогічних працівників здійснює центральний орган виконавчої влади у сфері освіти і науки.\nПроцедуру сертифікації педагогічних працівників здійснюють спеціально уповноважені державою установи, положення про які затверджує Кабінет Міністрів України.\n4. За результатами успішного проходження сертифікації педагогічному працівнику видається сертифікат, який є дійсним упродовж трьох років. Успішне проходження сертифікації зараховується як проходження атестації педагогічним працівником.\n5. Педагогічні працівники, які отримують доплату за успішне проходження сертифікації, впроваджують і поширюють методики компетентнісного навчання та нові освітні технології.\nПедагогічні працівники, які мають сертифікат, можуть залучатися до проведення інституційного аудиту в інших закладах освіти, розроблення та акредитації освітніх програм, а також до інших процедур і заходів, пов’язаних із забезпеченням якості та впровадженням інновацій, педагогічних новацій і технологій у системі освіти.\n6. Положення про сертифікацію педагогічних працівників розробляються центральними органами виконавчої влади, до сфери управління яких належать заклади освіти, та затверджуються Кабінетом Міністрів України."
    },
    {
      "provision_ref": "art52",
      "section": "52",
      "title": "Стаття 52. Категорії учасників освітнього процесу",
      "content": "1. Учасниками освітнього процесу є:\nздобувачі освіти;\nпедагогічні, науково-педагогічні та наукові працівники;\nбатьки здобувачів освіти;\nфізичні особи, які провадять освітню діяльність;\nінші особи, передбачені спеціальними законами та залучені до освітнього процесу у порядку, що встановлюється закладом освіти.\n2. Не може працювати в закладі освіти або залучатися до участі в освітньому процесі особа, яка:\n1) за рішенням суду визнана недієздатною чи дієздатність якої обмежена;\n2) за рішенням суду позбавлена права обіймати відповідну посаду чи займатися відповідною діяльністю;\n3) має судимість за вчинення умисного кримінального правопорушення;\n4) вчинила кримінальне правопорушення проти статевої свободи чи статевої недоторканості особи, що було встановлено обвинувальним вироком суду, який набрав законної сили;\n5) здійснювала колабораційну діяльність, вчинила корупційне кримінальне правопорушення чи кримінальне правопорушення, пов’язане з корупцією, що було встановлено обвинувальним вироком суду, який набрав законної сили."
    },
    {
      "provision_ref": "art53",
      "section": "53",
      "title": "Стаття 53. Права та обов’язки здобувачів освіти",
      "content": "1. Здобувачі освіти мають право на:\nнавчання впродовж життя та академічну мобільність;\nіндивідуальну освітню траєкторію, що реалізується, зокрема, через вільний вибір видів, форм і темпу здобуття освіти, закладів освіти і запропонованих ними освітніх програм, навчальних дисциплін та рівня їх складності, методів і засобів навчання;\nякісні освітні послуги;\nсправедливе та об’єктивне оцінювання результатів навчання;\nвідзначення успіхів у своїй діяльності;\nсвободу творчої, спортивної, оздоровчої, культурної, просвітницької, наукової і науково-технічної діяльності тощо;\nбезпечне, здорове та інклюзивне чи спеціальне освітнє середовище;\nповагу людської гідності;\nзахист під час освітнього процесу від приниження честі та гідності, будь-яких форм насильства та експлуатації, дискримінації за будь-якою ознакою, пропаганди та агітації, що завдають шкоди здоров’ю здобувача освіти;\nпроходження відповідної програми для осіб, які вчинили насильство або жорстоке поводження з дитиною, стали свідком або постраждали від насильства або жорстокого поводження;\nкористування бібліотекою, навчальною, науковою, виробничою, культурною, спортивною, побутовою, оздоровчою інфраструктурою закладу освіти та послугами його структурних підрозділів у порядку, встановленому закладом освіти відповідно до спеціальних законів;\nдоступ до інформаційних ресурсів і комунікацій, що використовуються в освітньому процесі та науковій діяльності;\nзабезпечення стипендіями у порядку, встановленому Кабінетом Міністрів України;\nтрудову діяльність у позанавчальний час та у навчальний час під час практичної підготовки, а також під час здобуття освіти за дуальною формою відповідно до освітньої (освітньо-професійної) програми;\nзбереження місця навчання на період проходження базової військової служби, військової служби за призовом під час мобілізації, на особливий період, військової служби за призовом осіб із числа резервістів в особливий період, громадянам віком від 18 до 25 років, які прийняті на військову службу за контрактом. Положення цього абзацу застосовуються до громадян віком від 18 до 25 років, які прийняті на військову службу за контрактом, також у разі, якщо на момент припинення (закінчення) контракту про проходження військової служби їхній вік становив 25 років;\nособисту або через своїх законних представників участь у громадському самоврядуванні та управлінні закладом освіти;\nсамостійну або через своїх законних представників реєстрацію на державних інформаційних ресурсах та державних веб-платформах дистанційного навчання;\nінші необхідні умови для здобуття освіти, у тому числі для осіб з особливими освітніми потребами та із соціально незахищених верств населення.\n2. На час виробничого навчання і практики здобувачам освіти забезпечуються робочі місця, безпечні та нешкідливі умови праці відповідно до освітніх програм і угод між закладами освіти та підприємствами, установами, організаціями, що надають місця для проходження виробничого навчання і практики. Під час проходження виробничого навчання і практики забороняється використовувати працю здобувачів освіти для цілей, не передбачених освітньою програмою.\n3. Здобувачі освіти зобов’язані:\nвиконувати вимоги освітньої програми (індивідуального навчального плану за його наявності), дотримуючись принципу академічної доброчесності, та досягти результатів навчання, передбачених стандартом освіти для відповідного рівня освіти;\nповажати гідність, права, свободи та законні інтереси всіх учасників освітнього процесу, дотримуватися етичних норм;\nвідповідально та дбайливо ставитися до власного здоров’я, здоров’я оточуючих, довкілля;\nдотримуватися установчих документів, правил внутрішнього розпорядку закладу освіти, а також умов договору про надання освітніх послуг (за його наявності);\nповідомляти керівництво закладу освіти про факти насильства або жорстокого поводження з дітьми, а також стосовно інших учасників освітнього процесу.\n4. Здобувачі освіти мають також інші права та обов’язки, передбачені законодавством та установчими документами закладу освіти.\n5. Залучення здобувачів освіти під час освітнього процесу до виконання робіт чи до участі у заходах, не пов’язаних з реалізацією освітньої програми, забороняється, крім випадків, передбачених рішенням Кабінету Міністрів України."
    },
    {
      "provision_ref": "art54",
      "section": "54",
      "title": "Стаття 54. Права та обов’язки педагогічних, науково-педагогічних і наукових працівників, інших осіб, які залучаються до освітнього процесу",
      "content": "1. Педагогічні, науково-педагогічні та наукові працівники мають право на:\nакадемічну свободу, включаючи свободу викладання, свободу від втручання в педагогічну, науково-педагогічну та наукову діяльність, вільний вибір форм, методів і засобів навчання, що відповідають освітній програмі;\nпедагогічну ініціативу;\nрозроблення та впровадження авторських навчальних програм, проектів, освітніх методик і технологій, методів і засобів, насамперед методик компетентнісного навчання;\nкористування бібліотекою, навчальною, науковою, виробничою, культурною, спортивною, побутовою, оздоровчою інфраструктурою закладу освіти та послугами його структурних підрозділів у порядку, встановленому закладом освіти відповідно до спеціальних законів;\nпідвищення кваліфікації, перепідготовку;\nвільний вибір освітніх програм, форм здобуття освіти, закладів освіти, установ і організацій, інших суб’єктів освітньої діяльності, що здійснюють підвищення кваліфікації та перепідготовку педагогічних працівників;\nдоступ до інформаційних ресурсів і комунікацій, що використовуються в освітньому процесі та науковій діяльності;\nвідзначення успіхів у своїй професійній діяльності;\nсправедливе та об’єктивне оцінювання своєї професійної діяльності;\nзахист професійної честі та гідності;\nіндивідуальну освітню (наукову, творчу, мистецьку та іншу) діяльність за межами закладу освіти;\nтворчу відпустку строком до одного року не більше одного разу на 10 років із зарахуванням до стажу роботи;\nзабезпечення житлом у першочерговому порядку, пільгові кредити для індивідуального і кооперативного будівництва;\nзабезпечення службовим житлом з усіма комунальними зручностями у порядку, передбаченому законодавством;\nпрацю у безпечному та здоровому освітньому середовищі;\nподовжену оплачувану відпустку;\nучасть у громадському самоврядуванні закладу освіти;\nучасть у роботі колегіальних органів управління закладу освіти;\nзахист під час освітнього процесу від будь-яких форм насильства та експлуатації, дискримінації за будь-якою ознакою, від пропаганди та агітації, що завдають шкоди здоров’ю.\n2. Педагогічні, науково-педагогічні та наукові працівники зобов’язані:\nпостійно підвищувати свій професійний і загальнокультурний рівні та педагогічну майстерність;\nвиконувати освітню програму для досягнення здобувачами освіти передбачених нею результатів навчання;\nсприяти розвитку здібностей здобувачів освіти, дбати про їхнє фізичне і психічне здоров’я, брати участь у забезпеченні та розвитку безпечного, здорового та інклюзивного чи спеціального освітнього середовища;\nдотримуватися академічної доброчесності та забезпечувати її дотримання здобувачами освіти в освітньому процесі та науковій діяльності;\nдотримуватися педагогічної етики;\nповажати гідність, права, свободи і законні інтереси всіх учасників освітнього процесу;\nнастановленням і особистим прикладом утверджувати повагу до суспільної моралі та суспільних цінностей, зокрема правди, справедливості, патріотизму, гуманізму, толерантності, працелюбства;\nформувати у здобувачів освіти усвідомлення необхідності додержуватися Конституції та законів України, захищати суверенітет і територіальну цілісність України;\nвиховувати у здобувачів освіти повагу до державної мови та державних символів України, національних, історичних, культурних цінностей України, дбайливе ставлення до історико-культурного надбання України та навколишнього природного середовища;\nформувати у здобувачів освіти прагнення до взаєморозуміння, миру, злагоди між усіма народами, етнічними, національними, релігійними групами;\nзахищати здобувачів освіти під час освітнього процесу від будь-яких форм фізичного та психологічного насильства, приниження честі та гідності, дискримінації за будь-якою ознакою, пропаганди та агітації, що завдають шкоди здоров’ю здобувача освіти, запобігати вживанню ними та іншими особами на території закладів освіти алкогольних напоїв, наркотичних засобів, іншим шкідливим звичкам;\nдодержуватися установчих документів та правил внутрішнього розпорядку закладу освіти, виконувати свої посадові обов’язки;\nу разі виявлення ознак насильства або жорстокого поводження з дитиною:\nвжити невідкладних заходів для припинення насильства або жорстокого поводження з дитиною;\nза потреби надати домедичну допомогу, викликати бригаду екстреної (швидкої) медичної допомоги та звернутися до органів Національної поліції України;\nповідомити керівника закладу освіти та принаймні одного з батьків або інших законних представників дитини, яка вчинила насильство або жорстоке поводження, та дитини, яка постраждала від насильства або жорстокого поводження;\nу разі вчинення жорстокого поводження з дитиною керівником закладу освіти - невідкладно повідомити про це засновника закладу освіти та/або уповноважений ним орган (особу).\n3. Педагогічні, науково-педагогічні та наукові працівники мають також інші права та обов’язки, передбачені законодавством, колективним договором, трудовим договором та/або установчими документами закладу освіти.\n4. Права та обов’язки інших осіб, які залучаються до освітнього процесу, визначаються законодавством, відповідними договорами та/або установчими документами закладу освіти.\n5. Особливості прав та обов’язків педагогічних, науково-педагогічних і наукових працівників, інших осіб, які залучаються до освітнього процесу, закладів спеціалізованої освіти військового спрямування визначаються спеціальними законами.\n6. Відволікання педагогічних, науково-педагогічних і наукових працівників від виконання професійних обов’язків не допускається, крім випадків, передбачених законодавством.\n7. Особи, винні в порушенні цієї статті, несуть відповідальність згідно з законом."
    },
    {
      "provision_ref": "art55",
      "section": "55",
      "title": "Стаття 55. Права та обов’язки батьків здобувачів освіти",
      "content": "1. Виховання в сім’ї є першоосновою розвитку дитини як особистості. Батьки мають рівні права та обов’язки щодо освіти і розвитку дитини.\n2. Батьки здобувачів освіти мають право:\nзахищати відповідно до законодавства права та законні інтереси здобувачів освіти;\nзвертатися до закладів освіти, органів управління освітою з питань освіти;\nобирати заклад освіти, освітню програму, вид і форму здобуття дітьми відповідної освіти;\nбрати участь у громадському самоврядуванні закладу освіти, зокрема обирати і бути обраними до органів громадського самоврядування закладу освіти;\nзавчасно отримувати інформацію про всі заплановані у закладі освіти та позапланові педагогічні, психологічні, медичні, соціологічні заходи, дослідження, обстеження, педагогічні експерименти та надавати згоду на участь у них дитини;\nбрати участь у розробленні індивідуальної програми розвитку дитини та/або індивідуального навчального плану;\nотримувати інформацію про діяльність закладу освіти, результати навчання своїх дітей (дітей, законними представниками яких вони є), результати оцінювання якості освіти в закладі освіти та його освітньої діяльності;\nподавати керівнику закладу освіти (у разі вчинення жорстокого поводження з дитиною керівником закладу освіти - засновнику закладу освіти та/або уповноваженому ним органу (особі) усні та письмові заяви (скарги, повідомлення) про випадки насильства або жорстокого поводження з дитиною, а також стосовно інших учасників освітнього процесу, вимагати невідкладного (протягом однієї доби з моменту надходження) реагування на такі випадки.\n3. Батьки здобувачів освіти зобов’язані:\nвиховувати у дітей повагу до гідності, прав, свобод і законних інтересів людини, законів та етичних норм, відповідальне ставлення до власного здоров’я, здоров’я оточуючих і довкілля;\nсприяти виконанню дитиною освітньої програми та досягненню дитиною передбачених нею результатів навчання;\nповажати гідність, права, свободи і законні інтереси дитини та інших учасників освітнього процесу;\nдбати про фізичне і психічне здоров’я дитини, сприяти розвитку її здібностей, формувати навички здорового способу життя;\nформувати у дитини культуру діалогу, культуру життя у взаєморозумінні, мирі та злагоді між усіма народами, етнічними, національними, релігійними групами, представниками різних політичних і релігійних поглядів та культурних традицій, різного соціального походження, сімейного та майнового стану;\nнастановленням і особистим прикладом утверджувати повагу до суспільної моралі та суспільних цінностей, зокрема правди, справедливості, патріотизму, гуманізму, толерантності, працелюбства;\nформувати у дітей усвідомлення необхідності додержуватися Конституції та законів України, захищати суверенітет і територіальну цілісність України;\nвиховувати у дитини повагу до державної мови та державних символів України, національних, історичних, культурних цінностей України, дбайливе ставлення до історико-культурного надбання України;\nдотримуватися установчих документів, правил внутрішнього розпорядку закладу освіти, а також умов договору про надання освітніх послуг (за наявності);\nсприяти створенню та розвитку в закладі освіти безпечного, здорового та інклюзивного чи спеціального освітнього середовища.\n4. Держава надає батькам здобувачів освіти допомогу у виконанні ними своїх обов’язків, захищає права сім’ї.\nОргани державної влади та органи місцевого самоврядування мають поважати право батьків виховувати своїх дітей відповідно до власних релігійних і філософських переконань, а суб’єкти освітньої діяльності мають враховувати відповідні переконання під час організації та реалізації освітнього процесу, що не повинно порушувати права, свободи та законні інтереси інших учасників освітнього процесу.\n5. Інші права та обов’язки батьків здобувачів освіти можуть встановлюватися законодавством, установчими документами закладу освіти і договором про надання освітніх послуг (за наявності)."
    },
    {
      "provision_ref": "art56",
      "section": "56",
      "title": "Стаття 56. Державні гарантії здобувачам освіти",
      "content": "1. Особи, які здобувають повну загальну середню освіту в закладах освіти не за місцем проживання, на період навчання забезпечуються гуртожитками та/або підвезенням.\n2. Органи місцевого самоврядування забезпечують пільговий проїзд учнів, вихованців, студентів та педагогічних працівників до місця навчання і додому у визначених ними порядку та розмірах за рахунок видатків відповідних місцевих бюджетів.\n3. Органи державної влади та органи місцевого самоврядування, у підпорядкуванні яких перебувають державні і комунальні заклади освіти, забезпечують безоплатним гарячим харчуванням:\nдітей-сиріт, дітей, позбавлених батьківського піклування, дітей з особливими освітніми потребами, які навчаються у спеціальних та інклюзивних класах (групах), дітей із сімей, які отримують допомогу відповідно до Закону України \"Про державну соціальну допомогу малозабезпеченим сім’ям\", дітей з числа осіб, визначених у статтях 10 та 10 -1 Закону України \"Про статус ветеранів війни, гарантії їх соціального захисту\", які навчаються в закладах дошкільної, загальної середньої, професійної чи фахової передвищої освіти;\nосіб інших категорій, визначених законодавством та/або рішенням органу місцевого самоврядування.\n4. Особи, які здобувають освіту в закладах професійної освіти, на період навчання забезпечуються гуртожитками , стипендіями, спеціальним одягом у порядку, визначеному Кабінетом Міністрів України.\n5. Особи, які здобувають освіту в закладах фахової передвищої та вищої освіти, на період навчання забезпечуються гуртожитками та мають право на отримання стипендії у порядку, визначеному Кабінетом Міністрів України.\n6. Особам, які навчаються, держава гарантує право на додаткову відпустку за місцем роботи, скорочений робочий час та інші пільги, передбачені законом для осіб, які поєднують роботу з навчанням.\n7. З метою здобуття освіти здобувачі професійної, фахової передвищої та вищої освіти можуть забезпечуватися відповідно до законодавства фінансовою державною підтримкою, пільговим кредитуванням , гарантіями для отримання кредитів, частковою компенсацією відсоткових ставок за кредитами тощо."
    },
    {
      "provision_ref": "art57",
      "section": "57",
      "title": "Стаття 57. Державні гарантії педагогічним і науково-педагогічним працівникам",
      "content": "1. Держава забезпечує педагогічним і науково-педагогічним працівникам:\nналежні умови праці та медичне обслуговування;\nоплату підвищення кваліфікації;\nправовий, соціальний, професійний захист;\nдиференціацію посадових окладів (ставок заробітної плати) відповідно до кваліфікаційних категорій, встановлення підвищених посадових окладів (ставок заробітної плати) за педагогічні звання, надбавок за почесні звання, доплат за наукові ступені та вчені звання;\nвиплату педагогічним працівникам щорічної грошової винагороди в розмірі до одного посадового окладу (ставки заробітної плати) за сумлінну працю, зразкове виконання покладених на них обов’язків;\nвиплату педагогічним і науково-педагогічним працівникам допомоги на оздоровлення у розмірі місячного посадового окладу (ставки заробітної плати) при наданні щорічної відпустки;\nнадання пільгових довгострокових кредитів на будівництво (реконструкцію) чи придбання житла або надання службового житла у порядку, передбаченому Кабінетом Міністрів України;\nпенсію за вислугу років;\nінші гарантії, визначені законом України.\n2. У разі захворювання педагогічного чи науково-педагогічного працівника, яке тимчасово унеможливлює виконання ним посадових обов’язків і обмежує можливість перебування у колективі осіб, які навчаються, або тимчасового переведення за цих чи інших обставин на іншу роботу за таким працівником зберігається попередній середній заробіток. У разі хвороби або каліцтва попередній середній заробіток виплачується до відновлення працездатності або встановлення інвалідності.\n3. Педагогічним працівникам, які працюють у сільській місцевості і селищах міського типу, а також пенсіонерам, які раніше працювали педагогічними працівниками в таких населених пунктах і проживають у них, держава відповідно до законодавства забезпечує безоплатне користування житлом з опаленням і освітленням у межах встановлених норм. Зазначені пільги надаються за умови, що розмір середньомісячного сукупного доходу сім’ї в розрахунку на одну особу за попередні шість місяців не перевищує величини доходу, який дає право на податкову соціальну пільгу, у порядку, визначеному Кабінетом Міністрів України.\nЗазначені працівники мають право на безоплатне одержання у власність земельної ділянки в межах земельної частки (паю) члена сільськогосподарського підприємства, сільськогосподарської установи чи організації, розташованих на території відповідної ради, із земель сільськогосподарського підприємства, сільськогосподарської установи чи організації, що приватизуються, або земель запасу чи резервного фонду, але не більше норм безоплатної передачі земельних ділянок громадянам, встановлених законом для ведення особистого селянського господарства.\nДія абзацу другого цієї частини не поширюється на громадян, які раніше набули право на земельну частку (пай) або земельні ділянки для ведення особистого підсобного господарства чи для ведення особистого селянського господарства, крім випадків успадкування права на земельну частку (пай), земельні ділянки для ведення особистого підсобного господарства чи для ведення особистого селянського господарства відповідно до закону.\n4. За особливі трудові заслуги педагогічні та науково-педагогічні працівники можуть бути нагороджені державними нагородами, представлені до присудження державних премій України, відзначені знаками, грамотами, іншими видами морального та матеріального заохочення."
    },
    {
      "provision_ref": "art57-1",
      "section": "57-1",
      "title": "Стаття 57-1. Державні гарантії в умовах воєнного стану, надзвичайної ситуації або надзвичайного стану",
      "content": "1. Здобувачам освіти, працівникам закладів освіти, установ освіти, наукових установ, у тому числі тим, які в умовах воєнного стану, надзвичайної ситуації або надзвичайного стану в Україні чи окремих її місцевостях, оголошених у встановленому порядку (особливий період) були вимушені змінити місце проживання (перебування), залишити робоче місце, місце навчання, незалежно від місця їх проживання (перебування) на час особливого періоду гарантується:\nорганізація освітнього процесу в дистанційній формі або в будь-якій іншій формі, що є найбільш безпечною для його учасників;\nмісце проживання (пансіон, гуртожиток тощо) та забезпечення харчуванням (у разі потреби).\n2. Забезпечення державних гарантій, визначених частиною першою цієї статті, створення безпечного освітнього середовища, організацію здобуття освіти, освітнього процесу в умовах воєнного стану, надзвичайної ситуації або надзвичайного стану (особливого періоду) у межах своєї компетенції здійснюють:\nоргани виконавчої влади, органи військового командування, військові, військово-цивільні адміністрації та органи місцевого самоврядування, їх представники, посадові особи (керівники, голови, начальники), органи управління (структурні підрозділи) у сфері освіти;\nзаклади освіти, установи освіти, наукові установи, їх засновники;\nгромадські об’єднання, благодійні організації та фізичні особи, які здійснюють благодійну (волонтерську) діяльність.\n3. Органи, зазначені в абзаці другому частини другої цієї статті, приймають у межах своєї компетенції рішення, обов’язкові до виконання на відповідній території, для реалізації державних гарантій, визначених частиною першою цієї статті, в умовах воєнного стану, надзвичайної ситуації або надзвичайного стану (особливого періоду).\nЦентральний орган виконавчої влади у сфері освіти і науки здійснює нормативно-правове забезпечення функціонування системи освіти і науки та видає накази з питань створення безпечного освітнього середовища, організації здобуття освіти, освітнього процесу та з інших питань у сфері освіти і науки, не врегульованих законом в умовах воєнного стану, надзвичайної ситуації або надзвичайного стану (особливого періоду). Строк дії таких наказів не може перевищувати строк особливого періоду. Такі накази не є регуляторними актами та підлягають державній реєстрації лише у разі, якщо стосуються прав, свобод, законних інтересів та обов’язків громадян і юридичних осіб."
    },
    {
      "provision_ref": "art58",
      "section": "58",
      "title": "Стаття 58. Вимоги до освіти та професійної кваліфікації педагогічного працівника закладу освіти",
      "content": "1. Педагогічну діяльність у закладах освіти здійснюють особи, які працюють на посадах педагогічних працівників.\n2. На посади педагогічних працівників приймаються особи, фізичний і психічний стан яких дозволяє здійснювати педагогічну діяльність та які мають освітню та/або професійну кваліфікацію, що відповідає встановленим законодавством, зокрема професійним стандартом (за наявності), кваліфікаційним вимогам до відповідних посад педагогічних працівників.\n3. Особам, які здобули вищу, фахову передвищу чи професійну освіту за педагогічною спеціальністю (педагогічну освіту), відповідний заклад освіти присвоює професійну кваліфікацію педагогічного працівника. Педагогічна освіта передбачає підготовку особи, результатом якої є набуття компетентностей зі спеціальності (предметної спеціальності, спеціалізації), педагогіки, психології, у тому числі шляхом проходження педагогічної практики, необхідних для забезпечення процесу навчання, виховання і розвитку особистості, у тому числі осіб з особливими освітніми потребами, моніторингу педагогічної діяльності та аналізу педагогічного досвіду, проведення освітніх вимірювань, застосування освітніх технологій і методів навчання, ефективних способів взаємодії всіх учасників освітнього процесу.\n4. Особам, які здобули у закладі освіти вищу, фахову передвищу чи професійну освіту за іншою спеціальністю, цей заклад може присвоїти професійну кваліфікацію педагогічного працівника у разі, якщо це передбачено відповідною освітньою програмою.\n5. Особи, які здобули вищу, фахову передвищу чи професійну освіту за іншою спеціальністю та яким не було присвоєно професійну кваліфікацію педагогічного працівника, можуть бути призначені на посаду педагогічного працівника строком на один рік.\nОсоби можуть продовжити працювати на відповідних посадах педагогічних працівників системи дошкільної, позашкільної, професійної, фахової передвищої, вищої та післядипломної освіти після їх успішної атестації у порядку, визначеному законодавством.\nОсобам, які забезпечують здобуття повної загальної середньої освіти, професійна кваліфікація педагогічного працівника може бути присвоєна закладом вищої чи післядипломної освіти або відповідним кваліфікаційним центром після одного року роботи на посадах педагогічних працівників, що забезпечують здобуття повної загальної середньої освіти, за умови успішного складення кваліфікаційного іспиту відповідно до кваліфікаційних вимог до педагогічного працівника чи відповідного професійного стандарту (за наявності)."
    },
    {
      "provision_ref": "art59",
      "section": "59",
      "title": "Стаття 59. Професійний розвиток та підвищення кваліфікації педагогічних і науково-педагогічних працівників",
      "content": "1. Професійний розвиток педагогічних і науково-педагогічних працівників передбачає постійну самоосвіту, участь у програмах підвищення кваліфікації та будь-які інші види і форми професійного зростання. Заклади освіти, в яких працюють педагогічні та науково-педагогічні працівники, сприяють їхньому професійному розвитку та підвищенню кваліфікації.\n2. Підвищення кваліфікації може здійснюватися за різними видами (навчання за освітньою програмою, стажування, участь у сертифікаційних програмах, тренінгах, семінарах, семінарах-практикумах, семінарах-нарадах, семінарах-тренінгах, вебінарах, майстер-класах тощо) та у різних формах (інституційна, дуальна, на робочому місці (на виробництві) тощо).\nПедагогічні та науково-педагогічні працівники мають право підвищувати кваліфікацію у закладах освіти, що мають ліцензію на підвищення кваліфікації або провадять освітню діяльність за акредитованою освітньою програмою. Результати підвищення кваліфікації у таких закладах освіти не потребують окремого визнання і підтвердження.\nПедагогічні та науково-педагогічні працівники мають право підвищувати кваліфікацію в інших суб’єктів освітньої діяльності, фізичних та юридичних осіб. Результати підвищення кваліфікації педагогічного (науково-педагогічного) працівника у таких суб’єктів визнаються окремим рішенням педагогічної (вченої) ради. Умови і порядок визнання результатів підвищення кваліфікації у таких суб’єктів визначаються відповідно до частини шостої цієї статті.\nВид, форму та суб’єкта підвищення кваліфікації обирає педагогічний (науково-педагогічний) працівник.\n3. Педагогічна (вчена) рада закладу освіти на основі пропозицій педагогічних (науково-педагогічних) працівників затверджує річний план підвищення кваліфікації педагогічних (науково-педагогічних) працівників (з відривом чи без відриву від освітнього процесу).\n4. Підвищення кваліфікації є необхідною умовою атестації педагогічного працівника та враховується під час обрання за конкурсом на посаду науково-педагогічного працівника.\n5. Загальна кількість годин, відведена на підвищення кваліфікації педагогічного (науково-педагогічного) працівника, що оплачується за кошти відповідних бюджетів, визначається законодавством.\nКошти на підвищення кваліфікації педагогічних (науково-педагогічних) працівників отримує заклад освіти, який розподіляє їх за рішенням педагогічної (вченої) ради закладу освіти.\nПідвищення кваліфікації педагогічного (науково-педагогічного) працівника може фінансуватися засновником закладу освіти, закладом освіти, в якому він працює, педагогічним (науково-педагогічним) працівником, а також іншими фізичними та юридичними особами.\nНа час підвищення кваліфікації з відривом від освітнього процесу в обсязі, визначеному законодавством, за педагогічним (науково-педагогічним) працівником зберігається місце роботи (посада) із збереженням середньої заробітної плати.\n6. Порядки підвищення кваліфікації педагогічних і науково-педагогічних працівників, включаючи порядок оплати, умови і порядок визнання результатів підвищення кваліфікації, затверджуються Кабінетом Міністрів України."
    },
    {
      "provision_ref": "art60",
      "section": "60",
      "title": "Стаття 60. Робочий час педагогічних і науково-педагогічних працівників",
      "content": "1. Робочий час педагогічного працівника включає час виконання ним навчальної, виховної, методичної, організаційної роботи та іншої педагогічної діяльності, передбаченої трудовим договором.\n2. Робочий час науково-педагогічного працівника включає час виконання ним навчальної, методичної, наукової, організаційної роботи.\n3. Конкретний перелік та обсяг видів робіт педагогічного і науково-педагогічного працівника встановлюються трудовим договором відповідно до законодавства.\n4. Норми педагогічного (навчального) навантаження педагогічних (науково-педагогічних) працівників на одну ставку встановлюються спеціальними законами.\n5. Засновник або уповноважений ним орган, керівники закладів освіти та їх структурних підрозділів не мають права вимагати від педагогічних і науково-педагогічних працівників виконання роботи, не передбаченої трудовим договором."
    },
    {
      "provision_ref": "art61",
      "section": "61",
      "title": "Стаття 61. Оплата праці педагогічних і науково-педагогічних працівників",
      "content": "1. Оплата праці педагогічних і науково-педагогічних працівників здійснюється за рахунок коштів державного та/або місцевого бюджетів, коштів засновників, власних надходжень закладів освіти, грантів, а також інших джерел, не заборонених законодавством.\n2. {Дію абзацу першого частини другої статті 61 зупинено на 2026 рік згідно із Законом № 4695-IX від 03.12.2025 } {Дію абзацу першого частини другої статті 61 зупинено на 2025 рік згідно із Законом № 4059-IX від 19.11.2024 } Посадовий оклад педагогічного працівника найнижчої кваліфікаційної категорії встановлюється в розмірі трьох мінімальних заробітних плат.\nЗасновник приватного закладу освіти має право встановлювати інші, ніж передбачено цим Законом, розмір і умови оплати праці, винагороди та допомоги для педагогічних і науково-педагогічних працівників. Отримані приватним закладом освіти публічні кошти розподіляються у порядку, визначеному законодавством для державних і комунальних закладів освіти.\n3. Науково-педагогічним, науковим та педагогічним працівникам закладів освіти встановлюються доплати за наукові ступені та вчені звання відповідно до закону.\n4. Педагогічним і науково-педагогічним працівникам встановлюються щомісячні надбавки за вислугу років у розмірах:\nпонад три роки - 10 відсотків;\nпонад 10 років - 20 відсотків;\nпонад 20 років - 30 відсотків посадового окладу.\n5. Педагогічний працівник, який пройшов сертифікацію, отримує щомісячну доплату в розмірі 20 відсотків посадового окладу (ставки заробітної плати) пропорційно до обсягу педагогічного навантаження протягом строку дії сертифіката.\n6. Заклад освіти має право за рахунок власних надходжень та інших джерел, не заборонених законодавством, встановлювати педагогічним і науково-педагогічним працівникам доплати, надбавки, премії та інші види заохочень.\n7. Керівник закладу освіти відповідно до законодавства, установчих документів та колективного договору має право встановлювати педагогічним і науково-педагогічним працівникам доплати, надбавки, премії за використання в освітньому процесі іноземних мов, сучасних технологій, реалізацію інноваційних проектів тощо.\n8. Педагогічним і науково-педагогічним працівникам за рахунок власних надходжень закладів освіти може надаватися матеріальна допомога для вирішення соціально-побутових питань. Умови надання такої допомоги визначаються установчими документами закладів освіти або колективним договором."
    },
    {
      "provision_ref": "art62",
      "section": "62",
      "title": "Стаття 62. Органи управління у сфері освіти",
      "content": "1. До органів управління у сфері освіти належать:\nКабінет Міністрів України;\nцентральний орган виконавчої влади у сфері освіти і науки;\nцентральний орган виконавчої влади із забезпечення якості освіти;\nпостійно діючий колегіальний орган у сфері забезпечення якості вищої освіти;\nдержавні органи, яким підпорядковані заклади освіти;\nВерховна Рада Автономної Республіки Крим;\nРада міністрів Автономної Республіки Крим;\nоргани місцевого самоврядування."
    },
    {
      "provision_ref": "art63",
      "section": "63",
      "title": "Стаття 63. Повноваження Кабінету Міністрів України",
      "content": "1. Кабінет Міністрів України:\nвживає заходів щодо забезпечення конституційного права кожної особи на освіту;\nзабезпечує проведення державної політики у сфері освіти;\nзатверджує стратегію розвитку освіти України;\nрозробляє, затверджує та виконує державні цільові програми у сфері освіти;\nздійснює повноваження засновника державних закладів освіти або доручає їх здійснення уповноваженому ним органу;\nзабезпечує рівні умови розвитку закладів освіти всіх форм власності;\nвизначає порядок формування і розподілу освітніх субвенцій між бюджетами відповідно до цього Закону та з урахуванням положень Бюджетного кодексу України ;\nвизначає порядок розподілу державного фінансування професійної та фахової передвищої освіти;\nзатверджує державні пріоритети з підготовки фахівців, науково-педагогічних та робітничих кадрів, підвищення кваліфікації та перепідготовки кадрів у розрізі галузей знань;\nзатверджує перелік галузей знань та спеціальностей для підготовки фахівців вищої, фахової передвищої освіти;\nзатверджує перелік посад науково-педагогічних і педагогічних працівників закладів освіти;\nзатверджує ліцензійні умови провадження освітньої діяльності;\nзатверджує індикатори оцінки стану освіти в Україні та регіонах;\nвизначає органи ліцензування закладів дошкільної та загальної середньої освіти;\nутворює спеціально уповноважену державну установу, що організує і забезпечує надання освітніх послуг у сферах дошкільної та повної загальної середньої освіти особам, які перебувають на стаціонарному лікуванні або яким надається реабілітаційна допомога в закладах охорони здоров’я, затверджує статут такої державної установи, порядок проведення конкурсного відбору на зайняття посади її директора, умови оплати праці її працівників та інші акти, якими регулюється її діяльність;\nзатверджує порядок організації здобуття дошкільної та повної загальної середньої освіти особами, які перебувають на стаціонарному лікуванні або яким надається реабілітаційна допомога в закладах охорони здоров’я;\nзатверджує положення про ресурсний центр підтримки інклюзивної освіти;\nзатверджує положення про інклюзивно-ресурсний центр;\nздійснює інші повноваження, передбачені законом."
    },
    {
      "provision_ref": "art64",
      "section": "64",
      "title": "Стаття 64. Повноваження центрального органу виконавчої влади у сфері освіти і науки",
      "content": "1. Центральний орган виконавчої влади у сфері освіти і науки:\nзабезпечує формування та реалізує державну політику у сфері освіти і науки;\nрозробляє стратегію розвитку освіти України, інші стратегічні документи, державні цільові програми у сфері освіти і науки та бере участь у їх реалізації;\nздійснює нормативно-правове забезпечення функціонування системи освіти в межах повноважень, визначених законом;\nорганізовує збір та обробку освітньої статистики, крім офіційної державної статистичної інформації про систему освіти і ринок праці, здійснює її аналіз та прогнозує розвиток системи освіти;\nзатверджує порядок, види та форми проведення моніторингу якості освіти;\nзабезпечує функціонування Єдиної державної електронної бази з питань освіти та інших державних інформаційних систем освіти;\nорганізовує розроблення і затверджує стандарти освіти у випадках, визначених цим Законом та спеціальними законами, оприлюднює їх на своєму офіційному веб-сайті;\nорганізовує і здійснює наукове та методичне забезпечення освіти у межах, визначених спеціальними законами;\nорганізовує проведення наукових досліджень у сфері освіти, необхідних для формування та реалізації державної політики у сфері освіти;\nорганізовує здійснення експертизи та апробації навчальної літератури для закладів дошкільної та загальної середньої освіти, а також в інших випадках, визначених цим Законом та спеціальними законами, визначає види навчальної літератури, що підлягають експертизі та апробації;\nз урахуванням пропозицій центрального органу виконавчої влади з питань формування і реалізації державної політики у сфері захисту прав і свобод людини та громадянина, центрального органу виконавчої влади, що забезпечує формування та реалізує державну політику у сфері охорони здоров’я, головного органу у системі центральних органів виконавчої влади, що забезпечує формування та реалізує державну правову політику, центрального органу виконавчої влади, що забезпечує формування та реалізує державну політику з питань сім’ї та дітей, розробляє та затверджує план заходів, спрямованих на запобігання та протидію булінгу (цькуванню) в закладах освіти, порядок реагування на випадки булінгу (цькування), порядок застосування заходів виховного впливу;\nузагальнює та оприлюднює інформацію про випадки булінгу (цькування) в закладах освіти;\nздійснює міжнародне співробітництво у сфері освіти і науки;\nзатверджує порядок визнання здобутих в іноземних закладах освіти документів про освіту;\nзатверджує форму і зміст документів про освіту державного зразка;\nформує пропозиції про обсяг освітніх субвенцій, державного фінансування середньої, професійної, фахової передвищої, вищої освіти та стипендійного фонду відповідно до спеціальних законів;\nрозподіляє освітні субвенції та державне фінансування середньої, професійної, фахової передвищої, вищої освіти та стипендійний фонд закладів освіти, що перебувають у сфері його управління;\nнадає методичні рекомендації щодо освітньої діяльності та управління закладами освіти;\nза погодженням з центральним органом виконавчої влади, що забезпечує формування та реалізує державну політику у сфері економічного розвитку, подає на розгляд Кабінету Міністрів України пропозиції про державні пріоритети з підготовки фахівців, педагогічних, наукових, науково-педагогічних та робітничих кадрів, підвищення кваліфікації та перепідготовки кадрів у розрізі галузей знань;\nрозробляє та затверджує умови прийому до закладів освіти відповідно до спеціальних законів;\nрозробляє ліцензійні умови провадження освітньої діяльності та подає їх на затвердження Кабінету Міністрів України;\nздійснює ліцензування освітньої діяльності та нагляд (контроль) за додержанням вимог ліцензійних умов у сферах, визначених Кабінетом Міністрів України;\nформує та забезпечує функціонування системи сертифікації педагогічних працівників, забезпечує умови для підвищення їх кваліфікації, затверджує положення про акредитацію центрів сертифікації педагогічних працівників;\nзабезпечує розвиток фізичного виховання та спорту в закладах освіти;\nзатверджує порядки проведення інституційного аудиту та позапланових перевірок закладів освіти;\nзатверджує типові освітні програми;\nзатверджує порядок проведення акредитації освітніх програм, інших заходів щодо здійснення контролю якості освіти, визначених законами України;\nзатверджує вимоги до рівня володіння українською мовою як іноземною та порядок проведення сертифікаційного іспиту з української мови;\nзатверджує порядок акредитації та ведення реєстру громадських фахових об’єднань та інших юридичних осіб, що здійснюють незалежне оцінювання якості освіти та освітньої діяльності закладів освіти (крім закладів вищої освіти), порядок ведення їх реєстру;\nбере участь у формуванні державної політики у сфері інноваційної діяльності, здійснює нормативно-правове забезпечення інноваційної діяльності у сфері освіти, організовує та координує інноваційну діяльність у сфері освіти;\nза дорученням і в межах, встановлених Кабінетом Міністрів України, здійснює повноваження засновника щодо державних закладів освіти;\nзатверджує положення про власні постійні або тимчасові консультативні, дорадчі та інші допоміжні органи;\nздійснює інші повноваження, передбачені Конституцією , цим Законом та іншими законами України.\n2. Акти центрального органу виконавчої влади у сфері освіти і науки, прийняті в межах його повноважень, є обов’язковими до виконання державними органами, органами влади Автономної Республіки Крим, органами місцевого самоврядування, до сфери управління яких належать заклади освіти, а також закладами освіти незалежно від форми власності."
    },
    {
      "provision_ref": "art65",
      "section": "65",
      "title": "Стаття 65. Повноваження державних органів, до сфери управління яких належать заклади освіти",
      "content": "1. Державні органи, до сфери управління яких належать заклади освіти:\nберуть участь у реалізації освітньої політики;\nберуть участь у розробленні умов прийому до закладів фахової передвищої та вищої освіти;\nрозподіляють державне фінансування та стипендійний фонд закладів освіти, що перебувають у сфері їх управління;\nздійснюють аналіз, моніторинг якості освітньої діяльності закладів освіти, що перебувають у сфері їх управління;\nберуть участь у формуванні стандартів освіти;\nорганізовують здійснення експертизи та апробації навчальної літератури для здобуття спеціалізованої освіти;\nсприяють розробленню плану заходів, спрямованих на запобігання та протидію булінгу (цькуванню) в закладах освіти;\nза дорученням і в межах, встановлених Кабінетом Міністрів України, здійснюють повноваження засновника щодо державних закладів освіти, що перебувають у їхньому підпорядкуванні;\nздійснюють інші повноваження, передбачені цим Законом та іншими законами України."
    },
    {
      "provision_ref": "art66",
      "section": "66",
      "title": "Стаття 66. Повноваження органів місцевого самоврядування, Верховної Ради Автономної Республіки Крим",
      "content": "1. Верховна Рада Автономної Республіки Крим, обласні ради, Київська та Севастопольська міські ради:\nвідповідають за реалізацію державної політики у сфері освіти та забезпечення якості освіти на відповідній території, забезпечення доступності повної загальної середньої освіти та професійної освіти;\nпланують та забезпечують розвиток мережі закладів профільної середньої, професійної та позашкільної освіти, закладів спеціалізованої освіти, спеціальних закладів освіти, науково-методичних та навчально-методичних установ;\nутворюють та забезпечують утримання комунальних закладів післядипломної освіти для потреб підвищення кваліфікації педагогічних працівників;\nзасновують заклади освіти, а також реорганізовують, перепрофільовують (змінюють тип) та ліквідовують їх з урахуванням спеціальних законів;\nзабезпечують проживання або підвезення до місця навчання і у зворотному напрямку (до місця проживання) здобувачів профільної середньої та професійної освіти, які навчаються не за місцем проживання (за потреби - спеціально обладнаним транспортом, доступним для осіб з порушенням зору, слуху, опорно-рухового апарату та інших маломобільних груп населення);\nоприлюднюють офіційну звітність про всі отримані та використані кошти, а також перелік і вартість товарів, робіт, послуг, спрямованих на потреби кожного із заснованих ними закладів освіти, та інші видатки у сфері освіти;\nзабезпечують рівні умови для розвитку закладів освіти всіх форм власності;\nсприяють розробленню плану заходів, спрямованих на запобігання та протидію булінгу (цькуванню) у закладах освіти;\nздійснюють інші повноваження у сфері освіти, передбачені законом.\n2. Районні, міські ради:\nвідповідають за реалізацію державної політики у сфері освіти та забезпечення якості освіти на відповідній території, забезпечення доступності дошкільної, загальної середньої освіти, позашкільної освіти;\nпланують та забезпечують розвиток мережі закладів дошкільної, загальної середньої освіти, позашкільної освіти;\nзасновують заклади освіти, а також реорганізовують, перепрофільовують (змінюють тип) та ліквідовують їх з урахуванням спеціальних законів;\nзакріплюють за закладами, що забезпечують здобуття початкової та базової середньої освіти, територію обслуговування (крім випадків, встановлених спеціальними законами);\nзабезпечують доступність дошкільної та середньої освіти для всіх громадян, які проживають на відповідній території, та вживають заходів для забезпечення потреби у дошкільній та позашкільній освіті;\nу випадках, визначених спеціальними законами, забезпечують та фінансують підвезення здобувачів освіти і педагогічних працівників до закладу освіти і в зворотному напрямку (у разі потреби - транспортними засобами, пристосованими для перевезення осіб, які пересуваються на кріслах колісних);\nведуть облік дітей дошкільного та шкільного віку у порядку, затвердженому Кабінетом Міністрів України;\nоприлюднюють офіційну звітність про всі отримані та використані кошти, а також перелік і вартість товарів, робіт, послуг, спрямованих на потреби кожного із заснованих ними закладів освіти, та інші видатки у сфері освіти;\nзабезпечують рівні умови розвитку закладів освіти всіх форм власності;\nсприяють розробці плану заходів, спрямованих на запобігання та протидію булінгу (цькуванню) в закладах освіти;\nздійснюють інші повноваження у сфері освіти, передбачені законом.\n3. Сільські, селищні ради:\nвідповідають за реалізацію державної політики у сфері освіти та забезпечення якості освіти на відповідній території, забезпечення доступності дошкільної та повної загальної середньої освіти;\nзасновують заклади освіти, а також реорганізовують, перепрофільовують (змінюють тип) та ліквідовують їх з урахуванням спеціальних законів;\nоприлюднюють офіційну звітність про всі отримані та використані кошти, а також перелік і вартість товарів, робіт, послуг, спрямованих на потреби кожного із заснованих ними закладів освіти, та інші видатки у сфері освіти;\nздійснюють інші повноваження у сфері освіти, передбачені законом."
    },
    {
      "provision_ref": "art67",
      "section": "67",
      "title": "Стаття 67. Повноваження органів із забезпечення якості освіти",
      "content": "1. Органами із забезпечення якості освіти є:\nцентральний орган виконавчої влади із забезпечення якості освіти;\nпостійно діючий колегіальний орган у сфері забезпечення якості вищої освіти - Національне агентство із забезпечення якості вищої освіти.\n2. Центральний орган виконавчої влади із забезпечення якості освіти та його територіальні органи:\nпроводять інституційний аудит закладів освіти;\nнадають рекомендації закладам освіти (крім закладів вищої освіти) щодо організації та функціонування внутрішньої системи забезпечення якості освіти;\nза результатами експертизи затверджують освітні програми дошкільної та загальної середньої освіти у випадках, визначених спеціальними законами;\nпроводять моніторинг якості освітньої діяльності та якості освіти у порядку, визначеному законодавством;\nакредитують громадські фахові об’єднання та інших юридичних осіб, що здійснюють незалежне оцінювання якості освіти та освітньої діяльності закладів освіти (крім закладів вищої освіти), ведуть їх реєстр;\nу межах повноважень, передбачених законом, здійснюють державний нагляд (контроль) за закладами освіти щодо дотримання ними законодавства;\nза дорученням центрального органу виконавчої влади у сфері освіти і науки здійснюють контроль за дотриманням вимог щодо організації зовнішнього незалежного оцінювання;\nу порядку, визначеному центральним органом виконавчої влади у сфері освіти і науки, аналізують діяльність місцевих органів виконавчої влади, органів місцевого самоврядування, їхніх структурних підрозділів у сфері освіти (за наявності) в частині, що стосується дотримання законодавства з питань освіти та забезпечення якості освіти на відповідній території, та надають їм відповідні висновки і рекомендації, що оприлюднюються на офіційних веб-сайтах центрального органу виконавчої влади із забезпечення якості освіти та відповідного органу виконавчої влади чи органу місцевого самоврядування протягом п’яти робочих днів з дня їх надання;\nзвертаються до суду з позовами до місцевих органів виконавчої влади та органів місцевого самоврядування, їх посадових осіб щодо усунення порушень та дотримання вимог законодавства у сфері освіти;\nздійснює ліцензування освітньої діяльності та нагляд (контроль) за додержанням вимог ліцензійних умов у сферах, визначених Кабінетом Міністрів України;\nскладають у випадках, передбачених законом, протоколи про адміністративні правопорушення;\nздійснюють інші повноваження, визначені законом.\n3. Повноваження постійно діючого колегіального органу у сфері забезпечення якості вищої освіти визначаються спеціальним законом."
    },
    {
      "provision_ref": "art68",
      "section": "68",
      "title": "Стаття 68. Відкритість органів управління у сфері освіти",
      "content": "1. Органи управління у сфері освіти зобов’язані оприлюднювати всю публічну інформацію відповідно до вимог законів України \"Про доступ до публічної інформації\" та \"Про відкритість використання публічних коштів\" .\n2. Органи управління у сфері освіти забезпечують обов’язкове громадське обговорення проектів нормативно-правових актів, що стосуються системи освіти, та участь представників громадськості у підготовці та прийнятті цих документів."
    },
    {
      "provision_ref": "art69",
      "section": "69",
      "title": "Стаття 69. Державний нагляд (контроль) у сфері освіти",
      "content": "1. Державний нагляд (контроль) у сфері освіти здійснюється з метою захисту прав, свобод та законних інтересів людини і громадянина, реалізації єдиної державної політики в цій сфері та спрямований на забезпечення інтересів суспільства щодо належної якості освіти та освітньої діяльності.\n2. Державний нагляд (контроль) у сфері освіти здійснюється центральним органом виконавчої влади із забезпечення якості освіти та його територіальними органами.\n3. Центральний орган виконавчої влади із забезпечення якості освіти та його територіальні органи діють на підставі, в межах повноважень та у спосіб, визначені цим Законом, Законом України \"Про адміністративну процедуру\" та іншими законами України.\n4. Центральний орган виконавчої влади із забезпечення якості освіти та його територіальні органи проводять інституційний аудит, позапланові перевірки відповідно до Закону України \"Про адміністративну процедуру\" з урахуванням особливостей, визначених цим Законом, спеціальними законами та згідно з порядками, затвердженими центральним органом виконавчої влади у сфері освіти і науки.\n5. Підставами для проведення позапланової перевірки закладу освіти є:\nзвернення фізичної особи (фізичних осіб) про порушення, що спричинило чи може спричинити шкоду її (їхнім) правам, законним інтересам, до якого додаються документи чи їх копії, що підтверджують такі порушення (за наявності);\nнеобхідність перевірки виконання розпорядження про усунення порушень вимог законодавства, виданого за результатами проведення центральним органом виконавчої влади із забезпечення якості освіти або його територіальним органом попереднього заходу державного нагляду (контролю);\nзвернення освітнього омбудсмена;\nінші підстави, визначені Законом України \"Про ліцензування видів господарської діяльності\" та спеціальними законами."
    },
    {
      "provision_ref": "art70",
      "section": "70",
      "title": "Стаття 70. Громадське самоврядування та державно-громадське управління у сфері освіти",
      "content": "1. Громадське самоврядування у сфері освіти - це право учасників освітнього процесу та громадських об’єднань, інших інститутів громадянського суспільства, установчими документами яких передбачена діяльність у сфері освіти та/або соціального захисту осіб з особливими освітніми потребами, вирішувати питання у сфері освіти як безпосередньо, так і через органи громадського самоврядування, брати участь в управлінні закладом освіти, місцевими і державними справами у сфері освіти з питань, що належать до їх компетенції.\n2. Громадське самоврядування у сфері освіти реалізується:\nу закладі освіти відповідно до статті 28 цього Закону;\nна місцевому (територіальному) рівні;\nна національному (всеукраїнському) рівні.\n3. Органи громадського самоврядування у сфері освіти створюються:\nу закладі освіти - за ініціативою учасників освітнього процесу;\nна місцевому (територіальному) рівні - за ініціативою фізичних осіб та/або громадських об’єднань, інших інститутів громадянського суспільства, установчими документами яких передбачена діяльність у сфері освіти та/або соціального захисту осіб з особливими освітніми потребами відповідно до законодавства;\nна національному (всеукраїнському) рівні - за ініціативою громадських об’єднань, інших інститутів громадянського суспільства, установчими документами яких передбачена діяльність у сфері освіти та/або соціального захисту осіб з особливими освітніми потребами відповідно до законодавства.\nОрганами громадського самоврядування у сфері освіти є:\nоргани громадського самоврядування закладу освіти;\nконференції (форуми, з’їзди) учасників освітнього процесу, закладів освіти, їх об’єднань, що скликаються на території відповідного населеного пункту, об’єднаної територіальної громади, району, області, Автономної Республіки Крим, держави;\nВсеукраїнський з’їзд учасників освітнього процесу та їх об’єднань, що скликається у порядку, затвердженому центральним органом виконавчої влади у сфері освіти і науки.\nНа Всеукраїнському з’їзді учасників освітнього процесу та їх об’єднань схвалюється стратегія розвитку освіти України на відповідний період та вирішуються інші питання, передбачені спеціальними законами.\n4. Органи громадського самоврядування мають права (повноваження), визначені спеціальними законами та/або установчими документами закладів освіти, та можуть здійснювати інші права, не заборонені законом.\n5. Державно-громадське управління у сфері освіти - це взаємодія органів державної влади, органів місцевого самоврядування з громадськими об’єднаннями, іншими інститутами громадянського суспільства з метою прийняття ефективних управлінських рішень та задоволення суспільних інтересів у сфері освіти.\n6. Для забезпечення державно-громадського управління у сфері освіти можуть утворюватися репрезентативні громадські об’єднання та інші інститути громадянського суспільства, що представляють, у тому числі:\nпедагогічних, науково-педагогічних, наукових працівників;\nздобувачів освіти;\nбатьків;\nзаклади освіти;\nроботодавців;\nоб’єднання зазначених категорій осіб.\n7. Органи державно-громадського управління у сфері освіти утворюються за рішенням центрального органу виконавчої влади у сфері освіти і науки, інших органів державної влади, органів місцевого самоврядування у формі робочих груп, дорадчих, громадських, експертних та інших органів.\nОргани державно-громадського управління у сфері освіти мають повноваження, передбачені актами про їх утворення.\n8. Громадське самоврядування та державно-громадське управління у сфері освіти здійснюються на принципах:\nпріоритету прав і свобод людини і громадянина;\nверховенства права;\nвзаємної поваги та партнерства;\nрепрезентативності органів громадського самоврядування, громадських об’єднань та інших інститутів громадянського суспільства і правоможності їх представників;\nобов’язковості розгляду пропозицій сторін;\nпріоритету узгоджувальних процедур;\nпрозорості, відкритості та гласності;\nобов’язковості дотримання досягнутих домовленостей;\nвзаємної відповідальності сторін."
    },
    {
      "provision_ref": "art71",
      "section": "71",
      "title": "Стаття 71. Громадський нагляд (контроль) у сфері освіти",
      "content": "1. Громадський нагляд (контроль) у системі освіти здійснюється суб’єктами громадського нагляду (контролю) - громадськими об’єднаннями та іншими інститутами громадянського суспільства, установчими документами яких передбачено діяльність у сфері освіти та/або соціального захисту осіб з інвалідністю, професійними об’єднаннями педагогічних і науково-педагогічних працівників, об’єднаннями здобувачів освіти, об’єднаннями батьківських комітетів та органами, до яких вони делегують своїх представників.\n2. Суб’єкти громадського нагляду (контролю) мають право:\n1) ініціювати і брати участь у дослідженнях з питань освіти та оприлюднювати результати таких досліджень;\n2) проводити моніторинг та оприлюднювати результати, зокрема, щодо:\nякості результатів навчання, у тому числі моніторинг державної підсумкової атестації, екзаменів та інших форм оцінки результатів навчання;\nякості підручників та інших навчальних матеріалів;\nрозподілу витрат на освіту та цільового використання коштів з державного та місцевих бюджетів, інших джерел, не заборонених законодавством;\nвипадків булінгу (цькування) в закладах освіти та заходів реагування на такі випадки, вжитих керівництвом закладу освіти або його засновником;\n3) брати участь у громадському обговоренні, громадських консультаціях та проводити громадську експертизу, у тому числі підручників (їх проектів), відповідно до законодавства;\n4) здійснювати інші заходи у сфері освіти відповідно до законодавства та реалізовувати інші права, не заборонені законом.\n3. Безпосередньо в закладі освіти громадський нагляд (контроль) може проводитися виключно з дозволу керівника закладу освіти, крім випадків, встановлених законодавством."
    },
    {
      "provision_ref": "art72",
      "section": "72",
      "title": "Стаття 72. Освітня статистика",
      "content": "1. Освітня статистика включає:\nофіційну державну статистичну інформацію про систему освіти і ринок праці;\nадміністративні дані та іншу інформацію центрального органу виконавчої влади у сфері освіти і науки про систему освіти, у тому числі отриману з використанням державних інформаційних систем;\nдані, отримані шляхом оброблення деперсоніфікованої інформації про здобувачів освіти;\nдані, отримані за результатами моніторингових досліджень якості освіти;\nпоказники, що відображають стан системи освіти.\n2. Методологію і звітну документацію, що пов’язані з розробленням, збиранням, обробленням і використанням статистичної інформації у сфері освіти, розробляє та затверджує центральний орган виконавчої влади у сфері освіти і науки за погодженням із центральним органом виконавчої влади, що реалізує державну політику у сфері статистики.\n3. Деперсоніфіковані дані розміщуються в мережі Інтернет для вільного доступу у форматі, зручному для копіювання та оброблення."
    },
    {
      "provision_ref": "art73",
      "section": "73",
      "title": "Стаття 73. Інститут освітнього омбудсмена",
      "content": "1. З метою забезпечення належних умов для реалізації права особи на освіту в системі освіти діє освітній омбудсмен. Освітній омбудсмен у своїй діяльності керується Конституцією та законами України, а також положенням про освітнього омбудсмена, що затверджується Кабінетом Міністрів України.\n2. Освітній омбудсмен є посадовою особою, на яку Кабінетом Міністрів України покладається виконання завдань щодо захисту прав у сфері освіти.\n3. Освітній омбудсмен призначається на посаду Кабінетом Міністрів України строком на п’ять років без права повторного призначення.\n4. Освітній омбудсмен відповідно до покладених на нього завдань має право:\nрозглядати подані учасниками освітнього процесу звернення, перевіряти викладені у них факти;\nотримувати від закладів освіти та органів управління освітою інформацію, необхідну для виконання своїх функцій, у тому числі інформацію з обмеженим доступом;\nвимагати від посадових і службових осіб органів державної влади, органів місцевого самоврядування, підприємств, установ, організацій незалежно від форми власності сприяння проведенню перевірок фактів, викладених у зверненнях учасників освітнього процесу;\nзалучати до розгляду звернень радників та консультантів освітнього омбудсмена, представників органів державної влади, органів місцевого самоврядування, об’єднань громадян, а також експертів, учених та фахівців, у тому числі на договірній основі;\nаналізувати дотримання законодавства стосовно учасників освітнього процесу, які постраждали від булінгу (цькування), стали його свідками або вчинили булінг (цькування);\nза результатами розгляду звернень та/або проведених перевірок надавати рекомендації керівникам та/або засновникам закладів освіти, органам управління освітою, державним органам, органам місцевого самоврядування, вимагати від них припинення порушення та/або відновлення порушених прав чи законних інтересів учасників освітнього процесу, спрямовувати до них подання про проведення службових розслідувань, повідомляти правоохоронні органи щодо виявлених фактів порушення законодавства;\nбезперешкодно відвідувати органи державної влади, органи місцевого самоврядування, заклади освіти всіх рівнів, не заважаючи освітньому процесу, а також брати участь у засіданнях державних органів, органів місцевого самоврядування з питань, що належать до його компетенції;\nзвертатися до органів державної влади, органів місцевого самоврядування, правоохоронних органів щодо виявлених фактів порушення права людини на освіту та законодавства у сфері освіти;\nнадавати консультації учасникам освітнього процесу;\nпредставляти інтереси особи у суді.\n5. Забезпечення діяльності освітнього омбудсмена здійснює служба освітнього омбудсмена, порядок діяльності якої визначається положенням про освітнього омбудсмена.\n6. Порядок та умови звернення до освітнього омбудсмена затверджуються Кабінетом Міністрів України."
    },
    {
      "provision_ref": "art74",
      "section": "74",
      "title": "Стаття 74. Єдина державна електронна база з питань освіти",
      "content": "1. У системі освіти функціонує інтегрована інформаційна система - Єдина державна електронна база з питань освіти (далі - Електронна база).\n2. Електронна база містить такі складові: Реєстр суб’єктів освітньої діяльності, Реєстр здобувачів освіти, Реєстр документів про освіту, Реєстр сертифікатів зовнішнього незалежного оцінювання, Реєстр студентських (учнівських) квитків, Реєстр педагогічних, науково-педагогічних працівників, Реєстр сертифікатів педагогічних працівників (далі - публічні електронні реєстри у сфері освіти).\nПоложення про Єдину державну електронну базу з питань освіти та порядок її ведення затверджуються Кабінетом Міністрів України.\n3. Інформація, що міститься в Електронній базі, крім інформації з обмеженим доступом, є відкритою, у тому числі у форматі відкритих даних, та з урахуванням потреб осіб з порушенням зору. Особа має повний безоплатний доступ до всіх відомостей про себе, що містяться в Електронній базі.\n4. Доступ осіб до інформації, що міститься в Електронній базі, здійснюється через:\nофіційні веб-сайти держателя Електронної бази та адміністратора Електронної бази;\nЄдиний державний веб-портал електронних послуг.\n5. Держателем Електронної бази та публічних електронних реєстрів у сфері освіти (далі - держатель Електронної бази) є центральний орган виконавчої влади у сфері освіти і науки, що здійснює організаційні заходи, пов’язані із забезпеченням функціонування Електронної бази та її складових.\nВласником Електронної бази є держава в особі центрального органу виконавчої влади у сфері освіти і науки.\nАдміністратором Електронної бази та публічних електронних реєстрів у сфері освіти (далі - адміністратор Електронної бази) є визначена Кабінетом Міністрів України юридична особа, що належить до сфери управління центрального органу виконавчої влади у сфері освіти і науки.\nАдміністратор Електронної бази:\nздійснює заходи із створення та супроводження програмного забезпечення Електронної бази;\nвідповідає за технічне і технологічне забезпечення Електронної бази, збереження та захист інформації (даних), що містяться в Електронній базі;\nзабезпечує надання та анулювання доступу до Електронної бази;\nпроводить навчання для роботи з Електронною базою;\nздійснює інші заходи, передбачені законом.\nСтворення, ведення та адміністрування Електронної бази та публічних електронних реєстрів у сфері освіти здійснюються відповідно до цього Закону та законів України \"Про захист інформації в інформаційно-комунікаційних системах\" , \"Про захист персональних даних\" , \"Про авторське право і суміжні права\" та \"Про публічні електронні реєстри\" .\n6. Суб’єктами ведення Електронної бази є:\nдержатель та адміністратор Електронної бази;\nоргани управління у сфері освіти;\nсуб’єкти освітньої діяльності;\nпідприємства, установи та організації, що належать до сфери управління держателя Електронної бази.\nАнулювання доступу суб’єкта ведення до Електронної бази здійснюється у разі припинення виконання суб’єктом ведення своїх функцій, припинення суб’єкта ведення та в інших випадках, визначених законом.\nТимчасове блокування держателем Електронної бази доступу суб’єкта ведення до Електронної бази здійснюється у випадках несанкціонованого втручання в роботу Електронної бази, виявлення кіберзагроз, кіберінцидентів і кібератак, а також ризиків настання таких подій.\n7. Електронна база в порядку електронної взаємодії здійснює обмін інформацією з Єдиним державним демографічним реєстром, Єдиним державним реєстром юридичних осіб, фізичних осіб - підприємців та громадських формувань, Державним реєстром актів цивільного стану громадян, Державним реєстром речових прав на нерухоме майно, Державним реєстром загальнообов’язкового державного соціального страхування, Державним реєстром фізичних осіб - платників податків, Єдиним державним реєстром призовників, військовозобов’язаних та резервістів, Електронною системою охорони здоров’я, електронною системою рейтингового розподілу в інтернатуру, Єдиною інформаційною системою соціальної сфери, Єдиним державним вебпорталом електронних послуг, реєстрами територіальних громад, іншими автоматизованими системами та інформаційними ресурсами держателя Електронної бази, інших юридичних осіб в обсязі та у випадках, визначених законом.\n8. Відомості про фізичних осіб, що містяться в Електронній базі, можуть бути використані центральним органом виконавчої влади, що забезпечує формування та реалізує державну фінансову та бюджетну політику, під час здійснення верифікації державних виплат виключно за наявності добровільної згоди реципієнтів таких виплат, у якій зазначається обсяг відомостей, право на оброблення яких надається.\n9. Для забезпечення рейтингового розподілу в інтернатуру відомості про здобувача освіти, його успішність та документ про освіту, що містяться в Електронній базі, можуть бути використані центральним органом виконавчої влади, що забезпечує формування та реалізує державну політику у сфері охорони здоров’я, у порядку електронної інформаційної взаємодії."
    },
    {
      "provision_ref": "art74-1",
      "section": "74-1",
      "title": "Стаття 74-1. Автоматизований інформаційний комплекс освітнього менеджменту",
      "content": "1. З метою забезпечення належної цифрової взаємодії в системі освіти між органами державної влади, органами місцевого самоврядування, закладами та установами освіти, їхніми структурними підрозділами, учасниками освітнього процесу та іншими юридичними і фізичними особами в Україні функціонує Автоматизований інформаційний комплекс освітнього менеджменту (далі - АІКОМ).\n2. АІКОМ є державною інтегрованою інформаційною системою, завданнями якої є:\nзбирання, накопичення, оброблення, захист інформації у сфері освіти, надання їй офіційного визнання (у разі створення, зберігання та використання в АІКОМ інформації у сфері освіти);\nпоєднання електронних інформаційних ресурсів та/або публічних електронних реєстрів у сфері освіти, забезпечення їх внутрішньої та зовнішньої інформаційної взаємодії, зокрема у тому числі з питань розподілу та перерозподілу міжбюджетних трансфертів з державного місцевим бюджетам, замовлення підручників, документів про освіту, щодо професійного розвитку працівників закладів та установ освіти, зарахування, відрахування, переведення здобувачів освіти, організації освітнього процесу тощо;\nзабезпечення ведення в електронній формі ділової документації та подання звітності закладами освіти, здійснення обліку дітей дошкільного та шкільного віку (у тому числі дітей, не охоплених навчанням), учасників освітнього процесу та суб’єктів освітньої діяльності;\nвзаємодія з питань отримання, передачі, запису, верифікації та обробки інформації у сфері освіти з інформаційними системами Єдиного державного демографічного реєстру, Єдиного державного реєстру юридичних осіб, фізичних осіб - підприємців та громадських формувань, Державного реєстру актів цивільного стану громадян, Державного реєстру загальнообов’язкового державного соціального страхування, Державного реєстру фізичних осіб - платників податків, Єдиного державного реєстру призовників, військовозобов’язаних та резервістів, Електронної системи охорони здоров’я, Єдиної інформаційної системи соціальної сфери, Єдиного державного веб-порталу електронних послуг, реєстрів територіальних громад, інформаційно-виробничої системи інформаційного та документарного забезпечення установ та громадян України в галузі освіти та з іншими автоматизованими системами та інформаційними ресурсами держателя АІКОМ та інших юридичних осіб в обсязі та у випадках, визначених законом;\nінші завдання, визначені законодавством.\n3. Обробка персональних даних в АІКОМ здійснюється з метою забезпечення права на освіту та відповідно до Закону України \"Про захист персональних даних\".\n4. Держателем АІКОМ є центральний орган виконавчої влади у сфері освіти і науки. Положення про Автоматизований інформаційний комплекс освітнього менеджменту затверджується Кабінетом Міністрів України."
    },
    {
      "provision_ref": "art75",
      "section": "75",
      "title": "Стаття 75. Наукове і методичне забезпечення освіти",
      "content": "1. Наукове і методичне забезпечення освіти здійснюють центральний орган виконавчої влади у сфері освіти і науки, Національна академія наук України, національні галузеві академії наук України, органи із забезпечення якості освіти, центральні органи виконавчої влади, яким підпорядковані заклади освіти, академічні, галузеві науково-дослідні інститути, заклади освіти, інші наукові, науково-методичні та методичні установи у взаємодії з відповідними підприємствами, творчими спілками, асоціаціями, товариствами, громадськими об’єднаннями, у тому числі фаховими організаціями (професійними асоціаціями), об’єднаннями роботодавців, незалежними установами оцінювання та забезпечення якості освіти, які можуть:\n1) розробляти пропозиції про засади освітньої політики, прогнози, інформаційно-аналітичні матеріали, рекомендації щодо гуманітарного розвитку держави та вдосконалення освітньої сфери;\n2) брати участь у науково-методичному забезпеченні освітнього процесу, оцінюванні та моніторингу якості освіти, зокрема за міжнародними програмами;\n3) організовувати та проводити наукові дослідження у сфері освіти, необхідні для формування та реалізації державної політики у сфері освіти, розробляти і впроваджувати інноваційні технології освіти, зокрема для вдосконалення освітнього процесу та управління освітою, аналізувати ефективність державної політики у сфері освіти;\n4) організовувати видання навчальної та методичної літератури (у тому числі за рахунок коштів державного та/або місцевих бюджетів та на засадах конкуренції з іншими авторами і видавцями), здійснювати методичний супровід їх впровадження в освітній процес;\n5) реалізовувати інші функції, передбачені законодавством та їх установчими документами.\n2. Національна академія педагогічних наук України є самоврядною науковою організацією у сфері освіти, заснованою на державній власності, яка:\n1) здійснює фундаментальні і прикладні наукові дослідження та інноваційні розробки у сфері освіти, педагогіки та психології, бере участь у створенні наукових основ розвитку освіти з урахуванням науково-технічного та соціально-економічного прогресу суспільства, національно-культурних традицій, а також світових тенденцій розвитку та досвіду іноземних країн;\n2) надає наукову, методичну, консультативну підтримку відповідним органам державної влади з метою виконання завдань, визначених державними пріоритетами у сфері освіти;\n3) залучається до проведення незалежної наукової експертизи:\nпроектів прогнозних та програмних документів, інших документів стратегічного планування, проектів законів, державних рішень і програм, освітніх інновацій, надає висновки, які є обов’язковими для розгляду органами державної влади та органами місцевого самоврядування під час прийняття відповідних рішень;\nнавчальної та методичної літератури (крім літератури для вищої освіти), за результатами якої надає висновки (рекомендації) щодо доцільності її використання в освітньому процесі, які є обов’язковими для розгляду органами державної влади та органами місцевого самоврядування під час прийняття відповідних рішень;\n4) бере участь у розробленні методів навчання, стандартів освіти, типових освітніх програм, підручників;\n5) здійснює розроблення та експериментальну перевірку інноваційних моделей освіти;\n6) провадить організаційні, координаційні та науково-методичні заходи щодо забезпечення практичної психології в освіті та соціальної педагогіки;\n7) здійснює психологічну експертизу стандартів освіти, типових освітніх програм, підручників, методичних матеріалів тощо;\n8) провадить освітню діяльність з підготовки і підвищення кваліфікації керівних, педагогічних і науково-педагогічних працівників освіти, пов’язану із здійсненням освітньої політики;\n9) здійснює іншу діяльність, пов’язану з науковим та методичним забезпеченням освіти, визначену законодавством та установчими документами Національної академії педагогічних наук України.\n3. В освітньому процесі не може використовуватися навчальна література, що містить академічний плагіат, фабрикацію та/або фальсифікацію, твердження, які суперечать визначеним цим Законом засадам державної політики у сфері освіти та принципам освітньої діяльності, а також навчальна література, що містить ознаки дискримінації, крім випадків, якщо відповідні матеріали використовуються для ілюстрування чи пояснення явищ дискримінації.\nВимоги щодо забезпечення дотримання принципів академічної доброчесності у процесі створення навчальної літератури визначаються центральним органом виконавчої влади у сфері освіти і науки.\nПідручники і навчальні посібники мають відповідати принципам системності, науковості, доступності, а також віковим та психофізіологічним особливостям здобувачів освіти.\n4. Для забезпечення якості навчальної літератури, її відповідності принципам та вимогам, визначеним законодавством, здійснюється експертиза навчальної літератури у випадках та порядку, визначених центральним органом виконавчої влади у сфері освіти і науки відповідно до цього Закону і спеціальних законів.\nЕкспертиза навчальної літератури здійснюється на засадах прозорості, доброчесності, фаховості та незалежності експертів.\nЦентральний орган виконавчої влади у сфері освіти і науки визначає установу, що організовує здійснення експертизи навчальної літератури, навчання експертів, здійснює заходи щодо забезпечення якості експертизи та дотримання принципів академічної доброчесності.\nЕксперти несуть відповідальність за доброчесність та якість їхніх експертних висновків у порядку, встановленому законодавством та угодами, укладеними з ними центральним органом виконавчої влади у сфері освіти і науки.\nНе допускається здійснення експертизи навчальної літератури особами, які мають потенційний або реальний конфлікт інтересів.\nПротиправний тиск на осіб, які здійснюють експертизу навчальної літератури, втручання в їхню експертну діяльність забороняються і мають наслідком відповідальність, встановлену законом.\nНавчальна література, що видається (повторно видається) за рахунок коштів державного бюджету для використання в освітньому процесі в закладах дошкільної та повної загальної середньої освіти, відбирається за конкурсом на основі вибору закладів освіти, здійсненого педагогічними працівниками таких закладів освіти у порядку, визначеному центральним органом виконавчої влади у сфері освіти і науки, та має пройти апробацію у порядку, визначеному центральним органом виконавчої влади у сфері освіти і науки.\nОсобам, які мають конфлікт інтересів, забороняється брати участь в організації та проведенні конкурсного відбору навчальної літератури, а також входити до складу органів (комісій), рішення яких впливають на результати конкурсного відбору.\nЕкспертиза навчальної літератури, що видається чи придбається за рахунок коштів юридичних або фізичних осіб, може здійснюватися за ініціативою та за рахунок коштів видавців, замовників, інших фізичних або юридичних осіб.\nНавчальна література, у якій виявлено невідповідність принципам та вимогам, визначеним законодавством, може використовуватися в освітньому процесі виключно після усунення такої невідповідності.\nЕкспертні висновки та рішення щодо використання навчальної літератури в освітньому процесі оприлюднюються на офіційному веб-сайті центрального органу виконавчої влади у сфері освіти і науки та/або уповноваженої установи, а також в інший спосіб, що забезпечує їх доступність для учасників освітнього процесу, із зазначенням назви видання та імен експертів, які здійснювали таку експертизу.\nПорядок здійснення експертизи навчальної літератури визначає центральний орган виконавчої влади у сфері освіти і науки.\n5. Особливості розроблення та затвердження наукового і методичного забезпечення освіти для окремих рівнів освіти можуть визначатися спеціальними законами.\n6. Навчальна і методична література, придбана або створена повністю чи частково за рахунок коштів державного та/або місцевих бюджетів, засоби навчання, розроблені за рахунок коштів державного та/або місцевих бюджетів, а також експертні висновки розміщуються у вільному доступі на веб-сайті видавця та/або розробника.\nВідповідальність за якість змістовного наповнення навчальної та методичної літератури, виданої за рахунок коштів державного бюджету, та встановлену законодавством відповідність такої літератури санітарно-гігієнічним вимогам до друкованої продукції несуть автор (автори), видавці та/або розробники, центральний орган виконавчої влади у сфері освіти і науки та установа, що організує здійснення експертизи навчальної літератури.\n7. Центральний орган виконавчої влади у сфері освіти і науки забезпечує створення та функціонування спеціального інформаційного ресурсу в мережі Інтернет, на якому у вільному доступі в повному обсязі розміщуються безкоштовні електронні версії підручників або електронні підручники для здобуття повної загальної середньої освіти."
    },
    {
      "provision_ref": "art76",
      "section": "76",
      "title": "Стаття 76. Психологічна служба та соціально-педагогічний патронаж у системі освіти",
      "content": "1. У системі освіти діє психологічна служба, положення про яку затверджує центральний орган виконавчої влади у сфері освіти і науки. Психологічне забезпечення освітнього процесу в закладах освіти здійснюють практичні психологи.\n2. Соціально-педагогічний патронаж у системі освіти сприяє взаємодії закладів освіти, сім’ї і суспільства у вихованні здобувачів освіти, їх адаптації до умов соціального середовища, забезпечує профілактику та запобігання булінгу (цькуванню), надання консультативної допомоги батькам, психологічного супроводу здобувачів освіти, які постраждали від булінгу (цькування), стали його свідками або вчинили булінг (цькування). Соціально-педагогічний патронаж здійснюється соціальними педагогами.\n3. За своїм статусом практичні психологи та соціальні педагоги закладів освіти належать до педагогічних працівників."
    },
    {
      "provision_ref": "art77",
      "section": "77",
      "title": "Стаття 77. Організація медичного обслуговування та реабілітація в системі освіти",
      "content": "1. Організація медичного обслуговування в системі освіти забезпечується відповідно до джерел фінансування закладів освіти кожного рівня освіти, визначених законодавством, здійснюється закладами центрального органу виконавчої влади, що здійснює формування та забезпечення реалізації державної політики у сфері охорони здоров’я, та іншими закладами охорони здоров’я відповідно до законодавства.\n2. Заклади освіти можуть надавати особам з особливими освітніми потребами та іншим особам, зокрема військовослужбовцям, особам, звільненим з військової служби, ветеранам війни, особам, які мають особливі заслуги перед Батьківщиною, реабілітаційні послуги (реабілітаційну допомогу) відповідно до визначених законодавством процедур."
    },
    {
      "provision_ref": "art77-1",
      "section": "77-1",
      "title": "Стаття 77-1. Організація надання освітніх послуг у закладах охорони здоров’я",
      "content": "1. З метою забезпечення рівних прав, можливостей та безперервності здобуття дошкільної та повної загальної середньої освіти дітьми, які перебувають на стаціонарному лікуванні та/або яким надається реабілітаційна допомога в закладах охорони здоров’я, в Україні утворюється та діє спеціально уповноважена державна установа, що організує і забезпечує надання таким дітям освітніх послуг у сферах дошкільної та повної загальної середньої освіти (далі - Установа).\n2. Установа є юридичною особою публічного права, засновником якої є держава в особі Кабінету Міністрів України.\nУстанова є бюджетною установою, яка працює на підставі статуту , що затверджується Кабінетом Міністрів України.\n3. Установа фінансується за рахунок коштів державного бюджету та з інших джерел, не заборонених законодавством.\n4. До складу Установи входять освітні центри, що створюються і працюють на базі закладів охорони здоров’я, та секретаріат Установи."
    },
    {
      "provision_ref": "art78",
      "section": "78",
      "title": "Стаття 78. Фінансування системи освіти",
      "content": "1. Держава забезпечує асигнування на освіту в розмірі не менше ніж 7 відсотків валового внутрішнього продукту за рахунок коштів державного, місцевих бюджетів та інших джерел фінансування, не заборонених законодавством.\n2. Фінансування закладів, установ і організацій системи освіти здійснюється за рахунок коштів відповідних бюджетів, а також інших джерел, не заборонених законодавством.\n3. Державні та комунальні заклади освіти мають право надавати платні освітні та інші послуги, перелік яких затверджує Кабінет Міністрів України. Засновники відповідних закладів освіти мають право затверджувати переліки платних освітніх та інших послуг, що не увійшли до переліку, затвердженого Кабінетом Міністрів України.\n4. Держава створює умови для забезпечення фінансування здобуття особами освіти в обсязі, необхідному для досягнення результатів навчання, передбачених стандартами освіти, та виконання закладами освіти державної та комунальної форм власності ліцензійних умов.\n5. Фінансування дошкільної та позашкільної освіти здійснюється за рахунок коштів державного та/або місцевих бюджетів, а також за рахунок інших джерел, не заборонених законодавством. Держава може сприяти розвитку дошкільної та позашкільної освіти шляхом надання відповідних освітніх субвенцій.\n6. Фінансування здобуття повної загальної середньої освіти здійснюється за рахунок коштів державного бюджету, у тому числі шляхом надання освітніх субвенцій місцевим бюджетам, коштів місцевого бюджету та інших джерел, не заборонених законодавством.\nПорядок розподілу освітньої субвенції між місцевими бюджетами визначається згідно з формулою, в основі якої лежить кількість здобувачів освіти, які навчаються на відповідній території, з урахуванням таких факторів:\nрівень освіти;\nкатегорія території, на якій розташований заклад освіти;\nнаявність здобувачів освіти з особливими освітніми потребами;\nособливості навчання здобувачів освіти з національних меншин;\nнеобхідність підвезення здобувачів освіти до закладу освіти та у зворотньому напрямку;\nінших факторів.\n7. Фінансування професійної та фахової передвищої освіти здійснюється за рахунок коштів державного бюджету, в тому числі шляхом надання відповідних освітніх субвенцій, місцевих бюджетів та інших джерел, не заборонених законодавством. Витрати, що покриваються за рахунок відповідних освітніх субвенцій, визначаються спеціальним законом.\n8. Фінансування вищої і післядипломної освіти здійснюється за рахунок коштів державного, місцевого бюджетів та інших джерел, не заборонених законодавством.\nПідвищення кваліфікації педагогічних і науково-педагогічних працівників в обсязі, визначеному законодавством, здійснюється за кошти державного та місцевих бюджетів.\nОбсяг коштів, що додатково виділяються з державного бюджету на підвищення кваліфікації педагогічних і науково-педагогічних працівників державних закладів освіти, не може бути меншим 2 відсотків фонду заробітної плати цих працівників.\nОбсяг коштів, що додатково виділяються на підвищення кваліфікації педагогічних працівників, заробітна плата яких виплачується за рахунок освітньої субвенції, не може бути меншим 2 відсотків відповідної освітньої субвенції, з яких 1 відсоток виділяється з державного бюджету і 1 відсоток - з бюджетів Автономної Республіки Крим, області, міста Києва чи Севастополя. Обсяг коштів, що додатково виділяються з місцевих бюджетів на підвищення кваліфікації інших педагогічних і науково-педагогічних працівників комунальних закладів освіти, не може бути меншим 2 відсотків фонду заробітної плати цих працівників.\n9. Держава здійснює фінансування освіти осіб з особливими освітніми потребами за рахунок коштів державного та місцевих бюджетів шляхом передачі визначеного для таких осіб обсягу коштів закладу освіти, який обрала особа з особливими освітніми потребами та її батьки.\n10. Держава здійснює фінансування здобуття особою загальної середньої освіти у приватному або корпоративному закладі освіти, що має ліцензію на провадження освітньої діяльності у сфері загальної середньої освіти, за рахунок коштів державного та місцевих бюджетів шляхом передачі такому закладу освіти цільового обсягу коштів у розмірі фінансового нормативу (з урахуванням відповідних коригуючих коефіцієнтів) бюджетної забезпеченості одного учня, який здобуває повну загальну середню освіту, та в порядку, визначеному Кабінетом Міністрів України.\n11. Особливості фінансування освіти різних рівнів визначаються спеціальними законами.\n12. Заклади освіти мають право отримувати фінансування різних видів та з різних джерел, не заборонених законодавством. Державні і комунальні заклади освіти мають право розміщувати власні надходження на поточних рахунках, тимчасово вільні кошти - на депозитах у банках державного сектору, а також самостійно розпоряджатися надходженнями від зазначених коштів з метою провадження діяльності, передбаченої установчими документами."
    },
    {
      "provision_ref": "art79",
      "section": "79",
      "title": "Стаття 79. Фінансово-господарська діяльність закладів освіти та установ, організацій, підприємств системи освіти",
      "content": "1. Джерелами фінансування суб’єктів освітньої діяльності відповідно до законодавства можуть бути:\nдержавний бюджет;\nмісцеві бюджети;\nплата за надання освітніх та інших послуг відповідно до укладених договорів;\nплата за науково-дослідні роботи (послуги) та інші роботи, виконані на замовлення підприємств, установ, організацій, інших юридичних та фізичних осіб;\nдоходи від реалізації продукції навчально-виробничих майстерень, підприємств, цехів і господарств, від надання в оренду приміщень, споруд, обладнання;\nгранти вітчизняних і міжнародних організацій;\nдивіденди від цінних паперів, відсотки від депозитів і розміщення коштів спеціального фонду на поточних рахунках банків державного сектору;\nдобровільні внески у вигляді коштів, матеріальних цінностей, нематеріальних активів, одержаних від підприємств, установ, організацій, фізичних осіб;\nінші джерела, не заборонені законодавством.\n2. Суб’єкти освітньої діяльності не можуть фінансуватися за рахунок коштів:\nфізичної особи, яка є громадянином (підданим) держави, визнаної Верховною Радою України державою-агресором або державою-окупантом;\nюридичної особи з іноземними інвестиціями держави-агресора або держави-окупанта, або зареєстрованої на території держави-агресора або держави-окупанта, або кінцевий бенефіціарний власник (контролер) якої є резидентом держави-агресора або держави-окупанта.\n3. Фінансування освітньої діяльності з державного бюджету може здійснюватися шляхом надання освітніх субвенцій, які відповідно до Бюджетного кодексу України та закону про Державний бюджет України на відповідний рік можуть спрямовуватися на:\nздобуття дошкільної освіти;\nздобуття повної загальної середньої освіти;\nздобуття професійної освіти;\nздобуття освіти на інших рівнях освіти;\nздобуття спеціалізованої освіти;\nздобуття позашкільної освіти;\nздобуття освіти особами з особливими освітніми потребами;\nпідвищення кваліфікації педагогічних працівників;\nінші цілі.\n4. Фінансування у встановленому Кабінетом Міністрів України порядку додаткових психолого-педагогічних і корекційно-розвиткових послуг, а також придбання допоміжних засобів для навчання, визначених індивідуальною програмою розвитку особи з особливими освітніми потребами, здійснюється за рахунок коштів субвенції з державного бюджету місцевим бюджетам на надання державної підтримки особам з особливими освітніми потребами, коштів місцевих бюджетів, інших джерел, не заборонених законодавством.\n5. Плата за навчання, підготовку, перепідготовку, підвищення кваліфікації здобувачів освіти, за надання додаткових освітніх послуг встановлюється суб’єктом освітньої діяльності у гривні. Для здобувачів освіти - нерезидентів України плата може встановлюватися в іноземній валюті.\n6. Розмір та умови оплати за навчання, підготовку, перепідготовку, підвищення кваліфікації, за надання додаткових освітніх послуг встановлюються договором.\nПлата може вноситися за весь строк навчання, підготовки, перепідготовки, підвищення кваліфікації, надання додаткових освітніх послуг повністю одноразово або частинами - щомісяця, щосеместру, щороку.\nЗаклад освіти має право змінювати плату за навчання (в частині залишку несплаченої суми) у порядку, передбаченому договором, не більше одного разу на рік і не більш як на офіційно визначений рівень інфляції за попередній календарний рік.\nДоговір укладається між закладом освіти і здобувачем освіти (його законними представниками) та/або юридичною чи фізичною особою, яка здійснює оплату.\nІнші питання оплати навчання, підготовки, перепідготовки, підвищення кваліфікації, додаткових освітніх послуг у закладах освіти регулюються законодавством.\n7. Бюджетні асигнування на освіту, включаючи кошти освітніх субвенцій, позабюджетні кошти та кошти, отримані закладом освіти як плата за навчання, підготовку, перепідготовку, підвищення кваліфікації кадрів, за надання додаткових освітніх послуг, не можуть бути вилучені в дохід держави або місцевих бюджетів. Зазначені кошти спрямовуються на діяльність, визначену установчими документами закладу освіти.\n8. Кошти, матеріальні та нематеріальні активи, що надходять закладам і установам освіти та науки у вигляді безповоротної фінансової допомоги, інших надходжень, добровільних пожертвувань юридичних і фізичних осіб, у тому числі нерезидентів, для провадження освітньої, наукової, оздоровчої, спортивної, культурної діяльності, не вважаються прибутком.\n9. У разі одержання коштів з інших джерел бюджетні та галузеві асигнування закладів освіти, підприємств, установ, організацій системи освіти не зменшуються.\n10. Заклади освіти самостійно розпоряджаються надходженнями від провадження господарської та іншої діяльності, передбаченої їхніми установчими документами."
    },
    {
      "provision_ref": "art80",
      "section": "80",
      "title": "Стаття 80. Майно закладів освіти та установ, організацій, підприємств системи освіти",
      "content": "1. До майна закладів освіти та установ, організацій, підприємств системи освіти належать:\nнерухоме та рухоме майно, включаючи будівлі, споруди, земельні ділянки, комунікації, обладнання, транспортні засоби, службове житло тощо;\nмайнові права, включаючи майнові права інтелектуальної власності на об’єкти права інтелектуальної власності, зокрема інформаційні системи, об’єкти авторського права та/або суміжних прав;\nінші активи, передбачені законодавством.\nМайно закладів освіти та установ, організацій, підприємств системи освіти належить їм на правах, визначених законодавством.\n2. Порядок, умови та форми набуття закладами освіти прав на землю визначаються Земельним кодексом України .\n3. Основні фонди, оборотні кошти та інше майно державних і комунальних закладів освіти не підлягають вилученню, крім випадків відчуження майнових об’єктів, що належать до основних фондів, у порядку, визначеному законами України \"Про управління об’єктами державної власності\" , \"Про місцеве самоврядування в Україні\" , та інших випадків, встановлених законом.\n4. {Дію частини четвертої статті 80 зупинено на 2026 рік в частині заборони приватизації будівель та споруд державних закладів вищої освіти, що реорганізуються або реорганізовані шляхом злиття або приєднання, згідно із Законом № 4695-IX від 03.12.2025 } {Дію частини четвертої статті 80 зупинено на 2025 рік в частині заборони приватизації будівель та споруд державних закладів вищої освіти, що реорганізуються або реорганізовані шляхом злиття або приєднання, згідно із Законом № 4059-IX від 19.11.2024 } Об’єкти та майно державних і комунальних закладів освіти не підлягають приватизації чи використанню для провадження видів діяльності, не передбачених спеціальними законами, крім надання в оренду з метою надання послуг, які не можуть бути забезпечені безпосередньо закладами освіти, пов’язаних із забезпеченням освітнього процесу або обслуговуванням учасників освітнього процесу, з урахуванням визначення уповноваженим органом управління можливості користування державним або комунальним нерухомим майном відповідно до законодавства.\nНадання в оренду об’єктів та майна державних і комунальних закладів освіти з метою надання послуг, які не можуть бути забезпечені безпосередньо закладами освіти, пов’язаних із забезпеченням освітнього процесу або обслуговуванням учасників освітнього процесу, та які відповідно до абзацу першого цієї частини можуть надаватися орендарями державного і комунального майна з використанням майна, що належить закладу освіти, здійснюється за цільовим призначенням, визначеним Кабінетом Міністрів України.\n5. Кошти, отримані від використання вивільнених приміщень ліквідованих державних та комунальних закладів освіти, використовуються виключно на освітні потреби.\nЗаклади освіти всіх форм власності, зареєстровані у встановленому законом порядку, мають рівні умови користування нерухомим майном державної або комунальної власності, що передається в оренду.\nУсі кошти, отримані від оренди нерухомого майна державного чи комунального закладу освіти, використовуються виключно на потреби цього закладу освіти.\n6. Майно закладів освіти, яке не використовується для провадження видів діяльності, передбачених спеціальними законами, може бути вкладом у спільну діяльність або використане відповідно до статті 81 цього Закону."
    },
    {
      "provision_ref": "art81",
      "section": "81",
      "title": "Стаття 81. Співпраця з приватним інвестором з метою розвитку освіти і науки",
      "content": "1. Правові засади залучення приватного інвестора у сфері освіти і науки визначені Конституцією України , Цивільним кодексом України , цим Законом, іншими законами та міжнародними договорами України, згода на обов’язковість яких надана Верховною Радою України.\nЯкщо залучення приватного інвестора відповідає ознакам публічно-приватного партнерства, такі проекти реалізуються відповідно до Закону України \"Про публічно-приватне партнерство\".\n2. Співпраця з приватним інвестором з метою розвитку освіти і науки здійснюється на основі договорів між органами державної влади та представниками приватного інвестора, які укладаються у порядку, визначеному Кабінетом Міністрів України.\n3. Співпраця з приватним інвестором з метою розвитку освіти і науки може передбачати:\nспільне фінансування закладів освіти, а також юридичних і фізичних осіб, які провадять освітню діяльність;\nутворення та/або спільне фінансування і розвиток баз практичної підготовки;\nутворення та/або спільне фінансування і експлуатацію інноваційних підприємств (інноваційний центр, технопарк, технополіс, інноваційний бізнес-інкубатор тощо) на базі існуючих закладів освіти;\nрозроблення і розвиток сучасних технологій освіти, навчання;\nпрофесійно-практичну підготовку;\nзапровадження спільних програм фінансування підготовки фахівців тощо;\nздійснення заходів щодо соціального захисту та поліпшення житлових умов працівників системи освіти та здобувачів освіти.\n4. Фінансування розвитку освіти і науки може здійснюватися за рахунок:\nфінансових ресурсів приватного інвестора;\nфінансових ресурсів, запозичених в установленому порядку;\nкоштів державного та місцевих бюджетів;\nінших джерел, не заборонених законодавством.\n5. Реалізація проектів із залученням приватного інвестора щодо об’єктів державної та комунальної власності здійснюється без зміни цільового призначення та форми власності таких об’єктів.\n6. Передача приватним інвесторам в оренду, в оперативне управління тощо рухомого та/або нерухомого державного та/або комунального майна, у тому числі земельних ділянок, забороняється.\nПередача приватним інвесторам державного та/або комунального майна для цілей реалізації проектів, що здійснюється на умовах публічно-приватного партнерства, у тому числі концесії, здійснюється відповідно до Закону України \"Про публічно-приватне партнерство\" та Закону України \"Про концесію\".\nРухоме та/або нерухоме державне та/або комунальне майно, у тому числі земельні ділянки, передані приватному інвестору в управління, не може бути предметом застави, стягнення, джерелом погашення боргу, щодо такого майна не можуть вчинятися будь-які дії, наслідком яких може бути припинення державної чи комунальної власності на відповідні об’єкти."
    },
    {
      "provision_ref": "art82",
      "section": "82",
      "title": "Стаття 82. Міжнародне співробітництво у системі освіти",
      "content": "1. Заклади освіти, наукові, науково-виробничі установи системи освіти, органи державного управління освітою мають право укладати договори про співробітництво, встановлювати прямі зв’язки із закладами освіти, підприємствами, установами, організаціями, науковими установами системи освіти іноземних країн, міжнародними підприємствами, установами, організаціями, фондами тощо.\n2. Заклади освіти та наукові, науково-виробничі, науково-методичні, навчально-методичні установи системи освіти, органи державної влади та органи місцевого самоврядування мають право провадити зовнішньоекономічну діяльність відповідно до законодавства на основі договорів, укладених ними з іноземними юридичними, фізичними особами, мати власний валютний рахунок, провадити спільну діяльність, у тому числі шляхом створення спільних підприємств (установ).\n3. Центральний орган виконавчої влади у сфері освіти і науки проводить роботу, пов’язану із встановленням еквівалентності атестатів і дипломів, міжнародним визнанням навчальних курсів, кваліфікацій, вчених звань і наукових ступенів, крім випадків, передбачених спеціальними законами.\n4. Держава сприяє міжнародному співробітництву закладів освіти та органів управління освітою, виділяє їм відповідні валютні асигнування, звільняє від оподаткування, сплати мита і митного збору за навчальне, наукове та виробниче обладнання та приладдя, що надходять для них із-за кордону для навчальних і наукових цілей.\n5. Валютні, матеріальні надходження від провадження зовнішньоекономічної діяльності використовуються закладами освіти, науковими, науково-виробничими установами системи освіти для забезпечення власної діяльності, визначеної установчими документами згідно із законодавством.\n6. Заклади освіти, педагогічні, науково-педагогічні та наукові працівники, здобувачі освіти можуть брати участь у реалізації міжнародних проектів і програм.\n7. Держава сприяє міжнародному співробітництву у сфері освіти шляхом:\nздійснення заходів щодо розвитку та зміцнення міжнародного співробітництва;\nстворення належних правових та фінансово-економічних умов для міжнародного співробітництва, зокрема, встановлення відповідних бюджетних призначень у державному бюджеті та фінансування внесків за членство в міжнародних організаціях, відрядження за кордон учасників міжнародних проектів і програм відповідно до умов договорів;\nсприяння залученню коштів міжнародних фондів, установ, громадських організацій тощо для виконання наукових, освітніх та інших програм і проектів;\nпопуляризації та координації діяльності, пов’язаної з міжнародним співробітництвом, створення відповідних інформаційних центрів, у тому числі за кордоном;\nнадання консультативної підтримки з питань міжнародного співробітництва у сфері освіти і науки;\nздійснення іншої діяльності відповідно до законодавства.\n8. Держава здійснює заходи з популяризації та вивчення української мови та культури за кордоном, у тому числі шляхом направлення педагогічних (науково-педагогічних) працівників для викладання в закладах освіти за кордоном української мови, літератури, культури, історії, географії тощо відповідно до міжнародних угод.\nПорядок направлення педагогічних (науково-педагогічних) працівників для викладання в закладах освіти за кордоном, а також умови оплати їхньої праці затверджує Кабінет Міністрів України. За такими працівниками зберігається основне місце роботи, а період такої роботи зараховується до їхнього стажу роботи."
    },
    {
      "provision_ref": "art83",
      "section": "83",
      "title": "Стаття 83. Участь у міжнародних дослідженнях якості освіти",
      "content": "1. Держава з метою незалежного оцінювання якості освіти забезпечує участь у міжнародних порівняльних дослідженнях якості освіти.\n2. Рішення про участь у міжнародних порівняльних дослідженнях якості освіти приймає Кабінет Міністрів України в межах відповідних бюджетних призначень.\n3. Результати міжнародних порівняльних досліджень якості освіти обов’язково оприлюднюються та враховуються органами державної влади під час формування державної політики у сфері освіти."
    },
    {
      "provision_ref": "art84",
      "section": "84",
      "title": "Стаття 84. Міжнародна академічна мобільність",
      "content": "1. Держава створює умови для:\nреалізації права учасників освітнього процесу на міжнародну академічну мобільність;\nрозроблення спільних освітніх і наукових програм з іноземними закладами освіти, науковими установами, організаціями;\nзалучення іноземців до навчання та викладання в закладах освіти України.\n2. Держава сприяє участі у програмах двостороннього та багатостороннього міжнародного обміну здобувачів освіти, педагогічних, науково-педагогічних і наукових працівників.\n1. Цей Закон набирає чинності з дня, наступного за днем його опублікування, крім:\nстатті 38 та абзацу третього частини другої статті 59 цього Закону, які набирають чинності з 1 січня 2018 року;\nабзаців першого і третього частини другої статті 61 цього Закону, які набирають чинності з 1 січня 2018 року та реалізуються відповідно до підпункту 1 пункту 6 цього розділу;\nчастини п’ятої статті 61 та частини десятої статті 78 цього Закону, які набирають чинності з 1 січня 2019 року;\nабзацу другого підпункту 5 пункту 4 цього розділу, який набирає чинності з 1 січня 2030 року.\n1 -1 . Тривалість навчального року у закладах освіти встановлюється спеціальними законами. У разі встановлення заборони учасникам освітнього процесу відвідувати заклади освіти, тимчасово, на період здійснення заходів щодо запобігання виникненню та поширенню коронавірусної хвороби (COVID-19), передбачених карантином, встановленим Кабінетом Міністрів України, дата початку та/або закінчення відповідного навчального року (років) може визначатися Кабінетом Міністрів України.\n2. Визнати такими, що втратили чинність:\nЗакон України \"Про освіту\" (Відомості Верховної Ради УРСР, 1991 р., № 34, ст. 451 із наступними змінами);\nПостанову Верховної Ради Української РСР \"Про порядок введення в дію Закону Української РСР \"Про освіту\" (Відомості Верховної Ради УРСР, 1991 р., № 34, ст. 452; Відомості Верховної Ради України, 1992 р., № 12, ст. 168).\n3. Установити, що:\n1) до приведення законодавства і установчих документів закладів освіти у відповідність із цим Законом терміни \"навчальний заклад\" і \"заклад освіти\" є ідентичними, а всі суб’єкти владних повноважень і навчальні заклади керуються всіма положеннями цього Закону, що стосуються закладів освіти, а також положеннями законодавства, що стосуються навчальних закладів у частині, що не суперечить цьому Закону;\n2) термін \"заклад освіти\" , що вживається у цьому Законі та спеціальних законах, відповідає терміну \"навчальний заклад\", що вживається в Конституції України ;\n3) навчання учнів за програмами дванадцятирічної повної загальної середньої освіти починається:\nдля початкової освіти - з 1 вересня 2018 року;\nдля базової середньої освіти - з 1 вересня 2022 року;\nдля профільної середньої освіти - з 1 вересня 2027 року;\n4) з 1 вересня 2027 року строк здобуття профільної середньої освіти усіма здобувачами освіти становить три роки. Запровадження освітніх програм базової середньої освіти до 2022 року та/або профільної середньої освіти до 2027 року в межах дванадцятирічної повної загальної середньої освіти можливе за рішенням Кабінету Міністрів України, за умови наявності відповідного стандарту базової або профільної середньої освіти та відповідної типової освітньої програми;\n5) до 2027 року положення цього Закону, що стосуються профільної середньої освіти, діють щодо закладів освіти, що забезпечують здобуття повної загальної середньої освіти в межах дворічної старшої школи відповідно до законодавства;\n6) державні і комунальні заклади системи дошкільної і загальної середньої освіти, що діють на день набрання чинності цим Законом, отримують ліцензію без проходження процедури ліцензування. Заклади освіти усіх форм власності, що створюються після набрання чинності цим Законом, ліцензуються на загальних засадах;\n7) існуючі школи-інтернати для дітей-сиріт та дітей, позбавлених батьківського піклування, школи-інтернати для дітей, які потребують соціальної допомоги, перетворюються до 31 грудня 2021 року у дитячі будинки та переходять у підпорядкування центрального органу виконавчої влади у сфері соціального захисту або в заклади дошкільної, середньої освіти, інші заклади освіти чи соціального захисту за рішенням обласних рад, Верховної Ради Автономної Республіки Крим, міських рад міст Києва та Севастополя;\n8) вищі навчальні заклади першого - другого рівнів акредитації, що здійснюють навчання за освітніми програмами вищої освіти та надають ступінь молодшого спеціаліста, фінансуються у порядку, що діє на день прийняття цього Закону;\n9) заклади дошкільної та позашкільної освіти у населених пунктах, що не мають свого бюджету, фінансуються з районного бюджету до завершення процесу об’єднання територіальних громад;\n10) за особами, які здобули середню спеціальну освіту до набрання чинності Законом України \"Про освіту\" від 23 травня 1991 року № 1060-XII, після набрання чинності цим Законом зберігаються існуючі професійні права;\n11) за особами, які на день набрання чинності цим Законом обіймають посади педагогічних працівників, зберігаються існуючі професійні права;\n12) після набрання чинності цим Законом розмір заробітної плати педагогічних і науково-педагогічних працівників не може зменшитися, якщо ці працівники продовжують обіймати відповідні посади, виконувати відповідні обов’язки та зберігають відповідну кваліфікаційну категорію;\n13) переоформлення установчих документів закладів освіти з метою приведення їх у відповідність із цим Законом здійснюється протягом п’яти років з дня набрання чинності цим Законом;\n14) з дня набрання чинності цим Законом припиняються повноваження членів Національного агентства із забезпечення якості вищої освіти, делегованих Національною академією наук України, національними галузевими академіями наук, обраних з’їздами з числа представників вищих навчальних закладів України державної, комунальної та приватної форми власності, спільним представницьким органом всеукраїнських об’єднань організацій роботодавців, з’їздом представників органів студентського самоврядування вищих навчальних закладів з числа осіб, які здобувають вищу освіту.\nВходження до складу Національного агентства із забезпечення якості вищої освіти, повноваження якого припинені відповідно до цього підпункту, для цілей частини четвертої статті 19 Закону України \"Про вищу освіту\" не враховується під час визначення кількості строків, протягом яких особа входила до Національного агентства із забезпечення якості вищої освіти;\n15) до затвердження професійних стандартів педагогічних працівників, передбачених частинами другою і п’ятою статті 58 цього Закону, кваліфікаційні вимоги до педагогічних працівників визначаються Порядком присвоєння професійної кваліфікації педагогічного працівника, що затверджується центральним органом виконавчої влади у сфері освіти і науки за погодженням із центральними органами виконавчої влади, у сфері управління яких перебувають відповідні заклади освіти;\n16) освітня діяльність за освітньо-кваліфікаційним рівнем молодшого спеціаліста, що започаткована до набрання чинності цим Законом, продовжується у межах строку навчання за відповідною програмою з видачею диплома молодшого спеціаліста. Останній прийом на здобуття вищої освіти за освітньо-кваліфікаційним рівнем молодшого спеціаліста проводиться у 2019 році.\nОсоби, які розпочали навчання за програмою підготовки молодшого спеціаліста до 2019 року включно, у разі успішного завершення навчання отримують диплом молодшого спеціаліста, який прирівнюється до диплома молодшого бакалавра. Особи, які розпочнуть навчання за програмою підготовки фахового молодшого бакалавра, починаючи з 2020 року, у разі успішного завершення навчання отримають диплом фахового молодшого бакалавра, що засвідчуватиме здобуття кваліфікації фахової передвищої освіти;\n18) особи, які належать до корінних народів, національних меншин України і розпочали здобуття загальної середньої освіти до 1 вересня 2018 року мовою відповідного корінного народу чи відповідної національної меншини України (крім осіб, визначених підпунктом 19 цього пункту), до 1 вересня 2020 року продовжують здобувати таку освіту відповідно до правил, які існували до набрання чинності цим Законом, з поступовим збільшенням кількості навчальних предметів, що вивчаються українською мовою;\n19) особи, які належать до національних меншин України, мови яких є офіційними мовами Європейського Союзу, і розпочали здобуття загальної середньої освіти до 1 вересня 2018 року мовою відповідної національної меншини України, до завершення здобуття повної загальної середньої освіти мають право продовжувати здобувати таку освіту відповідно до правил, що діяли до набрання чинності цим Законом;\n20) передача у постійне користування та зміна цільового призначення земельних ділянок державної, комунальної власності для розміщення Національного військового меморіального кладовища здійснюється без дотримання вимог частин третьої і четвертої статті 80 цього Закону.\n4. Внести зміни до таких законодавчих актів України:\n1) пункт \"ґ\" частини другої статті 92 Земельного кодексу України (Відомості Верховної Ради України, 2002 р., № 3-4, ст. 27) викласти в такій редакції:\n\"ґ) заклади освіти незалежно від форми власності\";\n2) у Законі України \"Про загальну середню освіту\" (Відомості Верховної Ради України, 1999 р., № 28, ст. 230 із наступними змінами):\nчастину третю статті 3 викласти в такій редакції:\n\"Загальна середня освіта спрямована на забезпечення всебічного розвитку особистості шляхом навчання, виховання та розвитку, які ґрунтуються на загальнолюдських цінностях та принципах, визначених Законом України \"Про освіту\";\nу частині третій статті 6 слова \"Державного стандарту\" замінити словами \"державних стандартів\";\nстатті 8 , 9 , 10 , 11 , 14 і 15 викласти в такій редакції:\n\" Стаття 8. Заклад загальної середньої освіти\n1. Заклад загальної середньої освіти - це заклад освіти, основним видом діяльності якого є освітня діяльність у сфері загальної середньої освіти.\nЗаклад освіти провадить освітню діяльність на певному рівні загальної середньої освіти, за умови наявності відповідної ліцензії, виданої в установленому законодавством порядку.\n2. Заклад загальної середньої освіти діє на підставі статуту, який затверджується засновником або уповноваженим ним органом.\n3. Заклади загальної середньої освіти можуть створювати у своєму складі класи (групи) з вечірньою (заочною), дистанційною формою навчання, класи (групи) з поглибленим вивченням окремих предметів, спеціальні та інклюзивні класи для навчання дітей з особливими освітніми потребами.\nЗаклади загальної середньої освіти незалежно від підпорядкування, типів і форми власності можуть мати у своєму складі структурні підрозділи, у тому числі філії, інтернати з частковим або повним утриманням здобувачів освіти, у тому числі за рахунок засновника.\nЗаклад загальної середньої освіти для здійснення статутної діяльності може на договірних засадах об’єднуватися з іншими юридичними особами, створюючи освітні, освітньо-наукові, наукові, освітньо-виробничі та інші об’єднання, кожен із учасників якого зберігає статус юридичної особи.\nЗаклад загальної середньої освіти може входити до складу освітнього округу, а також мати статус опорного. Положення про освітній округ та опорний заклад загальної середньої освіти затверджується Кабінетом Міністрів України."
    },
    {
      "provision_ref": "art9",
      "section": "9",
      "title": "Стаття 9. Типи закладів освіти, що забезпечують здобуття загальної середньої освіти",
      "content": "1. Здобуття загальної середньої освіти забезпечують:\nпочаткова школа - заклад освіти I ступеня (або структурний підрозділ іншого закладу освіти), що забезпечує початкову освіту;\nгімназія - заклад середньої освіти II ступеня (або структурний підрозділ іншого закладу освіти), що забезпечує базову середню освіту;\nліцей - заклад середньої освіти III ступеня (або структурний підрозділ іншого закладу освіти), що забезпечує профільну середню освіту.\nПочаткова школа, гімназія і ліцей можуть функціонувати як окремі юридичні особи або як структурні підрозділи іншого закладу освіти (зокрема закладу загальної середньої освіти I-II, II-III чи I-III ступенів). Ліцеї функціонують, як правило, як самостійні юридичні особи.\nЗаклад загальної середньої освіти, що реалізує освітні програми на декількох рівнях загальної середньої освіти, має тип закладу вищого рівня, на якому провадиться освітня діяльність.\n2. Здобуття повної загальної середньої освіти забезпечують також такі заклади освіти:\nспеціальна школа - заклад загальної середньої освіти для дітей, які потребують корекції фізичного та/або розумового розвитку;\nсанаторна школа - заклад загальної середньої освіти з відповідним профілем для дітей, які потребують тривалого лікування;\nшкола соціальної реабілітації - заклад загальної середньої освіти для дітей, які відповідно до рішення суду потребують особливих умов виховання;\nнавчально-реабілітаційний центр - заклад загальної середньої освіти для дітей з особливими освітніми потребами, зумовленими складними порушеннями розвитку.\nЗазначені заклади освіти можуть функціонувати на одному і на декількох рівнях загальної середньої освіти.\nПоложення про зазначені заклади освіти затверджуються Кабінетом Міністрів України.\n3. Здобуття загальної середньої освіти також можуть забезпечувати заклади професійної (професійно-технічної), фахової передвищої, вищої освіти та інші заклади освіти, зокрема міжшкільні ресурсні центри (міжшкільні навчально-виробничі комбінати), що мають ліцензію на провадження освітньої діяльності у сфері загальної середньої освіти.\nПоложення про міжшкільний ресурсний центр затверджується центральним органом виконавчої влади у сфері освіти і науки.\n4. У системі спеціалізованої освіти здобуття загальної середньої освіти забезпечують:\nспеціалізована мистецька школа (школа-інтернат) - заклад спеціалізованої освіти I-III або II-III ступенів мистецького профілю;\nшкола-інтернат (ліцей-інтернат) спортивного профілю - заклад спеціалізованої освіти I-III або II-III ступенів спортивного профілю (заклад із специфічними умовами навчання);\nпрофесійний коледж (коледж) спортивного профілю - заклад спеціалізованої освіти спортивного профілю (заклад із специфічними умовами навчання);\nпрофесійний коледж (коледж) культурологічного або мистецького спрямування - заклад спеціалізованої освіти, який забезпечує здобуття професійної мистецької освіти;\nвійськовий (військово-морський) ліцей, ліцей з посиленою військово-фізичною підготовкою - заклад спеціалізованої освіти II-III або III ступенів військового профілю для дітей з 13 років;\nнауковий ліцей, науковий ліцей-інтернат - заклад спеціалізованої освіти II-III або III ступеня наукового профілю.\nПоложення про заклади спеціалізованої освіти затверджуються Кабінетом Міністрів України за поданням центральних органів виконавчої влади, що забезпечують формування та реалізують державну політику у відповідній сфері."
    },
    {
      "provision_ref": "art10",
      "section": "10",
      "title": "Стаття 10. Статус закладу загальної середньої освіти",
      "content": "1. Заклад загальної середньої освіти є юридичною особою.\nФорма власності закладу загальної середньої освіти визначається відповідно до законодавства. Заклади загальної середньої освіти можуть бути засновані на засадах державно-приватного партнерства (корпоративний заклад загальної середньої освіти).\n2. Статус державного має заклад загальної середньої освіти, заснований на державній формі власності.\n3. Статус комунального має заклад загальної середньої освіти, заснований на комунальній формі власності.\n4. Статус приватного має заклад загальної середньої освіти, заснований на приватній формі власності.\n5. Статус корпоративного має заклад загальної середньої освіти, заснований кількома суб’єктами різних форм власності на засадах державно-приватного партнерства, особливості управління яким визначаються засновницьким договором і статутом, у якому, зокрема, можуть визначатися питання управління рухомим і нерухомим майном."
    },
    {
      "provision_ref": "art11",
      "section": "11",
      "title": "Стаття 11. Створення, реорганізація, ліквідація та перепрофілювання закладу загальної середньої освіти",
      "content": "1. Рішення про створення, реорганізацію, ліквідацію чи перепрофілювання (зміну типу) закладу загальної середньої освіти незалежно від підпорядкування, типу і форми власності приймає його засновник (засновники).\nЗасновником закладу загальної середньої освіти може бути орган державної влади від імені держави, відповідна рада від імені територіальної громади (громад), фізична та/або юридична особа (зокрема релігійна організація, статут (положення) якої зареєстровано у встановленому законодавством порядку), рішенням та за рахунок майна яких засновано заклад загальної середньої освіти або які в інший спосіб відповідно до законодавства набули прав і обов’язків засновника.\nЗаклади загальної середньої освіти створюються з урахуванням соціально-економічної та демографічної ситуації, а також відповідно до культурно-освітніх, соціально-економічних, національних і мовних потреб територіальної громади та/або суспільства.\nЗ метою задоволення духовних потреб громадян приватні заклади освіти, зокрема засновані релігійними організаціями, статути (положення) яких зареєстровано у встановленому законодавством порядку, мають право визначати релігійну спрямованість своєї освітньої діяльності.\nЗаклад загальної середньої освіти створюється відповідно до ліцензійних умов провадження освітньої діяльності у сфері загальної середньої освіти.\n2. У разі реорганізації чи ліквідації закладу загальної середньої освіти засновник зобов’язаний забезпечити здобувачам освіти можливість продовжити здобуття загальної середньої освіти.\n3. Заклади загальної середньої освіти можуть бути передані засновниками у комунальну чи державну власність відповідно до законодавства\";\n\" Стаття 14. Наповнюваність класів закладів загальної середньої освіти\n1. Наповнюваність класів закладів загальної середньої освіти не може перевищувати 30 учнів.\n2. У закладах загальної середньої освіти, розташованих у селах і селищах, кількість учнів у класах визначається демографічною ситуацією, але повинна становити не менше п’яти осіб. У разі меншої кількості учнів у класі заняття проводяться за індивідуальною або іншими формами навчання.\nЗаклад освіти може забезпечувати здобуття початкової освіти дітьми (незалежно від їх кількості) одного або різного віку, які можуть бути об’єднані в один чи різні класи (групи). У такому разі освітній процес може організовуватися одним або кількома вчителями, або в будь-якій іншій формі, яка буде найбільш зручною та доцільною для забезпечення здобуття дітьми початкової освіти відповідно до стандарту освіти.\n3. Порядок поділу класів на групи при вивченні окремих предметів встановлюється центральним органом виконавчої влади, що забезпечує формування державної політики у сфері освіти, за погодженням з центральним органом виконавчої влади, що забезпечує формування державної фінансової політики.\n4. Гранична наповнюваність класів у закладах загальної середньої освіти для дітей з особливими освітніми потребами визначається положеннями про такі заклади освіти.\n5. За письмовими зверненнями батьків, інших законних представників учнів та відповідно до рішення засновника у закладі освіти функціонують групи подовженого дня, фінансування яких здійснюється за кошти засновника та за інші кошти, не заборонені законодавством.\nПорядок створення груп подовженого дня у державних і комунальних закладах загальної середньої освіти визначається центральним органом виконавчої влади, що забезпечує формування та реалізує державну політику у сфері освіти."
    },
    {
      "provision_ref": "art15",
      "section": "15",
      "title": "Стаття 15. Освітня програма",
      "content": "1. Освітня програма - це єдиний комплекс освітніх компонентів, спланованих і організованих закладом загальної середньої освіти для досягнення учнями визначених відповідним Державним стандартом загальної середньої освіти результатів навчання.\nОсновою для розроблення освітньої програми є відповідний Державний стандарт загальної середньої освіти.\n2. Освітня програма має містити:\nзагальний обсяг навчального навантаження та очікувані результати навчання здобувачів освіти;\nвимоги до осіб, які можуть розпочати навчання за програмою;\nперелік, зміст, тривалість і взаємозв’язок освітніх галузей та/або предметів, дисциплін тощо, логічну послідовність їх вивчення;\nформи організації освітнього процесу;\nопис та інструменти системи внутрішнього забезпечення якості освіти;\nінші освітні компоненти (за рішенням закладу загальної середньої освіти).\n3. Освітня програма схвалюється педагогічною радою закладу освіти та затверджується його керівником.\n4. Освітня програма має передбачати освітні компоненти для вільного вибору здобувачів освіти.\n5. Освітні програми, що розробляються на основі типових освітніх програм, не потребують окремого затвердження центральним органом забезпечення якості освіти.\n6. Освітня програма може бути розроблена для одного і для декількох рівнів освіти (наскрізна освітня програма).\n7. Кожна освітня програма має передбачати досягнення здобувачами освіти результатів навчання (компетентностей), визначених відповідним Державним стандартом загальної середньої освіти.\n8. На основі освітньої програми заклад освіти складає та затверджує навчальний план, що конкретизує організацію освітнього процесу\";\nчастини третю - п’яту статті 16 викласти в такій редакції:\n\"3. Структура навчального року (за чвертями, півріччями, семестрами), тривалість навчального тижня, дня, занять, відпочинку між ними, інші форми організації освітнього процесу встановлюються закладом загальної середньої освіти у межах часу, передбаченого освітньою програмою.\nОрганізація освітнього процесу не повинна призводити до перевантаження учнів та має забезпечувати безпечні та нешкідливі умови здобуття освіти.\n4. Режим роботи закладу загальної середньої освіти визначається таким закладом освіти на основі відповідних нормативно-правових актів.\n5. Тривалість уроків у закладах освіти становить: у перших класах - 35 хвилин, у других - четвертих класах - 40 хвилин, у п’ятих - одинадцятих класах - 45 хвилин. Заклад освіти може обрати інші, крім уроку, форми організації освітнього процесу.\nРізниця в часі навчальних годин перших - четвертих класів обов’язково обліковується і компенсується проведенням додаткових, індивідуальних занять та консультацій з учнями\";\nу статті 18 :\nчастину другу після слів \"на підставі заяви\" доповнити словами \"копії свідоцтва про народження дитини\";\nчастину третю викласти в такій редакції:\n\"3. Порядок зарахування, відрахування та переведення учнів до державних та комунальних закладів освіти для здобуття повної загальної середньої освіти затверджується центральним органом виконавчої влади, що забезпечує формування та реалізує державну політику у сфері освіти.\nПорядки зарахування, відрахування та переведення учнів до державних та комунальних закладів спеціалізованої освіти затверджуються центральними органами виконавчої влади, що забезпечують формування та реалізують державну політику у відповідній сфері.\nПорядок зарахування, відрахування та переведення учнів до приватних і корпоративних закладів освіти для здобуття повної загальної середньої освіти визначається засновником (засновниками)\";\nчастину шосту виключити;\nчастину сьому викласти в такій редакції:\n\"7. Зарахування учнів до ліцеїв, приватних закладів загальної середньої освіти і закладів спеціалізованої освіти дозволяється проводити на конкурсних засадах.\nЗарахування учнів до інших закладів загальної середньої освіти дозволяється на конкурсних засадах лише у випадках, якщо кількість поданих заяв на відповідний рівень загальної середньої освіти перевищує спроможність цього закладу. Право на першочергове зарахування до початкової школи мають діти, які проживають на території обслуговування цієї школи\";\nчастину другу статті 20 після слова \"визначаються\" доповнити словами \"Законом України \"Про освіту\";\nстаттю 24 викласти в такій редакції:\n\" Стаття 24. Педагогічні працівники\n1. Педагогічним працівником повинна бути особа з високими моральними якостями, яка має відповідну педагогічну освіту та/або професійну кваліфікацію педагогічного працівника, належний рівень професійної підготовки, здійснює педагогічну діяльність, забезпечує результативність та якість своєї роботи, фізичний та психічний стан здоров’я якої дозволяє виконувати професійні обов’язки в закладах системи загальної середньої освіти. Перелік посад педагогічних працівників системи загальної середньої освіти встановлюється Кабінетом Міністрів України.\n2. Посаду керівника закладу загальної середньої освіти незалежно від підпорядкування, типу і форми власності може обіймати особа, яка є громадянином України, має вищу освіту ступеня не нижче магістра та стаж педагогічної роботи не менше трьох років, а також організаторські здібності, фізичний і психічний стан якої не перешкоджає виконанню професійних обов’язків\";\nу частині першій статті 25:\nв абзаці десятому слово \"загальноосвітньої\" виключити;\nабзац дванадцятий викласти в такій редакції:\n\"Розподіл педагогічного навантаження у закладі загальної середньої освіти затверджується його керівником\";\nчастину другу статті 26 викласти в такій редакції:\n\"2. Керівник закладу загальної середньої освіти призначається на посаду та звільняється з посади рішенням засновника (засновників) закладу або уповноваженого ним (ними) органу.\nКерівник державного, комунального закладу загальної середньої освіти призначається на посаду за результатами конкурсного відбору строком на шість років (строком на два роки - для особи, яка призначається на посаду керівника закладу загальної середньої освіти вперше) на підставі рішення конкурсної комісії, до складу якої входять представники засновника (засновників), трудового колективу, громадського об’єднання батьків учнів (вихованців) закладу загальної середньої освіти та громадського об’єднання керівників закладів загальної середньої освіти відповідної адміністративно-територіальної одиниці. До участі у роботі комісії з правом дорадчого голосу можуть залучатися представники громадських об’єднань та експерти у сфері загальної середньої освіти.\nПоложення про конкурс на посаду керівника державного, комунального закладу загальної середньої освіти розробляє та затверджує засновник на підставі типового положення, затвердженого центральним органом виконавчої влади у сфері освіти і науки.\nОдна і та сама особа не може бути керівником відповідного закладу загальної середньої освіти більше ніж два строки підряд (до першого строку включається дворічний строк перебування на посаді керівника закладу загальної середньої освіти, призначеного вперше). Після закінчення другого строку перебування на посаді особа має право брати участь у конкурсі на заміщення вакансії керівника в іншому закладі загальної середньої освіти або продовжити роботу в тому самому закладі на іншій посаді.\nЗаступник керівника, педагогічні та інші працівники закладу загальної середньої освіти призначаються на посади та звільняються з посад керівником цього закладу. Керівник закладу загальної середньої освіти має право оголосити конкурс на вакантну посаду.\nУ разі надходження до засновника закладу загальної середньої освіти обґрунтованого звернення піклувальної ради або органу самоврядування закладу загальної середньої освіти щодо звільнення керівника цього закладу засновник зобов’язаний розглянути його і прийняти обґрунтоване рішення у найкоротший строк\";\nу статті 27 :\nназву викласти в такій редакції:\n\" Стаття 27. Атестація та підвищення кваліфікації педагогічних працівників\";\nдоповнити частиною третьою такого змісту:\n\"3. Щорічне підвищення кваліфікації педагогічних працівників закладів загальної середньої освіти здійснюється відповідно до Закону України \"Про освіту\". Загальна кількість академічних годин для підвищення кваліфікації педагогічного працівника впродовж п’яти років не може бути меншою за 150 годин, з яких певна кількість годин має бути обов’язково спрямована на вдосконалення знань, вмінь і практичних навичок у частині роботи з дітьми з особливими освітніми потребами\";\nу статті 29 :\nчастину третю виключити;\nдоповнити частиною четвертою такого змісту:\n\"4. Інші права та обов’язки батьків і осіб, які їх замінюють, визначаються Законом України \"Про освіту\";\nу статті 30 :\nу частині першій слова \"рівні початкової, базової і повної\" замінити словами \"відповідному рівні\";\nчастину другу викласти в такій редакції:\n\"2. Виконання Державних стандартів початкової, базової і профільної загальної середньої освіти є обов’язковим для закладів освіти, що забезпечують здобуття відповідної освіти\";\nстатті 31-33 викласти в такій редакції:\n\" Стаття 31. Розроблення та затвердження Державних стандартів загальної середньої освіти\n1. Державні стандарти загальної середньої освіти розробляються центральним органом виконавчої влади у сфері освіти і науки, затверджуються Кабінетом Міністрів України і переглядаються не менше одного разу на 10 років.\nЗміна змісту і обсягу Державних стандартів загальної середньої освіти іншими органами виконавчої влади не допускається.\n2. Навчально-методичне забезпечення реалізації Державних стандартів загальної середньої освіти здійснюється центральним органом виконавчої влади, що забезпечує формування та реалізує державну політику у сфері освіти.\nНавчально-методичне забезпечення реалізації стандартів спеціалізованої освіти здійснюється центральними органами виконавчої влади, що забезпечують формування та реалізують державну політику у відповідних сферах.\n3. До розроблення Державних стандартів загальної середньої освіти долучаються Національна академія наук України, Національна академія педагогічних наук України, органи із забезпечення якості освіти, центральні органи виконавчої влади, яким підпорядковані заклади загальної середньої освіти, академічні, галузеві науково-дослідні інститути, заклади освіти, інші науково-методичні та методичні установи, громадські об’єднання, у тому числі фахові організації (професійні асоціації), об’єднання роботодавців, незалежні установи оцінювання та забезпечення якості освіти, інші інститути громадянського суспільства, експерти тощо."
    },
    {
      "provision_ref": "art32",
      "section": "32",
      "title": "Стаття 32. Зміст Державних стандартів загальної середньої освіти",
      "content": "1. Державні стандарти загальної середньої освіти визначають:\nвимоги до обов’язкових результатів навчання та компетентностей здобувача загальної середньої освіти відповідного рівня;\nзагальний обсяг навчального навантаження здобувачів освіти на відповідному рівні загальної середньої освіти;\nформи державної атестації здобувачів освіти."
    },
    {
      "provision_ref": "art33",
      "section": "33",
      "title": "Стаття 33. Додержання Державних стандартів загальної середньої освіти",
      "content": "1. Обов’язком закладу освіти, що забезпечує здобуття загальної середньої освіти, є створення умов для досягнення здобувачами освіти результатів навчання, передбачених у відповідному Державному стандарті загальної середньої освіти.\n2. Процедура досягнення здобувачами освіти результатів навчання, передбачених у відповідному Державному стандарті загальної середньої освіти, визначається освітньою програмою закладу освіти.\n3. Держава зобов’язана забезпечити здобуття повної загальної середньої освіти на рівні Державних стандартів загальної середньої освіти.\n4. Для забезпечення досягнення особами з особливими освітніми потребами результатів навчання, передбачених у відповідному Державному стандарті загальної середньої освіти, до штату закладу освіти вводиться посада асистента вчителя\";\nчастину п’яту статті 34 викласти в такій редакції:\n\"5. Випускникам закладів освіти, що забезпечують здобуття базової та профільної середньої освіти, видається відповідний документ про освіту. Зразки документів про загальну середню освіту затверджує центральний орган виконавчої влади у сфері освіти і науки. Виготовлення документів про загальну середню освіту здійснюється за рахунок коштів державного бюджету\";\nу статті 36 :\nабзац третій викласти в такій редакції:\n\"прогнозування розвитку загальної середньої освіти, мережі закладів освіти, що забезпечують здобуття повної загальної середньої освіти, відповідно до освітніх потреб громадян\";\nабзац четвертий виключити;\nабзаци п’ятий - восьмий викласти в такій редакції:\n\"ліцензування закладів загальної середньої освіти;\nконтроль за додержанням Державних стандартів загальної середньої освіти, навчально-методичне керівництво та державне інспектування закладів освіти, що забезпечують здобуття повної загальної середньої освіти, незалежно від підпорядкування, типів і форми власності;\nзабезпечення соціального захисту, охорони життя, здоров’я та захисту прав педагогічних працівників, психологів, бібліотекарів, інших спеціалістів, які беруть участь в освітньому процесі, учнів (вихованців);\nсприяння розвитку самоврядування у закладах освіти, що забезпечують здобуття повної загальної середньої освіти\";\nчастину третю статті 37 викласти в такій редакції:\n\"3. Рада міністрів Автономної Республіки Крим, місцеві органи виконавчої влади та органи місцевого самоврядування у галузі загальної середньої освіти в межах їх компетенції:\nзабезпечують реалізацію державної політики у сфері загальної середньої освіти на відповідній території;\nвиконують функції засновника закладів загальної середньої освіти на відповідній території;\nстворюють умови для здобуття громадянами повної загальної середньої освіти;\nстворюють умови для розвитку закладів освіти усіх форм власності;\nу разі ліквідації в установленому законодавством порядку комунального закладу загальної середньої освіти вживають заходів щодо влаштування учнів (вихованців) до інших закладів загальної середньої освіти;\nорганізовують нормативне, програмне, матеріальне, науково-методичне забезпечення, перепідготовку, підвищення кваліфікації, атестацію педагогічних працівників;\nзабезпечують педагогічних працівників підручниками, посібниками, методичною літературою;\nсприяють проведенню інноваційної діяльності в системі загальної середньої освіти;\nзабезпечують соціальний захист педагогічних працівників, спеціалістів, які беруть участь в освітньому процесі, учнів (вихованців);\nздійснюють інші повноваження відповідно до Конституції України , Конституції Автономної Республіки Крим, законів України \"Про місцеве самоврядування в Україні\" , \"Про освіту\" та положень про них\";\nу статті 38 :\nабзац п’ятий викласти в такій редакції:\n\"формує освітню (освітні) програму (програми) закладу освіти\";\nв абзаці сьомому слова \"Державному стандарту\" замінити словами \"Державним стандартам\";\nв абзаці десятому слова \"(крім педагогічних працівників державного і комунального загальноосвітнього навчального закладу)\" виключити;\nпісля абзацу десятого доповнити двома новими абзацами такого змісту:\n\"планує власну діяльність та формує стратегію розвитку закладу освіти;\nвідповідно до статуту утворює, реорганізує та ліквідує структурні підрозділи\".\nУ зв’язку з цим абзаци одинадцятий - чотирнадцятий вважати відповідно абзацами тринадцятим - шістнадцятим;\nстатті 39 і 40 викласти в такій редакції:\n\" Стаття 39. Управління та громадське самоврядування закладу загальної середньої освіти\n1. Керівництво закладом загальної середньої освіти здійснює директор, повноваження якого визначаються законом, статутом закладу освіти та трудовим договором.\n2. Колегіальним органом управління закладу загальної середньої освіти є педагогічна рада, повноваження якої визначаються цим Законом і статутом закладу освіти.\nПедагогічна рада створюється в усіх закладах освіти, що забезпечують здобуття загальної середньої освіти, незалежно від підпорядкування, типів і форми власності за наявності не менше трьох педагогічних працівників. Усі педагогічні працівники закладу освіти мають брати участь у засіданнях педагогічної ради.\nПедагогічна рада закладу загальної середньої освіти:\nпланує роботу закладу;\nсхвалює освітню (освітні) програму (програми) закладу та оцінює результативність її (їх) виконання;\nформує систему та затверджує процедури внутрішнього забезпечення якості освіти, включаючи систему та механізми забезпечення академічної доброчесності;\nрозглядає питання щодо вдосконалення і методичного забезпечення освітнього процесу;\nприймає рішення щодо переведення учнів (вихованців) до наступного класу і їх випуску, видачі документів про відповідний рівень освіти, нагородження за успіхи у навчанні;\nобговорює питання підвищення кваліфікації педагогічних працівників, розвитку їхньої творчої ініціативи, визначає заходи щодо підвищення кваліфікації педагогічних працівників, затверджує щорічний план підвищення кваліфікації педагогічних працівників;\nрозглядає питання впровадження в освітній процес найкращого педагогічного досвіду та інновацій, участі в дослідницькій, експериментальній, інноваційній діяльності, співпраці з іншими закладами освіти, науковими установами, фізичними та юридичними особами, які сприяють розвитку освіти;\nухвалює рішення щодо відзначення, морального та матеріального заохочення учнів (вихованців), працівників закладу та інших учасників освітнього процесу;\nрозглядає питання щодо відповідальності учнів (вихованців), працівників закладу та інших учасників освітнього процесу за невиконання ними своїх обов’язків;\nмає право ініціювати проведення позапланового інституційного аудиту закладу та проведення громадської акредитації закладу;\nрозглядає інші питання, віднесені законом та/або статутом закладу до її повноважень.\nРішення педагогічної ради закладу загальної середньої освіти вводяться в дію рішеннями керівника закладу.\n3. У закладі загальної середньої освіти можуть діяти:\nоргани самоврядування працівників закладу освіти;\nоргани самоврядування здобувачів освіти;\nоргани батьківського самоврядування;\nінші органи громадського самоврядування учасників освітнього процесу.\nВищим колегіальним органом громадського самоврядування закладу загальної середньої освіти є загальні збори (конференція) колективу закладу освіти.\n4. У закладах загальної середньої освіти можуть функціонувати методичні об’єднання, що охоплюють учасників освітнього процесу та спеціалістів певного професійного спрямування."
    },
    {
      "provision_ref": "art40",
      "section": "40",
      "title": "Стаття 40. Державний нагляд (контроль) у сфері загальної середньої освіти",
      "content": "1. Державний нагляд (контроль) у сфері загальної середньої освіти здійснюється відповідно до Закону України \"Про освіту\".\n2. Інституційний аудит закладу, що забезпечує здобуття загальної середньої освіти, є єдиним плановим заходом державного нагляду (контролю) у сфері загальної середньої освіти, що проводиться один раз на 10 років центральним органом виконавчої влади із забезпечення якості освіти.\nІнституційний аудит включає планову перевірку дотримання ліцензійних умов\";\nу статті 42 слова \"Центральний інститут післядипломної педагогічної освіти\" замінити словами \"Державний вищий навчальний заклад \"Університет менеджменту освіти\", а після слів \"Національної академії наук України\" доповнити словами та цифрами \"інші суб’єкти, що здійснюють наукове і методичне забезпечення відповідно до статті 75 Закону України \"Про освіту\";\nу статті 43 :\nу частині другій слова \"засновників (власників)\" замінити словами \"засновника (засновників)\";\nдоповнити частинами третьою - п’ятою такого змісту:\n\"3. Держава здійснює фінансування здобуття особою загальної середньої освіти у приватному чи корпоративному закладі освіти, що має ліцензію на провадження освітньої діяльності у сфері загальної середньої освіти, за рахунок коштів державного та місцевих бюджетів шляхом передачі такому закладу освіти цільового обсягу коштів у розмірі фінансового нормативу (з урахуванням відповідних коригуючих коефіцієнтів) бюджетної забезпеченості одного учня, який здобуває повну загальну середню освіту, та в порядку, визначеному Кабінетом Міністрів України.\n4. Державні та комунальні заклади загальної середньої освіти можуть надавати платні освітні та інші послуги, перелік яких затверджує Кабінет Міністрів України. Засновники відповідних закладів освіти мають право затверджувати переліки платних освітніх та інших послуг, що не увійшли до переліку, затвердженого Кабінетом Міністрів України.\n5. Порядок діловодства і бухгалтерського обліку в закладі загальної середньої освіти визначається керівником відповідно до законодавства. За рішенням керівника закладу загальної середньої освіти бухгалтерський облік може здійснюватися самостійно закладом освіти або через централізовану бухгалтерію\";\nстаттю 45 викласти в такій редакції:\n\" Стаття 45. Штатні розписи закладів загальної середньої освіти\n1. Штатні розписи державних і комунальних закладів загальної середньої освіти незалежно від підпорядкування і типів затверджуються керівником закладу загальної середньої освіти на підставі Типових штатних нормативів закладів загальної середньої освіти, затверджених центральним органом виконавчої влади, що забезпечує формування та реалізує державну політику у сфері освіти.\n2. Штатні розписи державних і комунальних закладів спеціалізованої освіти затверджуються керівниками відповідних закладів на підставі Типових штатних нормативів закладів спеціалізованої освіти, затверджених центральними органами виконавчої влади, що забезпечують формування та реалізують державну політику у відповідних сферах.\n3. Штатні розписи приватних і корпоративних закладів загальної середньої освіти встановлюються засновником (засновниками)\";\nстаттю 48 доповнити пунктом 3 -1 такого змісту:\n\"3 -1 . До 1 вересня 2018 року Кабінету Міністрів України, Раді міністрів Автономної Республіки Крим, обласним державним адміністраціям, Київській та Севастопольській міським державним адміністраціям і органам місцевого самоврядування забезпечити:\nзміну типу підпорядкованих шкіл-інтернатів (крім закладів середньої освіти для дітей з порушенням інтелектуального розвитку) на гімназію, ліцей відповідно до вимог цього Закону із збереженням у складі цих закладів освіти інтернатів з частковим або повним утриманням учнів (вихованців) за рахунок засновника (засновників). Припинення функціонування інтернатів у складі таких закладів можливе лише після вирішення в установленому порядку питання здобуття учнями (вихованцями) освіти та/або отримання відповідних соціальних послуг за місцем їхнього проживання (реєстрації) чи місцем проживання (реєстрації) їхніх батьків;\nстворення обласних (міських - у містах Києві та Севастополі) ресурсних центрів підтримки інклюзивної освіти, а також районних, міських (районних у містах) інклюзивно-ресурсних центрів, у тому числі в об’єднаних територіальних громадах, шляхом реорганізації існуючої мережі психолого-медико-педагогічних консультацій.\nКабінету Міністрів України упродовж трьох місяців з дня набрання чинності Законом України \"Про освіту\" затвердити Положення про ресурсний центр підтримки інклюзивної освіти та інклюзивно-ресурсний центр\";\nу тексті Закону слова \"загальноосвітній навчальний заклад\" і \"навчально-виховний процес\" в усіх відмінках і числах замінити відповідно словами \"заклад загальної середньої освіти\" і \"освітній процес\" у відповідному відмінку і числі;\n3) у Законі України \"Про позашкільну освіту\" (Відомості Верховної Ради України, 2000 р., № 46, ст. 393 із наступними змінами):\nу статті 1 :\nабзац другий доповнити словами \"інші суб’єкти освітньої діяльності, що надають освітні послуги у системі позашкільної освіти\";\nабзац третій викласти в такій редакції:\n\"позашкільна освіта - сукупність знань, умінь та навичок, що здобувають вихованці, учні і слухачі в закладах позашкільної освіти, інших суб’єктах освітньої діяльності за програмами позашкільної освіти\";\nпісля абзацу четвертого доповнити двома новими абзацами такого змісту:\n\"заклад спеціалізованої позашкільної освіти - заклад позашкільної освіти, що надає спеціалізовану освіту мистецького, спортивного, військового або наукового спрямування;\nмистецька школа - заклад спеціалізованої мистецької освіти: музична, художня, хореографічна, хорова, школа мистецтв тощо, який надає початкову мистецьку освіту\".\nУ зв’язку з цим абзаци п’ятий - десятий вважати відповідно абзацами сьомим - дванадцятим;\nстаттю 4 доповнити частиною другою такого змісту:\n\"У системі позашкільної освіти можуть здобуватися часткові кваліфікації нульового - третього рівнів Національної рамки кваліфікацій \";\nу частині другій статті 6:\nпісля абзацу першого доповнити новим абзацом такого змісту:\n\"Позашкільна освіта може здобуватися одночасно із здобуттям дошкільної, повної загальної середньої та професійної освіти. Компетентності, здобуті за програмами позашкільної освіти, можуть враховуватися та визнаватися на відповідному рівні освіти\".\nУ зв’язку з цим абзац другий вважати абзацом третім;\nв абзаці третьому слово \"організацій\" замінити словом \"об’єднань\";\nстаттю 8 після абзацу сьомого доповнити новим абзацом такого змісту:\n\"здобуття учнями, вихованцями, слухачами первинних професійних навичок і вмінь, необхідних для їхньої соціалізації, подальшої самореалізації та/або професійної діяльності\".\nУ зв’язку з цим абзаци восьмий - шістнадцятий вважати відповідно абзацами дев’ятим - сімнадцятим;\nу частині першій статті 9:\nабзац п’ятий викласти в такій редакції:\n\"науковості\";\nпісля абзацу п’ятого доповнити новим абзацом такого змісту:\n\"світського характеру освіти у державних і комунальних закладах позашкільної освіти\".\nУ зв’язку з цим абзац шостий вважати абзацом сьомим;\nдоповнити абзацом восьмим такого змісту:\n\"інших принципах, визначених Законом України \"Про освіту\";\nу статті 10 :\nназву викласти в такій редакції:\n\" Стаття 10. Органи управління позашкільною освітою. Державний нагляд (контроль) у сфері позашкільної освіти\";\nчастину четверту викласти в такій редакції:\n\"4. Державний нагляд (контроль) у сфері позашкільної освіти здійснюється відповідно до Закону України \"Про освіту\";\nчастину п’яту виключити;\nабзаци десятий та одинадцятий частини шостої викласти в такій редакції:\n\"виконують функції засновників щодо заснованих ними закладів позашкільної освіти, узагальнюють та поширюють досвід їх роботи;\nстворюють умови для розвитку закладів освіти усіх форм власності\";\nчастини першу та другу статті 11 викласти в такій редакції:\n\"1. Керівництво закладом позашкільної освіти здійснює його директор.\nКолегіальним органом управління закладу позашкільної освіти є педагогічна рада, повноваження якої визначаються статутом цього закладу.\nПедагогічна рада створюється в усіх закладах освіти, що забезпечують позашкільну освіту, незалежно від підпорядкування, типів і форми власності.\nПедагогічна рада закладу позашкільної освіти:\nпланує роботу закладу;\nсхвалює освітню (освітні) програму (програми) закладу та оцінює результативність її (їх) виконання;\nформує систему та затверджує процедури внутрішнього забезпечення якості освіти, включаючи систему та механізми забезпечення академічної доброчесності;\nприймає рішення щодо видачі документів про освіту;\nрозглядає актуальні питання організації, забезпечення та розвитку освітнього процесу в закладі, його структурних підрозділах;\nобговорює питання та визначає заходи щодо підвищення кваліфікації педагогічних працівників, затверджує щорічний план підвищення кваліфікації педагогічних працівників;\nухвалює рішення щодо відзначення, морального та матеріального заохочення учнів, вихованців, слухачів, працівників закладу та інших учасників освітнього процесу;\nрозглядає питання щодо відповідальності учнів, вихованців, слухачів, працівників закладу та інших учасників освітнього процесу за невиконання ними своїх обов’язків;\nмає право ініціювати проведення позапланового інституційного аудиту закладу та проведення громадської акредитації закладу;\nрозглядає інші питання, віднесені законом та/або статутом закладу освіти до її повноважень.\nРішення педагогічної ради закладу позашкільної освіти вводяться в дію рішеннями керівника закладу.\n2. У закладі позашкільної освіти можуть діяти:\nоргани самоврядування працівників закладу освіти;\nоргани учнівського самоврядування;\nоргани батьківського самоврядування;\nінші органи громадського самоврядування учасників освітнього процесу.\nВищим колегіальним органом громадського самоврядування закладу позашкільної освіти є загальні збори (конференція) колективу закладу позашкільної освіти\";\nу статті 12 :\nчастину першу викласти в такій редакції:\n\"1. Заклад позашкільної освіти є юридичною особою. Форма власності закладу позашкільної освіти визначається відповідно до законодавства\";\nчастину другу доповнити абзацом четвертим такого змісту:\n\"Права та обов’язки закладу позашкільної освіти, передбачені Законом України \"Про освіту\", цим Законом та іншими законами, мають також фізична особа - підприємець або структурний підрозділ юридичної особи приватного чи публічного права, основним видом діяльності яких є освітня діяльність у сфері позашкільної освіти\";\nчастину третю після слів \"шкіл мистецтв\" доповнити словами \"малих академій мистецтв (народних ремесел), малих академій наук\";\nабзац перший частини четвертої викласти в такій редакції:\n\"4. Заклади позашкільної освіти можуть бути комплексними, профільними та спеціалізованими\";\nстатті 13 і 14 викласти в такій редакції:\n\" Стаття 13. Установчі документи закладу позашкільної освіти\n1. Заклад позашкільної освіти діє на підставі статуту, що затверджується засновником закладу.\nФізична особа - підприємець або структурний підрозділ юридичної особи приватного чи публічного права, основним видом діяльності яких є освітня діяльність, діють на підставі власних положень про них.\n2. Установчі документи розробляються відповідно до Конституції України , Закону України \"Про освіту\", цього Закону, положень про заклади позашкільної освіти, які затверджуються центральними органами виконавчої влади, що забезпечують формування та реалізують державну політику у відповідній сфері, інших нормативно-правових актів.\n3. Положення про заклади спеціалізованої позашкільної освіти затверджуються центральними органами виконавчої влади, що забезпечують формування та реалізують державну політику у відповідній сфері. Положення про спеціалізовані заклади позашкільної освіти є підставою для розроблення статутів таких закладів."
    },
    {
      "provision_ref": "art14",
      "section": "14",
      "title": "Стаття 14. Створення, реорганізація, ліквідація та перепрофілювання закладу позашкільної освіти",
      "content": "1. Рішення про створення, реорганізацію, ліквідацію та перепрофілювання закладу позашкільної освіти незалежно від підпорядкування, типів і форми власності приймає його засновник (засновники).\nЗасновником закладу позашкільної освіти може бути орган державної влади від імені держави, відповідна рада від імені територіальної громади (громад), фізична та/або юридична особа (зокрема релігійна організація, статут (положення) якої зареєстровано у встановленому законодавством порядку), рішенням та за рахунок майна яких засновано заклад позашкільної освіти або які в інший спосіб відповідно до законодавства набули прав і обов’язків засновника.\n2. Заклади позашкільної освіти створюються з урахуванням соціально-економічних, національних, культурно-освітніх, духовних і мовних потреб за наявності необхідної навчально-методичної та матеріально-технічної бази, педагогічних кадрів, а також з дотриманням вимог санітарного законодавства.\n3. Заклади позашкільної освіти незалежно від підпорядкування, типів і форми власності мають рівні права і несуть однакові зобов’язання щодо дотримання вимог законодавства України.\nЗаклади позашкільної освіти мають право створювати свої структурні підрозділи, у тому числі відокремлені структурні підрозділи (філії)\";\nстаттю 15 після абзацу другого доповнити новим абзацом такого змісту:\n\"мистецький, який забезпечує набуття здобувачами спеціальних мистецьких виконавських компетентностей у процесі активної мистецької діяльності\".\nУ зв’язку з цим абзаци третій - дванадцятий вважати відповідно абзацами четвертим - тринадцятим;\nстаттю 16 викласти в такій редакції:\n\" Стаття 16. Освітня програма та планування діяльності закладу позашкільної освіти\n1. Освітня програма - це єдиний комплекс освітніх компонентів, спланованих і організованих закладом позашкільної освіти для досягнення учнями, вихованцями, слухачами результатів навчання (набуття компетентностей).\nОсвітня програма містить вимоги до вихованців, учнів, слухачів, які можуть розпочати навчання за цією програмою; перелік освітніх компонентів та їх логічну послідовність; загальний обсяг навчального навантаження та очікувані результати навчання здобувачів освіти.\n2. Освітня програма схвалюється педагогічною радою закладу позашкільної освіти та затверджується керівником закладу.\n3. Освітня програма розробляється з урахуванням особливостей соціально-економічного розвитку регіону, інтересів вихованців, учнів і слухачів, потреб сім’ї, запитів інших закладів освіти, молодіжних і дитячих громадських організацій, має передбачати освітні компоненти для вільного вибору здобувачів освіти.\n4. Типові освітні програми закладу позашкільної освіти затверджуються центральним органом виконавчої влади, що забезпечує формування та реалізує державну політику у сфері освіти і науки, іншими центральними органами виконавчої влади, у сфері управління яких перебувають заклади позашкільної освіти.\n5. Заклади позашкільної освіти можуть використовувати типові освітні програми або розробляти свої освітні програми на основі типових освітніх програм.\n6. На основі освітньої програми заклад позашкільної освіти складає та затверджує річний план роботи закладу та навчальний план закладу, що конкретизують організацію освітнього процесу.\n7. Державні та комунальні заклади позашкільної освіти можуть планувати роботу гуртків, секцій, відділів, відділень за освітніми програмами з позашкільної освіти, затвердженими у порядку, встановленому центральним органом виконавчої влади, що забезпечує формування та реалізує державну політику у сфері освіти і науки, іншими центральними органами виконавчої влади, у сфері управління яких перебувають заклади позашкільної освіти, а також за іншими освітніми програмами, за умови їх затвердження відповідними місцевими органами виконавчої влади.\n8. Експериментальні навчальні плани складаються закладами позашкільної освіти з урахуванням типових освітніх програм (навчальних планів).\nЗапровадження експериментальних освітніх програм (навчальних планів) можливе лише за рішенням центрального органу виконавчої влади, що забезпечує формування та реалізує державну політику у сфері освіти, або іншого центрального органу виконавчої влади, що забезпечує формування та реалізує державну політику у відповідній сфері\";\nчастину першу статті 17 викласти в такій редакції:\n\"1. Структура навчального року, тривалість навчального тижня, уроків, занять, відпочинку між ними, інші форми організації освітнього процесу встановлюються закладом позашкільної освіти у межах часу, передбаченого освітньою програмою.\nТривалість занять у закладі позашкільної освіти визначається освітньою програмою, навчальними планами і програмами з урахуванням психофізіологічного розвитку та допустимого навантаження для різних вікових категорій і становить для вихованців, учнів і слухачів:\nвіком від 3 до 6 років - 30 хвилин;\nвіком від 6 до 7 років - 35 хвилин;\nінших - 45 хвилин\";\nу статті 18 :\nв абзаці четвертому частини другої слова \"Типовими навчальними планами\" замінити словами \"типовими освітніми програмами (навчальними планами)\";\nабзац третій частини третьої викласти в такій редакції:\n\"Зразки документів про позашкільну освіту затверджуються центральним органом виконавчої влади у сфері освіти і науки. Зразки документів про спеціалізовану позашкільну освіту мистецького, спортивного, військового, наукового спрямування затверджуються центральними органами виконавчої влади, що забезпечують формування та реалізують державну політику у відповідних сферах\";\nчастину третю статті 21 викласти в такій редакції:\n\"3. Посаду керівника державного та комунального закладу позашкільної освіти може обіймати особа, яка є громадянином України, має вищу освіту та стаж педагогічної роботи не менше трьох років, а також організаторські здібності, фізичний і психічний стан якої не перешкоджає виконанню посадових обов’язків\";\nв абзаці восьмому частини першої статті 22 слова \"і затверджується відповідним органом управління\" виключити;\nстатті 23 і 25 викласти в такій редакції:\n\" Стаття 23. Трудові відносини в системі позашкільної освіти\n1. Трудові відносини в системі позашкільної освіти регулюються законодавством України про працю, Законом України \"Про освіту\", цим Законом та іншими нормативно-правовими актами.\n2. Керівника закладу позашкільної освіти призначає на посаду та звільняє з посади засновник (засновники) або уповноважений ним (ними) орган.\n3. Інших працівників закладу позашкільної освіти призначає на посади та звільняє з посад його керівник у порядку, передбаченому установчими документами закладу освіти відповідно до законодавства\";\n\" Стаття 25. Атестація педагогічних працівників закладу позашкільної освіти\n1. Атестація педагогічних працівників закладу позашкільної освіти незалежно від підпорядкування, типу і форми власності здійснюється, як правило, один раз на п’ять років відповідно до положень про атестацію педагогічних працівників, затверджених відповідними центральними органами виконавчої влади, що забезпечують формування та реалізують державну політику у відповідній сфері\";\nу частині другій статті 26:\nабзац третій доповнити реченням такого змісту: \"Порядок компенсації коштів з державного та/або місцевих бюджетів за здобуття позашкільної освіти дітьми зазначених категорій затверджується Кабінетом Міністрів України\";\nабзац п’ятий викласти в такій редакції:\n\"Місцеві органи виконавчої влади та органи місцевого самоврядування компенсують кошти на навчання дітей пільгових категорій та мають право встановлювати додаткові пільги з плати за навчання з урахуванням можливостей місцевих бюджетів, у тому числі для осіб з інвалідністю, які навчаються за денною формою навчання у закладах вищої, фахової передвищої та/або професійної (професійно-технічної) освіти, до закінчення цих закладів освіти, але не більше ніж до досягнення ними 23 років\";\nу статті 28 :\nчастину першу викласти в такій редакції:\n\"Державні та комунальні заклади позашкільної освіти можуть надавати платні освітні та інші послуги, перелік яких затверджує Кабінет Міністрів України. Засновники відповідних закладів освіти мають право затверджувати переліки платних освітніх та інших послуг, що не увійшли до переліку, затвердженого Кабінетом Міністрів України\";\nчастину другу виключити;\nчастину третю після слова \"визначеної\" доповнити словами \"освітніми програмами\";\nрозділ VIII \"Прикінцеві положення\" доповнити пунктом 3 -1 такого змісту:\n\"3 -1 . Установити, що:\n1) до приведення законодавства і установчих документів початкових спеціалізованих мистецьких навчальних закладів (шкіл естетичного виховання) у відповідність із цим Законом терміни \"початковий спеціалізований мистецький навчальний заклад (школа естетичного виховання)\" і \"мистецька школа\" є ідентичними, а всі суб’єкти владних повноважень і початкові спеціалізовані мистецькі навчальні заклади (школи естетичного виховання) керуються всіма положеннями цього Закону, що стосуються мистецьких шкіл, а також положеннями законодавства, що стосуються спеціалізованих мистецьких навчальних закладів (шкіл естетичного виховання) в частині, що не суперечить цьому Закону;\n2) за особами, які обіймають посади педагогічних працівників початкових спеціалізованих мистецьких навчальних закладів (шкіл естетичного виховання) або мистецьких шкіл, зберігаються існуючі професійні права та соціальні гарантії;\n3) розмір заробітної плати педагогічних працівників початкових спеціалізованих мистецьких навчальних закладів (шкіл естетичного виховання) або мистецьких шкіл не може зменшитися, якщо ці працівники продовжують обіймати відповідні посади, виконувати відповідні обов’язки та зберігають відповідну кваліфікаційну категорію та/або педагогічні звання;\n4) до приведення законодавства у відповідність із цим Законом на мистецькі школи поширюються умови та порядок фінансування, передбачені для шкіл естетичного виховання дітей і початкових спеціалізованих мистецьких навчальних закладів (шкіл естетичного виховання)\";\nу тексті Закону :\nслова \"позашкільний навчальний заклад\" в усіх відмінках і числах замінити словами \"заклад позашкільної освіти\" у відповідному відмінку і числі;\nслова \"навчальні заклади\" в усіх відмінках замінити словами \"заклади освіти\" у відповідному відмінку;\nслова \"навчально-виховний процес\" в усіх відмінках замінити словами \"освітній процес\" у відповідному відмінку;\nслова \"загальноосвітній навчальний заклад\" в усіх відмінках і числах замінити словами \"заклад загальної середньої освіти\" у відповідному відмінку і числі;\nслова і цифри \"професійно-технічні та вищі навчальні заклади I-II рівнів акредитації\" в усіх відмінках замінити словами \"заклади професійної (професійно-технічної) та фахової передвищої\" у відповідному відмінку;\nслова \"початковий спеціалізований мистецький навчальний заклад (школа естетичного виховання)\" в усіх відмінках і числах замінити словами \"мистецька школа\" у відповідному відмінку і числі;\nслова \"у позаурочний та позанавчальний час\" виключити;\n5) у Законі України \"Про військовий обов’язок і військову службу\" (Відомості Верховної Ради України, 2006 р., № 38, ст. 324 із наступними змінами):\nу частині першій статті 15 цифри \"18\" замінити цифрами \"19\";\nу статті 17 :\nчастину десяту виключити;\nу частині одинадцятій слова і цифри \"за станом здоров’я або сімейними обставинами, для догляду за близькими родичами, зазначеними в абзаці третьому частини одинадцятої статті 15 цього Закону\" замінити словами \"реалізують право на академічну мобільність, а також які поновлені у закладі вищої освіти\";\n6) у Законі України \"Про культуру\" (Відомості Верховної Ради України, 2011 р., № 24, ст. 168):\nу частині другій статті 8 слова \"позашкільних закладів освіти\" замінити словами \"закладів спеціалізованої позашкільної освіти\";\nу частині третій статті 9 слова \"початкових спеціалізованих мистецьких навчальних закладів (шкіл естетичного виховання) та студій\" замінити словами \"мистецьких шкіл, студій\";\nв абзаці четвертому частини першої статті 16 слова \"початкових спеціалізованих мистецьких навчальних закладів (шкіл естетичного виховання та студій)\" замінити словами \"мистецьких шкіл, студій\";\nу частині четвертій статті 20 слова \"позашкільних закладів естетичного виховання і дозвілля дітей та юнацтва\" замінити словами \"мистецьких шкіл, центрів дозвілля дітей та юнацтва\";\nу частині другій статті 23 слова \"початкові спеціалізовані мистецькі навчальні заклади (школи естетичного виховання та студії)\" замінити словами \"мистецькі школи, студії\";\n7) у Законі України \"Про вищу освіту\" (Відомості Верховної Ради України, 2014 р., № 37-38, ст. 2004 із наступними змінами):\nу частині першій статті 1:\nдоповнити пунктом 1 -1 такого змісту:\n\"1 -1 ) академічна доброчесність - сукупність етичних принципів та визначених Законом України \"Про освіту\", цим Законом та іншими законами України правил, якими мають керуватися учасники освітнього процесу під час навчання, викладання та провадження наукової (творчої) діяльності з метою забезпечення довіри до результатів навчання та/або наукових (творчих) досягнень\";\nу пункті 17 слова \"освітня (освітньо-професійна чи освітньо-наукова) програма\" замінити словами \"освітня (освітньо-професійна, освітньо-наукова чи освітньо-творча) програма\";\nпункт 19 викласти в такій редакції:\n\"19) результати навчання - знання, уміння, навички, способи мислення, погляди, цінності, інші особисті якості, які можна ідентифікувати, спланувати, оцінити і виміряти та які особа здатна продемонструвати після завершення освітньої програми або окремих освітніх компонентів\";\nу пункті 20 слова \"освітньо-професійну чи освітньо-наукову\" замінити словом \"освітню\";\nпункт 23 викласти в такій редакції:\n\"23) якість вищої освіти - відповідність результатів навчання вимогам, встановленим законодавством, відповідним стандартом вищої освіти та/або договором про надання освітніх послуг\";\nу статті 3 :\nу частині другій :\nпункт 6 після слова \"науково-педагогічної\" доповнити словом \"мистецької\";\nпункт 7 після слова \"науково-технічної\" доповнити словом \"мистецької\";\nу частині третій :\nпункт 1 після слова \"науки\" доповнити словом \"мистецтва\";\nпункт 7 після слова \"науково-технічної\" доповнити словом \"мистецької\";\nу статті 5 :\nу частині першій :\nабзац перший викласти в такій редакції:\n\"1. Підготовка фахівців з вищою освітою здійснюється за відповідними освітніми чи науковими програмами на таких рівнях вищої освіти\";\nабзац п’ятий викласти в такій редакції:\n\"третій (освітньо-науковий/освітньо-творчий) рівень\";\nв абзаці сьомому слова \"п’ятому кваліфікаційному\" замінити словом \"шостому\";\nв абзаці восьмому слова \"шостому кваліфікаційному\" замінити словом \"сьомому\";\nв абзаці дев’ятому слова \"сьомому кваліфікаційному\" замінити словом \"восьмому\";\nабзац десятий викласти в такій редакції:\n\"Третій (освітньо-науковий/освітньо-творчий) рівень вищої освіти відповідає дев’ятому рівню Національної рамки кваліфікацій \";\nпісля абзацу десятого доповнити двома новими абзацами такого змісту:\n\"Освітньо-науковий рівень вищої освіти передбачає здобуття особою теоретичних знань, умінь, навичок та інших компетентностей, достатніх для продукування нових ідей, розв’язання комплексних проблем у галузі професійної та/або дослідницько-інноваційної діяльності, оволодіння методологією наукової та педагогічної діяльності, а також проведення власного наукового дослідження, результати якого мають наукову новизну, теоретичне та практичне значення.\nОсвітньо-творчий рівень вищої освіти передбачає оволодіння методологією мистецької та мистецько-педагогічної діяльності, здійснення самостійного творчого мистецького проекту, здобуття практичних навичок продукування нових ідей і розв’язання теоретичних та практичних проблем у творчій мистецькій сфері\".\nУ зв’язку з цим абзац одинадцятий вважати абзацом тринадцятим;\nв абзаці тринадцятому слова \"дев’ятому кваліфікаційному\" замінити словом \"десятому\";\nу частині другій :\nв абзаці першому слова \"(освітньо-професійної чи освітньо-наукової)\" виключити;\nпункт 4 викласти в такій редакції:\n\"4) доктор філософії/доктор мистецтва\";\nв абзаці першому частини третьої:\nцифри \"90-120\" замінити цифрами \"120-150\";\nдоповнити реченням такого змісту: \"Обсяг освітньо-професійної програми для здобуття ступеня молодшого бакалавра на основі ступеня молодшого спеціаліста визначається закладом освіти\";\nабзац перший частини четвертої після слів \"молодшого бакалавра\" доповнити словами \"або молодшого спеціаліста\";\nчастину шосту доповнити абзацами п’ятим - сьомим такого змісту:\n\"Доктор мистецтва - це освітньо-творчий ступінь, що здобувається на третьому рівні вищої освіти на основі ступеня магістра. Особа має право здобувати ступінь доктора мистецтва у творчій аспірантурі. Першим етапом здобуття ступеня доктора мистецтва може бути асистентура-стажування, яка є формою підготовки мистецьких виконавських кадрів вищої кваліфікації. Порядок здобуття освітньо-творчого ступеня доктора мистецтва та навчання в асистентурі-стажуванні затверджується Кабінетом Міністрів України за поданням центрального органу виконавчої влади у сфері культури за погодженням з центральним органом виконавчої влади у сфері освіти і науки.\nСтупінь доктора мистецтва присуджується спеціалізованою радою з присудження ступеня доктора мистецтва вищого навчального закладу мистецького спрямування за результатом успішного виконання здобувачем вищої освіти відповідної освітньо-творчої програми та публічного захисту творчого мистецького проекту в порядку, визначеному Кабінетом Міністрів України.\nНормативний строк підготовки доктора мистецтва у творчій аспірантурі становить три роки. Обсяг освітньої складової освітньо-творчої програми підготовки доктора мистецтва становить 30-60 кредитів ЄКТС\";\nчастину третю статті 6 доповнити абзацом другим такого змісту:\n\"Атестація осіб, які здобувають ступінь доктора мистецтва, здійснюється постійно діючою або разовою спеціалізованою радою з присудження ступеня доктора мистецтва вищого навчального закладу мистецького спрямування, акредитованою Національним агентством із забезпечення якості вищої освіти, на підставі публічного захисту мистецьких досягнень у формі творчого мистецького проекту. Здобувач ступеня доктора мистецтва має право на вибір спеціалізованої ради з присудження ступеня доктора мистецтва\";\nу статті 7 :\nабзац п’ятий частини другої викласти в такій редакції:\n\"диплом доктора філософії/доктора мистецтва\";\nчастину четверту викласти в такій редакції:\n\"4. У дипломі доктора філософії/доктора мистецтва, доктора наук зазначаються назва закладу вищої освіти (наукової установи), в якому (якій) здійснювалася підготовка, назва закладу вищої освіти (наукової установи), у спеціалізованій вченій раді (спеціалізованій раді з присудження ступеня доктора мистецтва) якого (якої) захищено наукові/мистецькі досягнення, а також назва кваліфікації.\nУ назві кваліфікації доктора філософії зазначаються назва ступеня, галузі знань та/або спеціальності. У разі якщо дисертаційне дослідження виконано в суміжних галузях знань, ступені доктора філософії і доктора наук присуджуються у провідній галузі із зазначенням міжгалузевого характеру роботи.\nУ назві кваліфікації доктора мистецтва зазначаються назва ступеня, спеціальності та в окремих випадках - назва спеціалізації\";\nв абзаці першому частини п’ятої слова \"доктора філософії\" замінити словами \"доктора філософії/доктора мистецтва\";\nу статті 8 :\nчастину першу викласти в такій редакції:\n\"1. У сфері вищої освіти Єдина державна електронна база з питань освіти включає Реєстр вищих навчальних закладів, Реєстр документів про вищу освіту, Реєстр сертифікатів зовнішнього незалежного оцінювання та Реєстр студентських (учнівських) квитків\";\nпісля частини четвертої доповнити новою частиною такого змісту:\n\"5. Реєстр студентських (учнівських) квитків містить відомості про видані навчальними закладами дійсні студентські (учнівські) квитки, що підтверджують права студентів (учнів), передбачені законодавством\".\nУ зв’язку з цим частини п’яту - восьму вважати відповідно частинами шостою - дев’ятою;\nчастину дев’яту викласти в такій редакції:\n\"9. Положення про Єдину державну електронну базу з питань освіти затверджується центральним органом виконавчої влади у сфері освіти і науки\";\nчастину четверту статті 10 викласти в такій редакції:\n\"4. Заклад вищої освіти на підставі відповідної освітньої програми за кожною спеціальністю розробляє навчальний план, який визначає перелік та обсяг навчальних дисциплін у кредитах ЄКТС, послідовність вивчення дисциплін, форми проведення навчальних занять та їх обсяг, графік навчального процесу, форми поточного і підсумкового контролю.\nНа основі навчального плану у визначеному закладом вищої освіти порядку розробляються та затверджуються індивідуальні навчальні плани студентів, що мають містити, у тому числі, обрані здобувачами вищої освіти навчальні дисципліни\";\nу частині першій статті 13:\nпункти 9, 21 і 22 викласти в такій редакції:\n\"9) здійснює ліцензування освітньої діяльності у сфері вищої освіти та контроль за дотриманням вимог ліцензійних умов відповідно до законодавства\";\n\"21) за поданням Національного агентства із забезпечення якості вищої освіти затверджує положення про акредитацію освітніх програм та порядок проведення інституційної акредитації;\n22) розробляє ліцензійні умови провадження освітньої діяльності у сфері вищої освіти та подає їх на затвердження Кабінету Міністрів України\";\nдоповнити пунктом 22 -1 такого змісту:\n\"22 -1 ) розробляє порядок підготовки здобувачів вищої освіти ступеня доктора філософії та доктора наук у вищих навчальних закладах (наукових установах) та подає їх на затвердження Кабінету Міністрів України\";\nпункт 8 частини другої статті 16 викласти в такій редакції:\n\"8) забезпечення дотримання академічної доброчесності працівниками закладів вищої освіти та здобувачами вищої освіти, у тому числі створення і забезпечення функціонування ефективної системи запобігання та виявлення академічного плагіату\";\nу статті 18 :\nу частині першій :\nпункти 3 і 9 викласти в такій редакції:\n\"3) проводить інституційну акредитацію\";\n\"9) розробляє положення про акредитацію спеціалізованих вчених рад (спеціалізованих рад з присудження ступеня доктора мистецтва) та подає його на затвердження центральному органу виконавчої влади у сфері освіти і науки, акредитує спеціалізовані вчені ради (спеціалізовані ради з присудження ступеня доктора мистецтва) та контролює їх діяльність\";\nпункт 10 доповнити словами \"веде їх реєстр\";\nстаттю 19 викласти в такій редакції:\n\" Стаття 19. Склад Національного агентства із забезпечення якості вищої освіти\n1. Національне агентство із забезпечення якості вищої освіти складається з двадцяти трьох осіб, які призначаються Кабінетом Міністрів України на підставі рішення Конкурсної комісії за результатами конкурсного відбору, що відбувається з дотриманням принципів гендерного балансу та галузевого представництва.\n2. Склад Національного агентства із забезпечення якості вищої освіти формується із забезпеченням представництва не більше однієї особи від галузі знань та включає:\n1) три особи, які обираються з числа представників всеукраїнських об’єднань організацій роботодавців;\n2) дві особи з числа здобувачів вищої освіти першого або другого рівня;\n3) не менше одного представника з числа осіб, які працюють за основним місцем роботи у:\nНаціональній академії наук України;\nнаціональній галузевій академії наук (по одному представнику від кожної академії);\nвищому навчальному закладі державної форми власності;\nвищому навчальному закладі комунальної форми власності;\nвищому навчальному закладі приватної форми власності.\nОсоба може бути висунута кандидатом у члени Національного агентства із забезпечення якості вищої освіти суб’єктами, зазначеними у частині другій цієї статті, або шляхом самовисування.\n3. Не може бути членом Національного агентства із забезпечення якості вищої освіти та Конкурсної комісії особа, яка:\n1) за рішенням суду визнана недієздатною або дієздатність якої обмежена;\n2) має судимість за вчинення злочину, якщо така судимість не погашена або не знята в установленому законом порядку;\n3) за вироком суду позбавлена права обіймати певну посаду або займатися певною діяльністю;\n4) за рішенням суду визнана винною у вчиненні корупційного правопорушення - протягом року з дня набрання відповідним рішенням суду законної сили;\n5) піддавалася адміністративному стягненню за правопорушення, пов’язане з корупцією, - протягом року з дня набрання відповідним рішенням суду законної сили;\n6) підпадає під дію частини третьої або четвертої статті 1 Закону України \"Про очищення влади\";\n7) відомості про яку внесені до Єдиного державного реєстру осіб, щодо яких застосовано положення Закону України \"Про очищення влади\".\nДо складу Національного агентства із забезпечення якості вищої освіти не можуть входити члени Конкурсної комісії, керівники і заступники керівників Національної академії наук України та національних галузевих академій наук, вищих навчальних закладів, наукових установ, засновники приватних вищих навчальних закладів, державні службовці.\n4. Строк повноважень членів Національного агентства із забезпечення якості вищої освіти становить три роки. Одна і та сама особа не може бути членом Національного агентства із забезпечення якості вищої освіти більше двох строків.\n5. Голова та заступники голови Національного агентства із забезпечення якості вищої освіти обираються на першому засіданні Національного агентства із забезпечення якості вищої освіти строком на три роки.\nГолова та заступники голови Національного агентства із забезпечення якості вищої освіти призначаються на посади і звільняються з посад Кабінетом Міністрів України за поданням Національного агентства із забезпечення якості вищої освіти та працюють на постійній основі.\n6. Організацію та проведення конкурсного відбору членів Національного агентства із забезпечення якості вищої освіти здійснює Конкурсна комісія, яка утворюється Кабінетом Міністрів України як дорадчий орган. Конкурсна комісія складається з дев’яти осіб, з яких чотири міжнародні представники делегуються від об’єднань Європейського простору вищої освіти (European Higher Education Area) і по одному представнику - від центрального органу виконавчої влади у сфері освіти і науки, спільного представницького органу всеукраїнських об’єднань організацій роботодавців, Національної академії наук України, Національної академії педагогічних наук України, національного об’єднання студентів України, що є членом Європейського союзу студентів (ESU).\nСтрок повноважень членів Конкурсної комісії становить три роки без права перезатвердження на другий строк. Членами Конкурсної комісії можуть бути особи, які мають науковий ступінь та/або вчене звання або досвід фахової роботи не менше п’яти років, крім представників студентів та міжнародних представників.\nПерсональний склад Конкурсної комісії та Положення про Конкурсну комісію затверджуються Кабінетом Міністрів України. Члени Конкурсної комісії виконують свої функції на громадських засадах.\nРішення Конкурсної комісії вважається прийнятим, якщо воно підтримано більшістю від кількісного складу з числа міжнародних представників та від кількісного складу з числа національних представників.\nОрганізаційною формою роботи Конкурсної комісії є засідання, участь у яких міжнародні представники можуть брати за допомогою засобів електронного відеозв’язку. Міжнародні представники, які беруть участь у засіданні за допомогою засобів електронного відеозв’язку, підтверджують результати власного голосування письмово.\nЗасідання Конкурсної комісії проходять відкрито. Інформація про засідання Конкурсної комісії оприлюднюється на офіційному веб-сайті центрального органу виконавчої влади у сфері освіти і науки.\nКонкурсна комісія розробляє Положення про конкурс щодо обрання членів Національного агентства із забезпечення якості вищої освіти, що затверджується Кабінетом Міністрів України, та формує кваліфікаційні вимоги до кандидатів, що мають передбачати наявність наукового ступеня або досвід фахової роботи не менше п’яти років, крім представників органів студентського самоврядування.\n7. Повноваження члена Національного агентства із забезпечення якості вищої освіти припиняються у разі:\n1) закінчення строку, на який його призначено;\n2) подання ним особистої заяви про складення повноважень;\n3) набрання законної сили обвинувальним вироком щодо нього;\n4) припинення ним громадянства України;\n5) визнання його безвісно відсутнім або оголошення померлим;\n6) смерті;\n7) виявлення обмежень, передбачених цією статтею;\n8) у випадках, передбачених законом.\n8. Національне агентство із забезпечення якості вищої освіти залучає до участі у своїй діяльності міжнародних експертів, представників провідних іноземних вищих навчальних закладів та/або експертів інституцій, які забезпечують якість вищої освіти в інших країнах.\n9. У складі Національного агентства із забезпечення якості вищої освіти утворюються Комітет з питань етики, Апеляційний комітет, а також інші комітети, що формуються з числа членів Національного агентства із забезпечення якості вищої освіти. Комітет з питань етики розглядає питання академічного плагіату і вносить відповідні подання до Національного агентства із забезпечення якості вищої освіти, а також виконує інші повноваження, покладені на нього Національним агентством із забезпечення якості вищої освіти. Апеляційний комітет розглядає звернення, заяви і скарги щодо діяльності та рішень спеціалізованих вчених рад і вносить відповідні подання до Національного агентства із забезпечення якості вищої освіти, а також виконує інші повноваження, покладені на нього Національним агентством із забезпечення якості вищої освіти.\n10. Рішення Національного агентства із забезпечення якості вищої освіти може бути оскаржене вищим навчальним закладом у порядку, визначеному Національним агентством із забезпечення якості вищої освіти, який має бути оприлюднений. За результатами розгляду скарги Національне агентство із забезпечення якості вищої освіти приймає обґрунтоване рішення\";\nстаттю 25 доповнити частиною восьмою такого змісту:\n\"8. В Україні визнаються сертифікати про акредитацію освітніх програм, виданих іноземними акредитаційними агентствами чи агентствами забезпечення якості вищої освіти, перелік яких затверджується Кабінетом Міністрів України\";\nрозділ V доповнити статтею 25 -1 такого змісту:\n\" Стаття 25 -1 . Інституційна акредитація закладу вищої освіти\n1. Заклад вищої освіти, який бажає пройти інституційну акредитацію, подає Національному агентству із забезпечення якості вищої освіти письмову заяву та документи, що підтверджують відповідність його системи внутрішнього забезпечення якості вимогам до системи забезпечення якості вищої освіти.\n2. Інституційна акредитація закладу вищої освіти є добровільною і може проводитися за ініціативою керівника та колегіального органу управління закладу вищої освіти.\n3. Сертифікат про інституційну акредитацію видається строком на п’ять років.\n4. Результат інституційної акредитації засвідчується сертифікатом, що надає закладу вищої освіти право на самоакредитацію освітніх програм (крім тих освітніх програм, що акредитуються вперше в межах відповідної галузі знань). Заклад вищої освіти, який здійснив самоакредитацію освітньої програми, подає Національному агентству із забезпечення якості вищої освіти письмову заяву, на підставі якої отримує сертифікат про акредитацію освітньої програми.\n5. Порядок проведення інституційної акредитації затверджує центральний орган виконавчої влади у сфері освіти і науки за поданням Національного агентства із забезпечення якості вищої освіти\";\nчастину першу статті 27 викласти в такій редакції:\n\"1. Заклад вищої освіти як суб’єкт господарювання може діяти в одному із таких статусів:\nбюджетна установа;\nнеприбутковий заклад вищої освіти;\nприбутковий заклад вищої освіти.\nУ приватному закладі вищої освіти його структура, склад, порядок роботи і повноваження органів управління, робочих і дорадчих органів, органів громадського та студентського самоврядування, наукових товариств, процедури обрання чи призначення керівників закладу та його підрозділів можуть визначатися статутом закладу без дотримання вимог цього Закону\";\nпункт 3 частини першої статті 28 викласти в такій редакції:\n\"3) коледж - заклад вищої освіти або структурний підрозділ університету, академії чи інституту, що провадить освітню діяльність, пов’язану із здобуттям ступеня бакалавра та/або молодшого бакалавра, проводить прикладні наукові дослідження та/або творчу мистецьку діяльність. Коледж також має право відповідно до ліцензії (ліцензій) забезпечувати здобуття профільної середньої, професійної (професійно-технічної) та/або фахової передвищої освіти.\nСтатус коледжу отримує заклад освіти (структурний підрозділ закладу освіти), в якому ліцензований обсяг підготовки здобувачів вищої освіти ступеня бакалавра та/або молодшого бакалавра становить не менше 30 відсотків загального ліцензованого обсягу\";\nу частині другій статті 32:\nпункт 6 після слів \"доктора філософії\" доповнити словами \"/доктора мистецтва\";\nпункт 7 після слова \"освітніх\" доповнити словом \"мистецьких\";\nпункт 9 після слова \"освітньої\" доповнити словом \"мистецької\";\nпункт 12 доповнити словами \"(ступеня доктора мистецтва акредитованими спеціалізованими радами з присудження ступеня доктора мистецтва)\";\nпункт 13 викласти в такій редакції:\n\"13) утворювати заклади загальної середньої освіти за погодженням з органами місцевого самоврядування\";\nдоповнити пунктом 13 -1 такого змісту:\n\"13 -1 ) виступати засновником чи співзасновником закладів професійної (професійно-технічної), фахової передвищої освіти, коледжів\";\nу статті 33 :\nчастину першу доповнити реченням такого змісту: \"Структура закладу вищої освіти, що не є бюджетною установою, може визначатися статутом закладу без дотримання вимог цієї статті\";\nу частині третій слова \"вищого навчального закладу\" замінити словами \"закладів вищої освіти (крім коледжів, які не здійснюють підготовку бакалаврів)\";\nу частині восьмій :\nв абзаці першому слова \"медичного та фармацевтичного профілів\" замінити словами \"у сфері охорони здоров’я\", а слова \"медичної освіти\" - словами \"освіти у сфері охорони здоров’я\";\nв абзацах другому та третьому слова \"медичної освіти\" замінити словами \"освіти у сфері охорони здоров’я\";\nу статті 36 :\nу частині другій :\nу пункті 7 слово \"деканів\" виключити;\nдоповнити пунктом 14 -1 такого змісту:\n\"14 -1 ) приймає остаточні рішення про визнання документів про вищу освіту, виданих закладами вищої духовної освіти, статути (положення) яких зареєстровано у встановленому законодавством порядку, під час зарахування вступників на навчання\";\nв абзаці першому частини третьої слова \"клінічних ординаторів\" виключити;\nу статті 37 :\nчастини першу і третю викласти в такій редакції:\n\"1. Наглядова рада закладу вищої освіти створюється за рішенням засновника (засновників) для здійснення нагляду за управлінням майном закладу вищої освіти, додержанням мети його створення\";\n\"3. Члени наглядової ради мають право:\nбрати участь у роботі вищого колегіального органу громадського самоврядування закладу вищої освіти з правом дорадчого голосу;\nбрати участь у визначенні стратегії розвитку закладу вищої освіти та контролювати її виконання;\nсприяти залученню додаткових джерел фінансування;\nаналізувати та оцінювати діяльність закладу вищої освіти та його керівника;\nконтролювати виконання кошторису та/або бюджету закладу вищої освіти і вносити відповідні рекомендації та пропозиції, що є обов’язковими для розгляду керівником закладу вищої освіти;\nвносити засновнику закладу вищої освіти подання про заохочення або відкликання керівника закладу вищої освіти з підстав, визначених законом;\nздійснювати інші права, визначені установчими документами закладу вищої освіти\";\nчастину четверту після слів \"громадського самоврядування\" доповнити словами \"та/або засновнику (засновникам)\";\nчастину п’яту після слів \"не можуть входити\" доповнити словами \"здобувачі вищої освіти та\";\nабзац перший частини першої статті 42 після слів \"науковий ступінь\" доповнити словами \"(для вищих навчальних закладів мистецького спрямування - вчене звання та науковий ступінь або ступінь доктора мистецтва)\";\nчастину першу статті 43 викласти в такій редакції:\n\"1. Керівник факультету (навчально-наукового інституту) обирається вченою радою факультету (навчально-наукового інституту) закладу вищої освіти більшістю голосів від її складу з урахуванням пропозицій трудового колективу факультету (навчально-наукового інституту). Інші питання щодо порядку обрання керівника факультету (навчально-наукового інституту) визначаються статутом закладу вищої освіти.\nКерівник закладу вищої освіти призначає керівника факультету (навчально-наукового інституту) строком на п’ять років та укладає з ним відповідний контракт. Керівник закладу вищої освіти має право обґрунтовано відмовити у призначенні на посаду та укладенні контракту. Вчена рада факультету (навчально-наукового інституту) закладу вищої освіти має право двома третинами голосів від свого складу підтвердити попереднє рішення, після чого керівник закладу вищої освіти зобов’язаний протягом 10 робочих днів призначити відповідну особу на посаду та укласти з нею відповідний контракт.\nКерівник факультету (навчально-наукового інституту) здійснює свої повноваження на постійній основі\";\nдруге речення частини десятої статті 44 викласти в такій редакції: \"Особа може вступити до закладу вищої освіти для здобуття ступеня магістра на основі ступеня бакалавра чи магістра, здобутих за іншою спеціальністю, за умови успішного проходження додаткових вступних випробувань з урахуванням середнього бала документа про вищу освіту бакалавра чи магістра\";\nу статті 45 :\nабзац перший частини другої викласти в такій редакції:\n\"2. Зовнішнє незалежне оцінювання здійснюється на основі програм зовнішнього незалежного оцінювання, затверджених центральним органом виконавчої влади у сфері освіти і науки. Зміст програм зовнішнього незалежного оцінювання має бути доступним для ознайомлення особами, які проходитимуть таке оцінювання, на початку здобуття ними освіти відповідного рівня\";\nчастину сьому викласти в такій редакції:\n\"7. Фінансування заходів з проведення зовнішнього незалежного оцінювання здійснюється за рахунок коштів державного бюджету в установленому законодавством порядку та за рахунок інших джерел, не заборонених законодавством\";\nпункт 4 частини першої статті 46 після слова \"невиконання\" доповнити словом \"індивідуального\";\nстаттю 58 доповнити пунктом 3 -1 такого змісту:\n\"3 -1 ) дотримуватися в освітньому процесі та науковій (творчій) діяльності академічної доброчесності та забезпечувати її дотримання здобувачами вищої освіти\";\nу частині другій статті 59 цифри \"20\" замінити цифрами \"25\";\nчастину першу статті 60 доповнити абзацом другим такого змісту:\n\"Післядипломна освіта включає здобуття другої (наступної) вищої освіти - здобуття ступеня бакалавра (магістра) за іншою спеціальністю на основі здобутої вищої освіти не нижче ступеня бакалавра та практичного досвіду\";\nу статті 61 :\nу частині другій :\nпункт 3 доповнити словами \"/доктора мистецтва\";\nдоповнити пунктом 6 такого змісту:\n\"6) асистент-стажист - особа, яка має вищу освіту ступеня магістра, навчається в асистентурі-стажуванні закладу вищої освіти за мистецькими спеціальностями з метою вдосконалення творчої майстерності\";\nу частині третій :\nпункт 2 виключити;\nпункт 4 після слова \"кафедрах\" доповнити словами \"або базах резидентури\";\nпункт 5 виключити;\nу частині першій статті 62:\nпункт 8 після слова \"гуртожитком\" доповнити словами \"та цілодобовим доступом до нього\";\nу пункті 15 слово \"робочим\" виключити;\nу пункті 19 слова \"клінічній ординатурі\" виключити;\nпункт 3 частини першої статті 63 викласти в такій редакції:\n\"3) виконувати вимоги освітньої (наукової) програми (індивідуального навчального плану (за наявності), дотримуючись академічної доброчесності, та досягати визначених для відповідного рівня вищої освіти результатів навчання\";\nназву розділу XI викласти в такій редакції:\n\" Розділ XI\n\nНАУКОВА, НАУКОВО-ТЕХНІЧНА, МИСТЕЦЬКА ТА ІННОВАЦІЙНА ДІЯЛЬНІСТЬ У ВИЩИХ НАВЧАЛЬНИХ ЗАКЛАДАХ \";\nу статті 65 :\nназву після слова \"науково-технічної\" доповнити словом \"мистецької\";\nчастину першу доповнити абзацом другим такого змісту:\n\"Мистецька діяльність є невід’ємною складовою освітньої діяльності закладів вищої освіти культурологічного та/або мистецького спрямування і провадиться з метою поглиблення професійних компетентностей, інноваційної діяльності в мистецтві, що сприяє створенню нового культурно-мистецького продукту\";\nчастину другу після слова \"науково-технічної\" доповнити словом \"мистецької\", а після слова \"науково-технічну\" - словом \"мистецьку\";\nчастину шосту статті 69 викласти в такій редакції:\n\"6. Заклади вищої освіти та наукові установи здійснюють заходи із запобігання академічному плагіату - оприлюдненню (частково або повністю) наукових (творчих) результатів, отриманих іншими особами, як результатів власного дослідження (творчості) та/або відтворенню опублікованих текстів (оприлюднених творів мистецтва) інших авторів без зазначення авторства\";\nу розділі XV \"Прикінцеві та перехідні положення\":\nу пункті 2 :\nдруге речення підпункту 3 викласти в такій редакції: \"Останній прийом на здобуття вищої освіти за освітньо-кваліфікаційним рівнем молодшого спеціаліста проводиться у 2019 році\";\nпідпункти 5 і 6 викласти в такій редакції:\n\"5) заклади вищої освіти, що здійснюють підготовку фахівців за освітньо-кваліфікаційним рівнем молодшого спеціаліста, мають право продовжити освітню діяльність з підготовки фахівців освітньо-професійного ступеня молодшого бакалавра, за умови отримання відповідної ліцензії. При цьому вимоги ліцензійних умов щодо наявності науково-педагогічних працівників і відповідного стажу науково-педагогічної роботи можуть застосовуватися до зазначених закладів вищої освіти з моменту отримання ними відповідно до підпункту 12 -1 цього пункту права на включення до свого штатного розпису посад науково-педагогічних працівників. Для потреб ліцензування стаж педагогічної роботи у закладах вищої освіти працівників, які мають науковий ступінь та/або вчене звання, зараховується як стаж науково-педагогічної роботи. Акредитація освітніх програм для підготовки фахівців освітньо-професійного ступеня молодшого бакалавра здійснюється на загальних засадах згідно з цим Законом;\n6) вищі навчальні заклади, які в системі вищої освіти здійснюють підготовку фахівців виключно освітньо-кваліфікаційного рівня молодшого спеціаліста і до 2020 року не отримають ліцензію на підготовку освітньо-професійного ступеня молодшого бакалавра та/або ступеня бакалавра, можуть продовжити підготовку молодших спеціалістів у системі фахової передвищої освіти\";\nдоповнити підпунктами 6 -1 та 6 -2 такого змісту:\n\"6 -1 ) вищі навчальні заклади I-II рівнів акредитації, протягом двох років з моменту отримання ліцензії на підготовку молодшого бакалавра мають привести тип і статут вищого навчального закладу у відповідність із цим Законом;\n6 -2 ) абзац другий пункту 3 частини першої статті 28 цього Закону набирає чинності з 1 січня 2020 року. При цьому вимога щодо ліцензованого обсягу підготовки здобувачів вищої освіти ступеня бакалавра та/або молодшого бакалавра діє:\nз 1 січня 2020 року в розмірі 10 відсотків;\nз 1 січня 2021 року в розмірі 20 відсотків;\nз 1 січня 2022 року в розмірі 30 відсотків\";\nпідпункт 7 викласти в такій редакції:\n\"7) підготовка кандидатів та докторів наук, що здійснюється вищими навчальними закладами та науковими установами і започаткована до 1 вересня 2016 року, продовжується в межах передбаченого строку підготовки відповідно до законодавства, чинного на момент набрання чинності цим Законом. За результатами захисту дисертацій на здобуття наукового ступеня кандидата наук та наукового ступеня доктора наук у спеціалізованих вчених радах, утворених центральним органом виконавчої влади у сфері освіти і науки, здобувачам наукових ступенів присуджується науковий ступінь кандидата або доктора наук відповідно до законодавства, чинного до набрання чинності цим Законом, та видається диплом кандидата або доктора наук центральним органом виконавчої влади у сфері освіти і науки до 31 грудня 2020 року. Цей строк може бути подовжено на час академічної або соціальної відпустки, військової служби або тривалої хвороби\";\nдоповнити підпунктом 12 -1 такого змісту:\n\"12 -1 ) коледжі (у тому числі коледжі як структурні підрозділи університетів, академій, інститутів), які отримали ліцензію на підготовку фахівців ступеня молодшого бакалавра або ступеня бакалавра, включають до свого штатного розпису відповідні посади науково-педагогічних працівників. На науково-педагогічних працівників таких коледжів та осіб, які здобувають у них вищу освіту ступеня молодшого бакалавра чи бакалавра, поширюються умови оплати праці, пенсійного забезпечення, норми педагогічного навантаження, норми стипендіального забезпечення на рівні вищих навчальних закладів III-IV рівнів акредитації. Педагогічні працівники цих коледжів, які відповідають вимогам цього Закону до науково-педагогічних працівників та забезпечують підготовку фахівців ступеня молодшого бакалавра або бакалавра, отримують статус науково-педагогічних працівників і переводяться на відповідні науково-педагогічні посади з початку реалізації відповідної освітньої програми або з 1 вересня 2017 року, якщо освітня програма підготовки фахівців ступеня бакалавра вже реалізується\";\nу підпункті 16:\nслова \"набрання чинності цим Законом\" замінити словами \"створення у коледжі науково-педагогічних посад\", а слова \"вченого звання\" - словами \"вченого (почесного) звання\";\nслова та цифри \"частини першої статті 43\" замінити словами та цифрами \"частин другої та шостої статті 35, частини першої статті 42\";\nдоповнити підпунктом 20 такого змісту:\n\"20) до затвердження в установленому цим Законом порядку положення про акредитацію освітніх програм таку акредитацію здійснює центральний орган виконавчої влади у сфері освіти і науки в порядку, передбаченому для акредитації напрямів і спеціальностей\";\nв абзаці шостому підпункту 6 пункту 5 слова \"на день набрання чинності цим Законом\" замінити словами і цифрами \"до 1 вересня 2018 року\";\nу тексті Закону слова \"вищий навчальний заклад\" і \"вищий духовний навчальний заклад\" в усіх відмінках і числах замінити відповідно словами \"заклад вищої освіти\" і \"заклад вищої духовної освіти\" у відповідному відмінку і числі;\n8) пункт 6 частини першої статті 7 Закону України \"Про ліцензування видів господарської діяльності\" (Відомості Верховної Ради України, 2015 р., № 23, ст. 158) викласти в такій редакції:\n\"6) освітня діяльність, яка ліцензується з урахуванням особливостей, визначених спеціальними законами у сфері освіти\";\n9) у Законі України \"Про наукову і науково-технічну діяльність\" (Відомості Верховної Ради України, 2016 р., № 3, ст. 25):\nабзац другий частини другої статті 26 після слова \"відповідних\" доповнити словами \"державного та/або\";\nу статті 59 :\nчастину першу після слова \"конкурентоспроможності\" доповнити словами \"закладів спеціалізованої освіти наукового профілю (наукових ліцеїв, наукових ліцеїв-інтернатів)\";\nабзац другий частини третьої доповнити словами \"а також заклади спеціалізованої освіти наукового профілю (наукові ліцеї, наукові ліцеї-інтернати)\".\n5. Рекомендувати засновникам закладів освіти протягом п’яти років привести установчі документи закладів освіти у відповідність із цим Законом.\n5 -1 . У період дії воєнного стану, введеного Указом Президента України \"Про введення воєнного стану в Україні\" від 24 лютого 2022 року № 64/2022 , затвердженим Законом України \"Про затвердження Указу Президента України \"Про введення воєнного стану в Україні\" від 24 лютого 2022 року № 2102-IX , та протягом трьох років після його припинення або скасування будівлі і споруди закладів освіти за згодою засновника надаються в оренду для проживання внутрішньо переміщених осіб у порядку, встановленому Кабінетом Міністрів України, за умови що зазначені будівлі і споруди не використовувалися за призначенням станом на початок навчального року та протягом останніх 12 місяців, що йому передували.\n6. Кабінету Міністрів України:\n1) забезпечити до 2023 року поетапну реалізацію положення частини другої статті 61 цього Закону, передбачивши при цьому щорічне збільшення посадового окладу педагогічного працівника найнижчої кваліфікаційної категорії до чотирьох прожиткових мінімумів для працездатних осіб пропорційно розміру збільшення доходів Державного бюджету України порівняно з попереднім роком, і затвердити відповідні схеми посадових окладів (ставок заробітної плати);\n2) протягом одного року з дня набрання чинності цим Законом:\nпідготувати та подати на розгляд Верховної Ради України пропозиції щодо приведення законів України у відповідність із цим Законом;\nпідготувати та подати на розгляд Верховної Ради України проект закону про фахову передвищу освіту;\nпідготувати та подати на розгляд Верховної Ради України проекти законів про внесення змін до Податкового та Митного кодексів України з метою звільнення закладів освіти та наукових установ від оподаткування, сплати мита і митного збору за навчальне, наукове та виробниче обладнання та приладдя, що переміщуються через митний кордон України для освітніх і наукових цілей;\nзабезпечити розроблення методики нормативного фінансування закладів освіти;\nутворити Національне агентство кваліфікацій;\nпривести свої нормативно-правові акти у відповідність із цим Законом, забезпечити приведення нормативно-правових актів міністерств та інших центральних органів виконавчої влади у відповідність із цим Законом;\nзабезпечити прийняття нормативно-правових актів, передбачених цим Законом;\n3) протягом шести місяців з дня набрання чинності цим Законом:\nутворити на основі Державної інспекції навчальних закладів України Державну службу якості освіти та її територіальні органи.\nП.ПОРОШЕНКО"
    }
  ],
  "definitions": []
}